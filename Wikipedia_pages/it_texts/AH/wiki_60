{"id": "719305", "revid": "2056951", "url": "https://it.wikipedia.org/wiki?curid=719305", "title": "Tonsura", "text": "La tonsura \u00e8 il rito che, in alcune chiese cristiane, precede il conferimento degli ordini sacri e indica l'ingresso nello stato clericale (\"tonsura ecclesiastica\") e anche il rito con cui in alcuni ordini religiosi il novizio si consacra a Dio (\"tonsura monastica\"). La tonsura ecclesiastica consiste essenzialmente nel taglio di cinque ciocche di capelli, come simbolica forma di rinuncia al mondo da parte dell'aspirante chierico, e come segno di distinzione tra chierici e laici. La forma che i capelli assumono viene infatti detta chierica. La tonsura monastica consiste in una rasatura, in forma di disco, pi\u00f9 o meno estesa.\nStoria.\nIn origine aveva forme diverse. Fino al V secolo, infatti, la Chiesa si limit\u00f2 a prescrivere ai chierici di portare capelli corti e modesti, avendo cos\u00ec gi\u00e0 insegnato san Paolo; ma non v\u2019\u00e8 traccia alcuna dell\u2019attuale tonsura. Fu nel VI secolo che, per protesta all'uso barbarico d\u2019arrotondarsi la capigliatura in modo esagerato, e anche per spirito di umilt\u00e0, i monaci cominciarono a radersi completamente. Questa rasatura totale fu chiamata la \"tonsura di san Paolo\". Questa corona man mano si allarg\u00f2 e la parte rasata si restrinse fino a diventare la tonsura attuale. In mosaici del secolo V si vedono rappresentati col capo raso anche gli apostoli e persino i profeti. I chierici imitarono questo esempio, ma, per distinguersi dai monaci e pi\u00f9 ancora dai penitenti, lasciarono intorno alla testa una breve corona di capelli, detta \"corona di san Pietro\". \nSi stabilizz\u00f2 come rito nel VII secolo, e precisamente nel Concilio di Toledo del 633, separandosi dal conferimento del primo ordine e venendo riservata al vescovo o ad un suo delegato.\nNella Chiesa latina, dopo quest'atto simbolico, il chierico era obbligato a portare continuamente una parte di capelli tagliata, anche questa detta \"tonsura\" (\"Cod\". \"Iur\". \"Can\"., c. 136, par. 1), che fin\u00ec per ridursi a un piccolo disco raso alla sommit\u00e0 del capo.\nPoi la rasura prese altre forme. Nella Chiesa orientale rest\u00f2 quella completa; in Italia principalmente si lasci\u00f2 solo un cerchio di capelli attorno al capo (\"corona\", \"forma coronalis\", \"tonsura sancti\" \"Petri\"); nell'Irlanda e nella Scozia, donde l'uso pass\u00f2 in Francia e in Germania, i monaci si tagliavano i capelli anteriormente da un orecchio all'altro (\"tonsura sancti\" \"Ioannis\" o \"Simonis Magi\"). Dopo il secolo XI la \"corona sancti\" \"Petri\" and\u00f2 restringendosi, nonostante l'opposizione e le sanzioni di molti sinodi; nel secolo XVI variava di grandezza secondo il grado del chierico.\nSecondo il disposto del motu proprio \"Ministeria quaedam\" del papa Paolo VI del 15 agosto 1972 nella Chiesa latina la \u00abPrima Tonsura non viene pi\u00f9 conferita\u00bb a partire dal 1\u00ba gennaio 1973. Tuttavia, alcuni istituti hanno ottenuto il permesso di continuare a conferire la tonsura: la Fraternit\u00e0 Sacerdotale San Pietro, l'Istituto di Cristo Re Sommo Sacerdote e l'Amministrazione apostolica personale San Giovanni Maria Vianney. Mantengono la tonsura anche i gruppi cattolici tradizionalisti dissidenti nei confronti della Santa Sede.\nNelle Chiese orientali, sia cattoliche sia ortodosse, \u00e8 tuttora conferita la tonsura clericale, equivalente della \"prima tonsura\" della Chiesa latina. Essa viene conferita all'interno del rito di ordinazione al lettorato, immediatamente prima della preghiera di ordinazione. Per questo motivo si distinguono i lettori tonsurati dai lettori non ordinati."}
{"id": "719306", "revid": "544909", "url": "https://it.wikipedia.org/wiki?curid=719306", "title": "Niggaz With Attitude", "text": ""}
{"id": "719307", "revid": "320578", "url": "https://it.wikipedia.org/wiki?curid=719307", "title": "Breguet 1150 Atlantic", "text": ""}
{"id": "719309", "revid": "599013", "url": "https://it.wikipedia.org/wiki?curid=719309", "title": "Cascate della val di Fleres", "text": "Le cascate della val di Fleres (\"Pflerscher Wasserf\u00e4lle\" in tedesco) sono una serie di cascate (i cui salti arrivano fino a 81 metri) che si trovano in Val di Fleres, nel comune del Brennero, in Alto Adige.\nLe cascate che fanno parte della val di Fleres (\"Pflersch\"), sono:\nLe cascate sono raggiungibili prendendo il sentiero numero 6, in direzione della Malga Buoi (\"Ochsenalm\") e del Rifugio Cremona.\nIl totale tempo di marcia \u00e8 di circa un'ora."}
{"id": "719313", "revid": "115112", "url": "https://it.wikipedia.org/wiki?curid=719313", "title": "Pier Fortunato Calvi", "text": ""}
{"id": "719314", "revid": "466539", "url": "https://it.wikipedia.org/wiki?curid=719314", "title": "Fran\u00e7ois-Jean Willemain d'Abancourt", "text": "Biografia.\nAttivo anche con lo pseudonimo di L\u00e9onard Gobemouche, scrisse vari opuscoli, testi teatrali (commedie in prosa, drammi e proverbi drammatici) di scarso successo, nonch\u00e9 varie poesie e romanzi. Tra le sue opere si citano:\nCi rimane inoltre la sua corrispondenza con Annabelle Degournay."}
{"id": "719319", "revid": "584834", "url": "https://it.wikipedia.org/wiki?curid=719319", "title": "Cascata All'inferno", "text": ""}
{"id": "719322", "revid": "729019", "url": "https://it.wikipedia.org/wiki?curid=719322", "title": "Funicolare di Montesanto", "text": "La funicolare di Montesanto \u00e8 uno dei tre impianti di funicolare che collega il Vomero con la parte bassa della citt\u00e0 di Napoli. In particolare il suo percorso unisce la parte alta della collina - ovvero la zona del Castel Sant'Elmo e dell'adiacente museo di San Martino - con il centro storico, nelle vicinanze di piazza Dante.\nCaratteristiche.\nLa sua lunghezza \u00e8 di 825 metri con pendenza media del 20,84%. Vanvitelli e la stazione superiore della funicolare, sita in via Morghen, sono anche collegate da scale mobili (dal 17 ottobre 2002).\nStoria.\nLa funicolare fu messa in esercizio nel 1891 dopo quella di Chiaia.\nNegli anni ottanta venne sottoposta a lavori di rifacimento e nel 2008 \u00e8 stato completato il restauro della stazione a valle su disegno dell'architetto Silvio D'Ascia, tutt'uno con il capolinea delle linee Cumana e Circumflegrea; \u00e8 previsto anche un possibile collegamento interno con la stazione Montesanto della linea 2, poco distante.\nEra in progetto la realizzazione di una quarta stazione in via Tito Angelini; la fermata della quarta stazione si sarebbe trovata nei pressi di Castel Sant'Elmo, e si sarebbe costruito anche in questo caso un sistema di ascensori che avrebbero portato direttamente davanti all'ingresso del castello. Questo progetto, per\u00f2, risulta ufficialmente accantonato..\nGli orologi delle funicolari di Napoli furono commissionati all'orologeria Brinkmann di Napoli. Tutti gli esemplari esistenti sono ancora gli originali, tranne quelli della funicolare di Chiaia che sono stati ricommissionati alla stessa orologeria al momento del ripristino delle stazioni nel 2003.\nIl 1\u00ba febbraio 2001 la gestione della funicolare pass\u00f2 a Metronapoli SpA, per poi ritornare all'ANM nel 2013.\nTraffico.\nNel 2015 la funicolare di Montesanto ha trasportato 3.675.654 passeggeri."}
{"id": "719323", "revid": "78273", "url": "https://it.wikipedia.org/wiki?curid=719323", "title": "Live-cd", "text": ""}
{"id": "719324", "revid": "1442080", "url": "https://it.wikipedia.org/wiki?curid=719324", "title": "Cascate Gampelefall", "text": "Le cascate Gampelefall (\"Gampelef\u00e4lle\" in tedesco), sono due cascate che si trovano a pochi chilometri a nord di Fortezza (Italia), in Alto Adige.\nIn Val d'Isarco dopo il paese di Fortezza presenta sul suo lato idrografico sinistro due interessanti salite, facilmente raggiungibili e visibili anche dall'Autostrada. "}
{"id": "719325", "revid": "297745", "url": "https://it.wikipedia.org/wiki?curid=719325", "title": "Pignarul", "text": ""}
{"id": "719329", "revid": "114915687", "url": "https://it.wikipedia.org/wiki?curid=719329", "title": "\u00c9liette Ab\u00e9cassis", "text": " \nBiografia.\nNata da una famiglia di origini ebraiche marocchine, allieva della \u00c9cole Normale Sup\u00e9rieure (ENS) di Parigi, dopo aver ottenuto la licenza d'insegnamento universitario (\"agr\u00e9gation\") in filosofia \u00e8 nominata docente a Caen. Suo padre, Armand Ab\u00e9cassis, anch'egli professore di filosofia a Bordeaux, \u00e8 noto per i suoi studi sull'ebraismo. Ebrea praticante, la sua educazione e la sua vita sono intrise della religione e cultura ebraica.\nPer la stesura del suo primo romanzo \"Qumran\" non si accontenta di attingere alle sue conoscenze precostituite sul mondo ebraico, ma spinge le sue ricerche fino a viaggiare in Israele, a Gerusalemme e a Qumran, e negli Stati Uniti, allo scopo di accumulare il maggior numero di dati. Le ricerche durano tre anni, e saranno ricompensate: il romanzo \u00e8 pubblicato nel 1996 e ottiene immediatamente un successo enorme, tanto da essere tradotto in diciotto lingue.\nL'anno dopo pubblica \"L'or et la cendre\", storia misteriosa dell'assassinio di un teologo berlinese; in questo stesso anno inizia la sua attivit\u00e0 di insegnante di filosofia all'universit\u00e0 di Caen. Nel 1998 \u00c9liette Ab\u00e9cassis scrive un saggio sull'origine filosofica dell'omicidio: \"Petite M\u00e9taphysique du Meurtre\".\nIl romanzo successivo, \"La R\u00e9pudi\u00e9e\", \u00e8 finalista al \"Grand Prix du roman\" dell'Acad\u00e9mie fran\u00e7aise e al Prix Femina. Il romanzo si ispira alla sceneggiatura da lei scritta per il film \"Kadosh\" del regista israeliano Amos Gitai, e nel quale recita sua cugina Yael Abecassis. Anche in questa occasione non si limita a mettere a frutto la sua conoscenza del mondo ebraico, ma si basa sull'esperienza acquisita nei sei mesi vissuti nel quartiere ultraortodosso di Mea Shearim, a Gerusalemme.\nNel 2001 con \"Le Tr\u00e9sor du Temple\" racconta il seguito di \"Qumran\": i due protagonisti, Ari Cohen e Jane Rogers, si ritrovano per indagare sul segreto del Tempio di Gerusalemme. E proprio a Gerusalemme \u00c9liette Ab\u00e9cassis si sposa in quello stesso anno.\nLa trilogia di \"Qumran\" adotta con efficacia la forma del romanzo d'avventura e di \"suspense\" dissimulando fra gli intrighi erudizione e ambizione metafisica.\nDopo quest'ultimo romanzo, la creativit\u00e0 di E. Ab\u00e9cassis si volge ad aspetti pi\u00f9 personali e psicologici. Nel 2002 pubblica \"Mon p\u00e8re\", romanzo sconvolgente che racconta la rimessa in causa di una relazione idilliaca padre-figlia. Il romanzo \"Clandestin\" entra a far parte nel 2003 della selezione dei dodici titoli del Premio Goncourt."}
{"id": "719332", "revid": "38541", "url": "https://it.wikipedia.org/wiki?curid=719332", "title": "Ossido di idrogeno", "text": ""}
{"id": "719333", "revid": "38541", "url": "https://it.wikipedia.org/wiki?curid=719333", "title": "Ossidano", "text": ""}
{"id": "719338", "revid": "1632387", "url": "https://it.wikipedia.org/wiki?curid=719338", "title": "Bad Moon Rising (Sonic Youth)", "text": "Bad Moon Rising \u00e8 il secondo album del gruppo alternative rock statunitense Sonic Youth, il primo pubblicato per la Homestead Records nel 1985. \u00c8 un concept album sui temi della morte e della follia, temi principalmente utilizzati dal gruppo per tutte le loro composizioni. Ognuno dei due lati (nella versione originale in vinile) forma in pratica un'unica traccia, senza spazio fra un pezzo ed il successivo, fatta eccezione per \"Death Valley '69\", che \u00e8 una traccia separata dal resto."}
{"id": "719339", "revid": "123504272", "url": "https://it.wikipedia.org/wiki?curid=719339", "title": "Carabiniere semplice", "text": "Il carabiniere semplice \u00e8 il primo grado della truppa dell'Arma dei Carabinieri ed \u00e8 posto prima del carabiniere scelto.\nI carabinieri semplici non hanno nessun distintivo di grado.\nReclutamento e formazione.\nI carabinieri semplici sono reclutati tra i civili e i militari (VFP1 o VFP4 in servizio o in congedo).\nPrima di raggiungere il grado devono eseguire un corso di formazione con durata di 6 mesi con il grado di Allievo carabiniere.\nSelezione.\nLa modalit\u00e0 di reclutamento utilizzata \u00e8 il concorso pubblico.\nAl concorso possono partecipare tutti i cittadini italiani dal 2016 quando anche i civili sono stati ammessi.\nVFP1 e VFP4.\nPer i militari in servizio o in congedo sono previsti il limite di et\u00e0 fino ai 28 anni, ed \u00e8 richiesto il diploma di scuola media come minimo.\nNon devono essere stati espulsi dal servizio militare o essere mal considerati dalla forza armata, e devono avere tutte le qualit\u00e0 fisiche richieste.\nCivili.\nL'obbligo di et\u00e0 \u00e8 dai 17 ai 26 anni e possedere il diploma di maturit\u00e0, non essere in stato di accusa, non avere precedenti penali o essere stati espulsi da forze dell'ordine o da pubbliche amministrazioni.\nFasi selettive.\nI candidati sono sottoposti a diverse prove:\nAddestramento.\nPer sei mesi presso una scuola allievi carabinieri gli aspiranti faranno una formazione che prevede: studio base della legge e dei codici, penale e stradale; addestramento militare, tecniche di arresto, tiro al poligono e controlli ordinari e vita militare: conoscenza del comportamento e gerarchia.\nAl termine del corso si far\u00e0 una cerimonia di giuramento ed entreranno in servizio."}
{"id": "719343", "revid": "484362", "url": "https://it.wikipedia.org/wiki?curid=719343", "title": "Megaloceros", "text": "Il genere Megaloceros \u00e8 un genere di Cervidi estintosi durante il Quaternario. I reperti fossili coprono il periodo dal Pleistocene superiore a circa 9000 anni fa e sono diffusi in tutta l'Eurasia e nel Nordafrica. La specie pi\u00f9 nota \u00e8 probabilmente il cervo gigante (\"Megaloceros giganteus\").\nPer una buona parte delle specie per\u00f2 l'appartenenza a tale genere \u00e8 stata messa in dubbio sulla base di analisi genetiche, e adesso sono spesso incluse nel genere \"Praemegaceros.\""}
{"id": "719344", "revid": "3831", "url": "https://it.wikipedia.org/wiki?curid=719344", "title": "Igiene naturale", "text": ""}
{"id": "719348", "revid": "108309419", "url": "https://it.wikipedia.org/wiki?curid=719348", "title": "Autobianchi Visconteo", "text": "L'Autobianchi Visconteo \u00e8 un autocarro prodotto dall'Autobianchi dal 1952 al 1959.\nLa prima produzione \u00e8 dell'azienda meccanica milanese Cabi Cattaneo, la quale vendette il brevetto alla Bianchi per la produzione seriale. Quando quest'ultima conflu\u00ec nell'Autobianchi nel 1955, il modello continu\u00f2 ad essere prodotto. \u00c8 l'ultimo mezzo prodotto dalla Bianchi ed il primo a portare il marchio Autobianchi.\nEquipaggiato con le stesse meccaniche del OM Leoncino, verr\u00e0 prodotto in due serie con cabine notevolmente differenti. La prima semplice, con linee arrotondate. La seconda pi\u00f9 squadrata e particolareggiata.\nDescritto dalle pubblicit\u00e0 dell'epoca come un autocarro leggero, potente ed economico, aveva la caratteristica precipua di unire una carrozzeria curata ad un motore affidabile. Ebbe un discreto successo anche grazie alla duttilit\u00e0 dei suoi allestimenti.\nSerie prodotte.\nFurono prodotte due differenti serie.\nPrima serie.\nIl Visconteo nacque nel 1952 nella produzione Bianchi. La prima serie montava una cabina arrotondata, utilizzata anche nella seconda serie dello Sforzesco e dal Fiumaro (entrambi modelli Bianchi).\nIl telaio tubolare era preso dallo Sforzesco mentre il motore era il medesimo del Leoncino della \"OM\" (Officine Meccaniche, azienda del Gruppo Fiat con sede a Brescia), un COD (licenza Saurer) a 4 cilindri di 3770cm\u00b3 da 54cv a 2100 giri/min. Il cambio era a 4 marce, munito di riduttore (8+2).\nSeconda serie.\nLa seconda serie del 1954 presentava la medesima meccanica del modello precedente, ma disponeva di una nuova cabina Bianchi, dalle linee pi\u00f9 squadrate. Con una portata di 25 quintali, aveva un peso di 5,3 tonnellate.\nNel 1955, quando il modello pass\u00f2 dalla Bianchi all'Autobianchi, lo stemma venne spostato sullo sportello del tappo del radiatore. La scritta Autobianchi che inizialmente era riportata per esteso a caratteri maiuscoli, venne in seguito sostituita dal pi\u00f9 noto stemma Autobianchi.\nIn quell'anno di grande produttivit\u00e0 per le officine di Desio (visto il passaggio da Bianchi ad Autobianchi), il nuovo modello di Visconteo venne prodotto con alesaggio maggiorato da 100 a 105mm e cilindrata di 4156\u00a0cm\u00b3 e 60 cv a 2000giri/min. La portata era di 32 quintali, il peso di 6 tonnellate. Motoristicamente, di fatto, il Visconteo seguiva l'evoluzione del Leoncino.\nIl modello del 1956 differ\u00ec nella sola potenza del motore: 61cv, anzich\u00e9 60.\nNel 1958 fu prodotto il \"Nuovo Visconteo\" (chiamato anche Visconteo A 25), con ruote trilex (anzich\u00e9 a disco) e una cabina montata pi\u00f9 alta. La portata era di 25 quintali, il peso di 5,5 tonnellate. Il motore era il medesimo del modello precedente, un COD da 61cv.\nIl Visconteo usc\u00ec di produzione nel 1959, con l'arrivo dell'Estense e dello Scaligero."}
{"id": "719349", "revid": "729019", "url": "https://it.wikipedia.org/wiki?curid=719349", "title": "Anosognosia", "text": "L'anosognosia (o nosoagnosia) \u00e8 un disturbo neuropsicologico che consiste nell'incapacit\u00e0 del paziente di riconoscere e riferire di avere un deficit neurologico o neuropsicologico. Pi\u00f9 precisamente, il paziente non \u00e8 consapevole del suo stato di malattia, manifestando invece la ferma convinzione di possedere ancora le capacit\u00e0 che in realt\u00e0 ha perso in seguito a lesione cerebrale. Se messo a confronto con i propri \"deficit\", il paziente mette in atto delle confabulazioni oppure delle spiegazioni assurde, incoerenti con la realt\u00e0 dei fatti.\nEtimologia.\nIl termine, che deriva dal greco, significa letteralmente \"mancanza di conoscenza sulla malattia\". Per la precisione, \"nosos\" significa malattia, e \"gnosis\" sta per conoscenza. Il prefisso \"a-\" privativo dona al tutto il significato di assenza. La parola fu coniata da Joseph Babinski nel 1914.\nCaratteristiche.\nLa negligenza spaziale unilaterale \u00e8 spesso associata ad anosognosia: il paziente riferisce che vede, esplora, ed effettua movimenti corretti nello spazio controlaterale rispetto al lato della lesione (controlesionale), mentre ci\u00f2 non si verifica. Nei casi di cecit\u00e0 corticale si osserva una convinzione del paziente di vedere efficientemente, convinzione mantenuta anche quando non riesce a descrivere oggetti che gli sono presentati tramite canale visivo. Si pu\u00f2 verificare anosognosia anche per afasia, emiplegia, e altre sindromi da lesione cerebrale.\nL'anosognosia \u00e8 un disturbo selettivo: in pazienti affetti da diverse sindromi, per esempio cecit\u00e0 corticale ed emiplegia, pu\u00f2 verificarsi una dissociazione ad esempio tra consapevolezza per la prima ed anosognosia per la seconda, oppure un paziente emiplegico pu\u00f2 essere anosognosico riguardo soltanto ad uno degli arti paralizzati. Questi fatti suggeriscono che la consapevolezza non sia un processo monolitico e sovraordinato rispetto alle varie funzioni cerebrali, ma al contrario potrebbe risultare dall'integrazione di diversi moduli con domini distinti.\nIl deficit di consapevolezza pu\u00f2 manifestarsi in assenza di disturbi di memoria, del ragionamento o di degenerazione cognitiva, cio\u00e8 le altre capacit\u00e0 critiche dei pazienti sono intatte.\nSi pu\u00f2 verificare recupero dell'anosognosia in maniera spontanea o tramite riabilitazione (resa difficoltosa dal fatto che il paziente anosognosico \u00e8 meno motivato a recuperare deficit che non riconosce), per cui i pazienti diventano consapevoli della malattia e dei relativi deficit. In altri casi invece l'anosognosia non viene recuperata, o \u00e8 recuperata solo in modo superficiale. La presenza di anosognosia ha tuttavia un valore prognostico negativo e pu\u00f2 interferire con gli eventuali trattamenti riabilitativi.\nLa valutazione dell'anosognosia si \u00e8 basata, fin dalla met\u00e0 dell'800, sull'osservazione del comportamento del paziente e su interviste pi\u00f9 o meno strutturate, nelle quali l'esaminatore pone domande, dapprima generali e poi sempre pi\u00f9 circostanziate ed esplicite. Un esempio di intervista prevede una valutazione da 0 (assenza di anosognosia) a 4 (deficit anosognosico), dove l'esaminatore valuta quanto segue:\nL'anosognosia pu\u00f2 essere esaminata anche attraverso un'autovalutazione con l'ausilio di scale Likert, nelle quali le domande possono essere come quella che segue: \"Rispetto a dieci anni fa, come sono le sue capacit\u00e0 complessive, di vestirsi da solo, cucinare da solo?\". L'autovalutazione del paziente viene in genere confrontata con quella di un familiare informato e la differenza tra i due punteggi, indica se il paziente sovra-stima o sotto-stima le proprie prestazioni. La valutazione pu\u00f2 essere anche esaminata chiedendo al paziente di assumere una prospettiva in terza persona.\nTeorie esplicative.\nLe anosognosie sono un fenomeno molto complesso, ancora non chiaramente compreso dalla medicina e dalla psicologia. \nDa una parte, pu\u00f2 risultare difficoltosa la comprensione della malattia; d'altra parte, queste mettono direttamente in collegamento un fenomeno di alto livello cognitivo (la coscienza) con disturbi che di solito sono di natura organica."}
{"id": "719350", "revid": "71651", "url": "https://it.wikipedia.org/wiki?curid=719350", "title": "Ponte Aereo per Berlino", "text": ""}
{"id": "719351", "revid": "71651", "url": "https://it.wikipedia.org/wiki?curid=719351", "title": "Ponte aereo Berlino", "text": ""}
{"id": "719353", "revid": "51772", "url": "https://it.wikipedia.org/wiki?curid=719353", "title": "Hand of doom", "text": ""}
{"id": "719354", "revid": "71651", "url": "https://it.wikipedia.org/wiki?curid=719354", "title": "Ponte Aereo Berlino", "text": ""}
{"id": "719356", "revid": "1784425", "url": "https://it.wikipedia.org/wiki?curid=719356", "title": "Hand of Doom", "text": "Hand of Doom \u00e8 un brano musicale del gruppo britannico Black Sabbath, pubblicato nel 1970. La canzone parla di un uomo con un grosso problema con la droga, in particolare l'eroina, nei suoi ultimi attimi di vita mentre muore di overdose. \u00c8 caratteristica per i suoi continui cambi di tempo e di riff; ha inizio con un riff di basso alquanto cupo che si trasforma in un potente riff di chitarra.\nCover.\nLa canzone \u00e8 stata reinterpretata da:"}
{"id": "719359", "revid": "1872770", "url": "https://it.wikipedia.org/wiki?curid=719359", "title": "Osama", "text": "Osama \u00e8 un film del 2003 scritto e diretto da Siddiq Barmak.\nPresentato nella Quinzaine des R\u00e9alisateurs al 56\u00ba Festival di Cannes, si tratta del primo film afghano realizzato dopo la caduta dei talebani, e vede il debutto di Siddiq Barmak in veste di produttore di lungometraggi. La produzione \u00e8 durata pi\u00f9 di un anno, e sono stati utilizzati come attori normali cittadini. Il progetto \u00e8 iniziato nel giugno 2002 ed \u00e8 stato portato a termine nel marzo 2003 nella periferia di Kabul dopo il crollo del regime talebano. Il film narra delle difficolt\u00e0 di vita delle donne nell'Afghanistan dell'era talebana, dal momento che esse non possono uscire di casa liberamente senza essere accompagnate da un uomo, non possono cercare un lavoro, devono indossare il burqa e non possono neanche manifestare per tentare di affermare i propri diritti.\nTrama.\nNell'Afghanistan governato dai talebani, le donne sono costrette a indossare il burqa per coprirsi e non possono lavorare fuori casa; ci\u00f2 causa grandi difficolt\u00e0 a una famiglia di sole donne composta dalla piccola Maria, da sua madre e da sua nonna. Il padre della bambina mor\u00ec nelle guerre tra i muj\u0101hid\u012bn a Kabul, e suo zio materno come martire della jih\u0101d contro l'invasione sovietica e le successive guerre civili.\nLa madre perde il lavoro in ospedale quando i talebani tagliano i fondi e non riesce a trovare un altro lavoro, perci\u00f2 lei e la nonna decidono di seguire la pratica culturale del bacha posh e di travestire Maria da ragazzo in modo che possa lavorare. Maria accetta con riluttanza, nonostante abbia paura che i talebani la uccidano se scoprono il travestimento. Alla bambina vengono quindi tagliati i capelli, e lei ne pianta una ciocca in un vaso di fiori. Le uniche altre persone che conoscono lo stratagemma sono il lattaio \u2014 che d\u00e0 a Maria un lavoro perch\u00e9 era amico di suo padre \u2014 e un ragazzo del posto di nome Espandi; \u00e8 quest'ultimo a dare a Maria il nuovo nome di Osama.\nLe cose si complicano quando un giorno un talebano segue Maria / Osama fino a casa sua dopo aver eseguito la preghiera in comune, e lei spaventata si nasconde in casa; mentre Osama lavora alla bottega lo stesso talebano lo obbliga ad arruolarsi nella madrasa (centro di addestramento della jih\u0101d) insieme a tanti altri bambini che prendono tutto come un gioco: qui viene insegnato loro come combattere ed eseguire il ghusl (abluzione rituale di purificazione), inclusa una per quando hanno una polluzione notturna o, una volta cresciuti, per quando avranno rapporti sessuali con le loro mogli.\nDurante un bagno purificatore spiegato dal mull\u0101, tutti cominciano a destare sospetti verso Osama che si lava in disparte. I ragazzi si accaniscono contro di lei sostenendo che Osama sia femmina, nonostante Espandi tenti di proteggerla. Per convincere tutti del contrario, Osama sale su un albero alto provando che sa arrampicarsi come un maschio, ma poi disgraziatamente ella non riesce a scendere e ci\u00f2 attira l'attenzione dei talebani. Maria viene scoperta e lasciata legata a penzoloni in un pozzo per ore, e quando viene tirata fuori \u00e8 macchiata dal sangue delle mestruazioni. Viene dunque processata: la crudele condanna a morte \u00e8 la lapidazione, come un'altra donna che ha avuto atteggiamenti \"blasfemi\"; prima di lei viene ucciso con una mitragliatrice un giornalista statunitense che filmava scene di proteste di donne afgane contro il regime talebano.\nAll'ultimo Maria \u2014 poich\u00e9 indigente e indifesa \u2014 viene \"graziata\" e data in sposa in giovanissima et\u00e0 al vecchio mull\u0101. A casa di quest'ultimo Maria fa conoscenza delle altre tre giovani mogli del mull\u0101, ognuna delle quali le racconta la propria orribile storia e il fortissimo odio \u2014 ma anche la rassegnazione \u2014 che sentono verso il marito e i talebani; pur provando piet\u00e0 verso Maria, le mogli non hanno il potere di aiutarla. Il nuovo pezzo della collezione viene rinchiuso dopo la nikah (contratto matrimoniale) e il vecchio mull\u0101 fa quello che tutti fanno alle spose bambine in Afghanistan: dopo aver abusato sessualmente di lei, il mull\u0101 esegue un'abluzione in un bagno all'aperto, che ai ragazzi era stato insegnato in precedenza a praticare dopo l'eiaculazione.\nEdizione italiana.\nIn Italia il film \u00e8 stato distribuito da Lucky Red. Il doppiaggio \u00e8 stato effettuato presso la SEDIF, diretto da Roberta Paladini e con i dialoghi adattati da Marco Bardella.\nAccoglienza.\nSull'aggregatore Rotten Tomatoes il film riceve il 96% delle recensioni professionali positive con un voto medio di 7,8 su 10 basato su 103 critiche, con un giudizio generale che recita: \u00ab\"\u201cOsama\u201d \u00e8 amaramente onesto, profondamente inquietante e assolutamente degno di essere visto\"\u00bb. Su Metacritic ottiene un punteggio di 83 su 100 basato su 35 critiche, corrispondente a un'\u00ab\"acclamazione universale\"\u00bb."}
{"id": "719361", "revid": "77358", "url": "https://it.wikipedia.org/wiki?curid=719361", "title": "Latvijas Futbola Federacija", "text": ""}
{"id": "719381", "revid": "287204", "url": "https://it.wikipedia.org/wiki?curid=719381", "title": "Sofia Vinci", "text": "Guardia di 175\u00a0cm, ha giocato in Serie A1 con Priolo e con la Nazionale italiana.\nCon 74 gare disputate in 12 diverse stagioni, \u00e8 la cestista siciliana pi\u00f9 presente nelle coppe europee.\nCarriera.\nNei club.\n\u00c8 stata una delle protagoniste dei due scudetti dell'Enichem Priolo di Santino Coppa, nel 1988-89 e nel 1999-00, e della vittoria dell'Eurolega nel 1990. Si \u00e8 ritirata nel 2003. La sua maglia, la 14, \u00e8 stata ufficialmente ritirata nel corso dei festeggiamenti dei vent'anni della squadra in Serie A1.\nIn Nazionale.\nHa disputato tre europei giovanili. Nell'EuroBasket Cadette 1982 e nell'EuroBasket Juniores 1983 ha conquistato la medaglia di bronzo; nel 1984 la Nazionale juniores chiude quinta.\nNotata da Vittorio Tracuzzi, fino al 1989 ha disputato 17 gare con le azzurre.\nCome dirigente.\nDopo il ritiro, \u00e8 stata prima team manager, poi responsabile delle giovanili del Priolo. Nell'estate 2011 \u00e8 stata anche allenatrice \"ad interim\" della prima squadra, poi ripresa in mano da Santino Coppa.\nNel 2017 con il contemporaneo ripescaggio della Nuova Trogylos Priolo in Serie B le viene affidato il progetto tecnico di rilancio del club.\nStatistiche.\nStatistiche in campionato.\n\"Dati aggiornati al 30 giugno 2003\"\nStatistiche nelle coppe europee.\n\"Dati aggiornati al 30 giugno 2003\""}
{"id": "719406", "revid": "117233390", "url": "https://it.wikipedia.org/wiki?curid=719406", "title": "Oro (Piegaro)", "text": "Oro \u00e8 una frazione del comune di Piegaro (PG).\nIl paese si trova sul declivio di un colle, all'altezza di 305 , ed \u00e8 popolato da 184 abitanti. Sorge a breve distanza dalla vicina Castiglion Fosco, castello a cui \u00e8 stato sempre storicamente legato.\nStoria.\nL'origine del borgo \u00e8 ascrivibile al XII secolo, quando nel territorio perugino sorsero in gran numero \"villae\" e \"castra\". Il nome appare per la prima volta nel 1260, citato nel \"Liber impositionis biadi\" come \"villa Auri\" (in italiano volgare divenne \"Loro\"). In altri documenti successivi, il termine non appare pi\u00f9, per cui solo la tradizione ci consegna il nome di \"castrum Auri\".\nIn realt\u00e0, pi\u00f9 che un castello, la localit\u00e0 probabilmente assumeva l'aspetto di un insediamento compatto, circondato da piccole mura e dotato di una porta. Dal punto di vista amministrativo, assieme a Collebaldo, Colle San Paolo e tutto il territorio fino al torrente Cestola, costituiva parte integrante del contado di Castiglion Fosco.\nNel 1350 la chiesa di S. Felicissima risulta essere nell'archivio dei benedettini di S. Pietro di Perugia.\nNel XVII secolo era la sede della \"Compagnia del nome di Ges\u00f9\", una congregazione laica fondata nel 1619.\nNel 1819, una visita pastorale del vescovo ci fa sapere che gli abitanti erano 272."}
{"id": "719417", "revid": "1005847", "url": "https://it.wikipedia.org/wiki?curid=719417", "title": "Presidenti della Generalitat Valenciana", "text": "Il presidente della Comunit\u00e0 Valenciana \u00e8 anche presidente della Generalitat Valenciana e del \"Consell Executiu\" (Consiglio di Governo). L'attuale presidente della Generalitat \u00e8 il M.H. Sr. Ximo Puig Ferrer."}
{"id": "719418", "revid": "287204", "url": "https://it.wikipedia.org/wiki?curid=719418", "title": "EVOL", "text": "EVOL \u00e8 un album del gruppo alternative rock statunitense Sonic Youth, pubblicato nel 1986 dalla SST Records. La copertina dell'album raffigura una immagine della pin-up Lung Leg, presa da un film di Richard Kern. L'album fa segnare il passaggio dall'originale noise rock del gruppo ad un approccio pi\u00f9 marcatamente orientato al classic rock, pur mantenendo le sonorit\u00e0 classiche. Nella versione in vinile dell'album, la durata della traccia \"Expressway to Yr. Skull\" \u00e8 indicata con il simbolo dell'infinito. Infatti la parte finale della traccia entra in loop, e porta la traccia teoricamente ad essere senza fine. La versione CD presenta una bonus track, la cover di \"Bubblegum\" di Kim Fowley.\n\"Shadow of a Doubt\" \u00e8 stata reinterpretata dalla band darkwave statunitense Black Tape for a Blue Girl nell'album del 2002 \"The Scavenger Bride\"."}
{"id": "719420", "revid": "124271787", "url": "https://it.wikipedia.org/wiki?curid=719420", "title": "Franco Matacotta", "text": "Viene ricordato soprattutto per la sua relazione sentimentale con la scrittrice Sibilla Aleramo.\nFranco Matacotta \u00e8 stato tra i pi\u00f9 importanti poeti del novecento secondo poeti, critici e storici della letteratura come Francesco Flora, Giacomo Debenedetti, Carlo Bo, Giuliano Manacorda, Alfredo Luzi, Franco Fortini e Antonio Porta.\nBiografia.\nDopo l'infanzia e l'adolescenza trascorse a Fermo, si trasferisce a Roma per frequentare l'universit\u00e0. Matacotta ha pubblicato con lo pseudonimo di Francesco Monterosso alcune poesie sparse su riviste. Poi il 20 dicembre del 1941 pubblica i Poemetti col suo vero nome nelle edizioni di \"Prospettive\" dirette da Curzio Malaparte il cui vero nome era Kurt Erich Suckert.\nNel gennaio del 1936 inizia la corrispondenza con Sibilla Aleramo, a quel tempo sessantenne; insieme intrecciano una relazione amorosa difficile e complessa che durer\u00e0 sino al marzo 1946. Grazie a questo rapporto, Matacotta pu\u00f2 consultare numerose carte di Dino Campana custodite dall'Aleramo (che aveva avuto col poeta una relazione durata dall'agosto al dicembre del 1916), e pubblica nel 1949 il cosiddetto \"Taccuino Matacotta\", in cui riunisce alcuni testi inediti del poeta dei Canti Orfici.\nNel 1939 si laurea con una tesi dal titolo \"Giuseppe Ungaretti o della parola come mito\"; due anni pi\u00f9 tardi, nel 1941 parte per la seconda guerra mondiale ed \u00e8 di stanza in Sardegna; pi\u00f9 tardi si unir\u00e0 ai partigiani. Finita la guerra, collabora con Il Mattino e Paese Sera.\nNel 1946-47 fu insegnante di lettere nella Scuola Media di Civitavecchia, di cui era preside Guglielmo Cascino. Nella scuola si volevano portare avanti alcuni esperimenti di \"scuola attiva\" sui quali Guglielmo Cascino riferisce in un suo testo: \"Nuovi orientamenti per la scuola secondaria\", edito presso Paravia nel 1951."}
{"id": "719422", "revid": "599013", "url": "https://it.wikipedia.org/wiki?curid=719422", "title": "Cinzia Milella", "text": "Carriera.\nHa giocato in Serie A1 con l'IPO Plastic Bari.\nHa esordito nella nazionale di pallacanestro italiana il 27 dicembre 1980, in occasione della partita amichevole Italia-Francia 79-60. Fino al 1989 aveva disputato 8 gare con le azzurre."}
{"id": "719428", "revid": "287204", "url": "https://it.wikipedia.org/wiki?curid=719428", "title": "Annullabilit\u00e0 (diritto amministrativo)", "text": "L'annullabilit\u00e0 dell'atto amministrativo \u00e8 una causa di invalidit\u00e0 dello stesso, minore rispetto alla nullit\u00e0, che ne determina l'illegittimit\u00e0 e quindi la possibilit\u00e0 che l'atto sia annullato. Utilizzando una terminologia medica, si potrebbe dire che mentre l\u2019atto nullo \u00e8 assimilabile ad una malattia incurabile, quello annullabile presenta in s\u00e9 il carattere della sanabilit\u00e0 e quindi della \"curabilit\u00e0\": l\u2019atto illegittimo pu\u00f2 continuare a produrre i suoi effetti se non si procede ad impugnazione nelle tempistiche previsti dalla legge.\nAnnullabilit\u00e0 dell'atto amministrativo.\nL'articolo 21 octies della legge 7 agosto 1990 n. 241 (come modificata dalla legge 11 febbraio 2005 n.15), concernente \"Norme generali sull'azione amministrativa\", recita:\nViolazione di legge.\nLa violazione di legge \u00e8 data dalla difformit\u00e0 dell'atto amministrativo rispetto alle norme di legge.\nL'articolo 21 octies della legge 7 agosto 1990 n. 241, al secondo comma, introduce il principio secondo il quale:\n\"Non \u00e8 annullabile il provvedimento adottato in violazione di norme sul procedimento o sulla forma degli atti qualora, per la natura vincolata del provvedimento, sia palese che il suo contenuto dispositivo non avrebbe potuto essere diverso da quello in concreto adottato. Il provvedimento amministrativo non \u00e8 comunque annullabile per mancata comunicazione dell'avvio del procedimento qualora l'amministrazione dimostri in giudizio che il contenuto del provvedimento non avrebbe potuto essere diverso da quello in concreto adottato.\"\nPer il secondo inciso, l'amministrazione pu\u00f2 provare in giudizio, che la mancata comunicazione dell'avvio del procedimento, non rappresenta di per s\u00e9 causa di annullabilit\u00e0, se riesce a dimostrare che i destinatari sono comunque venuti a conoscenza dell'atto amministrativo o che anche quando ne fossero venuti a conoscenza questo non avrebbe potuto essere diverso da quello posto in essere dall'amministrazione.\nSono state elaborate delle figure di violazione di legge in analogia con quelle relative all'eccesso di potere ed esse sono: vizio di forma, difetto o insufficienza della motivazione, invalida costituzione del collegio, contenuto illegittimo, difetto di presupposti legali, disparit\u00e0 di trattamento, ingiustizia manifesta, violazione di economicit\u00e0 o efficacia, pubblicit\u00e0 o trasparenza, violazione del giusto procedimento.\nFra le casistiche della violazione di legge che determinano l'annullabilit\u00e0 di un atto amministrativo, la giurisprudenza di merito ha alcune sentenze che invocano la violazione di principi costituzionali o del diritto dell'Unione europea riguardo l'operato della pubblica amministrazione. \nL'annullabilit\u00e0 \u00e8 principalmente fondata non tanto sulla violazione (della lettera) di leggi approvate da Parlamento o dal Governo, quanto sulla violazione di un insieme di principi costituzionali (buon andamento e imparzialit\u00e0, di ragionevolezza e razionalit\u00e0, di legalit\u00e0 e legittimit\u00e0), per una rigida applicazione o un prevalere del vizio di forma o procedurale sulla sostanza (violazione del principio di ragionevolezza).\nIl Consiglio di Stato ha fatto un punto di sintesi sul principio di proporzionalit\u00e0 nell'ambito del diritto amministrativo, affermando che:\nEccesso di potere.\nPerch\u00e9 si possa parlare di eccesso di potere occorre che si verifichino le seguenti condizioni:\nIncompetenza relativa di legge.\nL'incompetenza di legge pu\u00f2 riguardare il soggetto che ha posto in essere l'atto amministrativo o la materia su cui questo dispiega i suoi effetti.\nL'incompetenza pu\u00f2 essere assoluta, nel qual caso l'atto \u00e8 nullo, o relativa, nel qual caso l'atto \u00e8 annullabile (o nel caso sanabile).\nNormalmente l'incompetenza relativa si ha quando il soggetto che ha posto in essere l'atto non ha il grado, inteso come livello gerarchico, per porre in essere lo stesso.\nEffetti.\nL'atto amministrativo annullabile \u00e8:\nL'annullabilit\u00e0 non si verifica di diritto, ma solo nel caso sia fatta valere da chi ne abbia interesse (il privato ma anche la pubblica amministrazione stessa) ed a seguito di un altro atto della pubblica amministrazione o di una sentenza.\nL'atto amministrativo annullabile pu\u00f2 anche essere sanato o soggetto a consolidazione."}
{"id": "719431", "revid": "1745361", "url": "https://it.wikipedia.org/wiki?curid=719431", "title": "Demetra", "text": "Demetra () \u00e8 una divinit\u00e0 della religione greca, figlia di Crono e Rea, che presiedeva la natura, i raccolti e le messi.\nNella mitologia romana la sua figura corrisponde a quella di Cerere.\nGenealogia.\nDa Zeus divenne madre di Persefone ed ebbe Pluto da Iasione.\nSecondo Igino da Iasione ebbe anche Filomelo (definito come gemello di Pluto).\nDa Poseidone ebbe il cavallo Arione trasformandosi in Furia o in giumenta. Pausania aggiunse una figlia (Despina).\nInfine da Carmanore ebbe Crisotemi ed Eubolo.\nMitologia.\nDemetra, \"\"Madre terra\" e dea della maternit\u00e0 (probabilmente dal nome indoeuropeo della Madre terra \"*dheghom mather\"), sorella di Zeus, nella mitologia greca \u00e8 la dea del grano e dell'agricoltura, costante nutrice della giovent\u00f9 e della terra verde, artefice del ciclo delle stagioni, della vita e della morte, protettrice del raccolto e delle leggi sacre.\nNegli \"Inni omerici\" viene invocata come la \"portatrice di stagioni\", un tenue indizio di come ella fosse adorata gi\u00e0 da molto tempo prima che si affermasse il culto degli Olimpi, dato che l'inno omerico a Demetra \u00e8 stato datato a circa il VII secolo a.C. Le figure di Demetra e di sua figlia Persefone erano centrali nelle celebrazioni dei Misteri eleusini, anch'essi riti di epoca arcaica e antecedente al culto dei dodici d\u00e8i dell'Olimpo.\nIl culto e i titoli di Demetra.\nDemetra viene spesso confusa con Gaia, Rea o Cibele. L'epiteto con cui la dea viene pi\u00f9 frequentemente chiamata rivela l'ampiezza e la portata delle sue funzioni nella vita greca del tempo: lei e Kore (\"la fanciulla\") erano solitamente invocate come \"le due dee\"\" (\"), e questa definizione appare gi\u00e0 nelle iscrizioni in scrittura Lineare B di epoca micenea trovati a Pilo. \u00c8 assolutamente plausibile che vi sia una connessione con i culti dedicati alle due dee nella civilt\u00e0 minoica di Creta.\nSecondo il retore ateniese Isocrate, i pi\u00f9 grandi doni di Demetra all'umanit\u00e0 furono i cereali (il cui nome deriva dal nome latino di Demetra, \"Cerere\"\"), che hanno reso l'uomo diverso dagli animali selvatici e i Misteri, che gli hanno consentito di coltivare speranze pi\u00f9 elevate per la vita terrena e per ci\u00f2 che dopo la vita verr\u00e0.\nA seconda dei vari contesti, Demetra era invocata con diversi epiteti:\nNegli scritti di Teocrito si trovano tracce di quello che fu il ruolo di Demetra nei culti arcaici:\nUna statuetta d'argilla trovata a Gazi sull'isola di Creta, rappresenta la dea del papavero adorata nella cultura minoica mentre porta i baccelli della pianta, fonte di nutrimento e di oblio, incastonati in un diadema. Appare dunque probabile che la grande dea madre, dalla quale derivano i nomi di Rea e Demetra, abbia portato con s\u00e9 da Creta nei Misteri Eleusini insieme al suo culto anche l'uso del papavero, ed \u00e8 certo che nell'ambito dei riti celebrati a Creta, si facesse uso di oppio preparato con questo fiore.\nQuando a Demetra fu attribuita una genealogia per inserirla nel Pantheon classico greco, divent\u00f2 figlia di Crono e Rea, sorella maggiore di Zeus. Le sue sacerdotesse erano chiamate Melisse.\nA Pellen\u00e9 in Arcadia si tenevano una serie di cerimonie in onore di Demetra di Misia che duravano sette giorni. Pausania visit\u00f2 il santuario di Demetra di Misia, che si trovava sulla strada che andava da Micene ad Argo, ma la sola notizia che fu in grado di trovare per spiegare questa arcaica denominazione \u00e8 la leggenda di un tale \"Misio\", antico fedele di Demetra.\nI luoghi principali in cui il culto di Demetra era praticato si trovavano sparsi indifferentemente per tutto il mondo greco: templi sorgevano ad Eleusi, Ermione a Creta, Megara, Lerna, Egila, Munichia, Corinto, Delo, Piene, Agrigento, Iasos, Pergamo, Selinunte, Tegea, Torico, Dion, Katane, Licosura, Mesembria, Enna, Samotracia e Siracusa.\nDemetra don\u00f2 al genere umano la conoscenza delle tecniche agricole: la semina, l'aratura, la mietitura e le altre correlate. Era particolarmente venerata dagli abitanti delle zone rurali, in parte perch\u00e9 beneficavano direttamente della sua assistenza, in parte perch\u00e9 nelle campagne c'\u00e8 una maggiore tendenza a mantenere in vita le antiche tradizioni, e Demetra aveva un ruolo centrale nella religiosit\u00e0 Greca delle epoche pre-classiche. Esclusivamente in relazione al suo culto sono state trovate offerte votive, come porcellini di creta, realizzati gi\u00e0 nel Neolitico.\nIn epoca romana, quando si verificava un lutto in famiglia, c'era l'usanza di sacrificare una scrofa a Demetra per purificare la casa.\nDemetra e Poseidone.\nI nomi di Demetra e Poseidone appaiono collegati tra loro nelle prime iscrizioni in scrittura Lineare B trovate nelle rovine di Pilo d'et\u00e0 micenea. Vi si trovano le scritte e inserite in un contesto di richieste di grazia agli dei.\nLa sillaba , presente in entrambi i nomi sembrerebbe derivare da una radice indo-europea associata al concetto di distribuzione di terre e privilegi (per la radice comune vedi anche il verbo latino \"dare\"). Secondo altri studiosi di etimologia invece la radice sembra una forma dialettale della parola \"terra\".\nPoseidone (il cui nome significa \"\"il consorte di colei che distribuisce\") una volta insegu\u00ec Demetra che aveva assunto l'antico aspetto di dea-cavallo. Demetra tent\u00f2 di resistere alla sua aggressione, ma neppure confondendosi tra la mandria di cavalli del re Onkios riusc\u00ec a nascondere la propria natura divina; Poseidone si trasform\u00f2 cos\u00ec anch'egli in uno stallone e si accoppi\u00f2 con lei. Demetra fu letteralmente furibonda (\"Demetra Erinni\") per lo stupro subito, ma lav\u00f2 via la propria ira nel fiume Ladona (\"Demetra Lousia\"\"). Dall'unione nacquero una figlia, il cui nome non poteva essere rivelato al di fuori dei Misteri Eleusini, ed un cavallo dalla criniera nera chiamato Arione. Anche in epoche storiche, in Arcadia Demetra era adorata come una dea dalla testa di cavallo:\nSempre il geografo Pausania scrive: \nDemetra e Persefone.\nIl pi\u00f9 importante mito legato a Demetra, che costituisce anche il cuore dei riti dei Misteri Eleusini, \u00e8 la sua relazione con Persefone, sua figlia nonch\u00e9 incarnazione della dea stessa da giovane. Nel pantheon classico greco, Persefone ricopr\u00ec il ruolo di moglie di Ade, il dio degli inferi. Divent\u00f2 la dea del mondo sotterraneo quando, mentre stava giocando sulle sponde del Lago di Pergusa, in Sicilia, con alcune ninfe (secondo un'altra versione con Leucippe) che poi Demetra pun\u00ec per non essersi opposte a ci\u00f2 che accadeva trasformandole in sirene, Ade la rap\u00ec dalla terra e la port\u00f2 con s\u00e9 nel suo regno. La vita sulla terra si ferm\u00f2 e la disperata dea della terra Demetra cominci\u00f2 ad andare in cerca della figlia perduta, riposandosi soltanto quando si sedette brevemente sulla pietra Agelasta. Secondo il mito, durante la sua ricerca Demetra ha viaggiato per lunghe distanze e ha avuto molte piccole avventure lungo la strada. In uno dei luoghi insegn\u00f2 i segreti dell'agricoltura a Trittolemo.\nAlla fine Zeus, pressato dalle grida degli affamati e dalle altre divinit\u00e0 che avevano anche ascoltato la loro angoscia, costrinse Ade a riportare Persefone. Tuttavia, era una regola del Fato che chiunque avesse consumato cibo o bevande negli Inferi fosse condannato a trascorrere l\u00ec l'eternit\u00e0. Prima che Persefone venisse rilasciata a Hermes, che era stato mandato a recuperarla, Ade l'aveva ingannata invitandola a mangiare dei semi di melograno (sei o quattro secondo il racconto) che la costrinsero a tornare negli inferi per alcuni mesi all'anno. Cos\u00ec fu costretta a rimanere nell'Ade per sei o quattro mesi (un mese per seme) vivendo sulla terra con sua madre per il resto dell'anno. Da quando Demetra e Persefone furono di nuovo insieme, la terra rifior\u00ec e le piante crebbero rigogliose ma per sei mesi all'anno, quando Persefone \u00e8 costretta a tornare nel mondo delle ombre, la terra ridiventa spoglia e infeconda. Questi sei mesi sono chiaramente quelli invernali, durante i quali in Grecia la maggior parte della vegetazione ingiallisce e muore.\nVi sono comunque altre versioni della leggenda. Secondo una di queste \u00e8 Ecate a salvare Persefone. Una delle pi\u00f9 diffuse dice che Persefone non fu indotta a mangiare i sei semi con l'inganno, ma lo fece volontariamente perch\u00e9 si era affezionata ad Ade.\nLa permanenza di Demetra a Eleusi.\nHelios, vedendo che Demetra, disperata, per nove giorni, cercava Persefone senza nutrirsi (di ambrosia, ), decise di raccontarle l'accaduto: Zeus, il re degli d\u00e8i, aveva concesso Persefone in sposa al fratello Ade. Ancora pi\u00f9 addolorata, e ora anche furente nei confronti di Zeus, Demetra rifiut\u00f2 quindi di tornare sull'Olimpo e, trasformatasi in una vecchia, si rec\u00f2 a Eleusi nell'Attica sedendosi vicino al \"Pozzo delle Vergini\". Le figlie del re di Eleusi, Celeo, recatesi al pozzo, la interrogarono su chi fosse e da dove venisse. Demetra, che aveva assunto le sembianze di una vecchia di nome Doso, raccont\u00f2 loro di essere sfuggita ai pirati che l'avevano rapita nei pressi di Creta. Mosse a compassione, le figlie di Celeo la invitarono a palazzo per fungere da nutrice a Demofoonte e Trittolemo, figli della regina Metanira, sposa di Celeo. Nel palazzo del re di Eleusi, Demetra si sedette in disparte su uno sgabello, restando per molto tempo silenziosa e con il volto velato, fino a che la serva Iambe riusc\u00ec a farla sorridere con i suoi scherzi. Metanira offr\u00ec quindi del vino a Demetra, ma rifiut\u00f2 chiedendo invece del \"ciceone\", una bevanda composta da orzo tritato, acqua e foglie di menta.\nDemetra non allatt\u00f2 il figlio pi\u00f9 piccolo, Demofoonte, ma segretamente lo massaggiava con l'ambrosia, immergendolo di notte nel fuoco stringendolo tra le braccia e soffiando dolcemente su di lui per renderlo immortale bruciando nottetempo il suo spirito mortale sul focolare di casa. Questa operazione trasformava lentamente il figlio di Celeo in un immortale eternamente giovane. Ma la madre Metanira vide Demetra mentre immergeva Demofoonte nel fuoco e si spavent\u00f2. Ella cess\u00f2 l'opera di trasformazione dell'infante e, irritata, manifestandosi come dea a Metanira, accus\u00f2 l'umanit\u00e0 di essere stolta e di non capire i rituali degli dei.\nInvece di rendere Demofoonte immortale, Demetra decise allora di insegnare a Trittolemo l'arte dell'agricoltura, cos\u00ec il resto della Grecia impar\u00f2 da lui a piantare e mietere i raccolti. Sotto la protezione di Demetra e Persefone vol\u00f2 per tutta la regione su di un carro alato per compiere la sua missione di insegnare ci\u00f2 che aveva appreso a tutta la Grecia. Tempo dopo Trittolemo insegn\u00f2 l'agricoltura anche a Linco, re della Scizia, ma costui rifiut\u00f2 di insegnarla a sua volta ai suoi sudditi e tent\u00f2 di uccidere Trittolemo: Demetra per punirlo lo trasform\u00f2 allora in una lince.\nAlcuni studiosi pensano che la leggenda di Demofoonte derivi da racconti popolari ancora pi\u00f9 antichi.\nNelle \"Metamorfosi\" di Ovidio viene narrato l'incontro della dea con Abante, trasformato da Demetra in una lucertola.\nErisittone e Iasione.\nAmata in quanto apportatrice di messi, Demetra era anche ovviamente temuta, in quanto capace, all'inverso, di provocare carestie, come ricorda il mito di Erisittone che, avendola offesa tagliando degli alberi da un frutteto sacro, ne venne punito con una fame insaziabile.\nDemetra viene solitamente raffigurata mentre si trova su un carro, e spesso associata ai prodotti della terra, come fiori, frutta e spighe di grano. A volte viene ritratta insieme a Persefone.\nRaramente \u00e8 stata ritratta con un consorte o un compagno: l'eccezione \u00e8 rappresentata da Iasione, il giovane cretese che giacque con Demetra in un campo arato tre volte e fu in seguito, secondo la mitologia classica, ucciso con un fulmine da un geloso Zeus. La versione cretese del mito dice per\u00f2 che questo gesto fu invece compiuto da Demetra stessa, intesa nell'incarnazione pi\u00f9 antica della dea. Con Iasione ebbe Pluto, il dio della ricchezza.\nWicca.\nNella religione wicca, corrente del neopaganesimo, Demetra rappresenta un aspetto della divinit\u00e0 femminile, la Dea. Simboleggia gli aspetti della madre: l'amore disinteressato, la generosit\u00e0, l'abbondanza, il nutrimento e la fonte della vita."}
{"id": "719432", "revid": "125246202", "url": "https://it.wikipedia.org/wiki?curid=719432", "title": "Macedonia di frutta", "text": "La macedonia \u00e8 una preparazione di frutti misti crudi, variamente conditi. La ricetta pi\u00f9 comune prevede l'uso di succo di limone e zucchero.\nEtimologia.\nTrae il suo nome probabilmente dalla Macedonia, regione storica dei Balcani, caratterizzata dalla coabitazione di popolazioni diverse (Macedoni, Greci, Bulgari, Albanesi, Serbi, Turchi) in modo simile a quanto avviene con i diversi frutti della macedonia."}
{"id": "719433", "revid": "49022", "url": "https://it.wikipedia.org/wiki?curid=719433", "title": "Gwynllg", "text": ""}
{"id": "719434", "revid": "1745361", "url": "https://it.wikipedia.org/wiki?curid=719434", "title": "Altea (mitologia)", "text": "Altea () \u00e8 un personaggio della mitologia greca. Fu una regina di Calidone.\nGenealogia.\nFiglia di Testio e di Euritemi, spos\u00f2 Oineo, dal quale ebbe le figlie Deianira e Gorga ed i maschi Tosseo, Tireo, Climeno, Meleagro, Agelao, Fere e Perifante.\nMitologia.\nSpos\u00f2 Ares e sette giorni dopo il parto le fu predetto dalle Moire che il figlio sarebbe morto quando il ciocco di legno che stava bruciando nel focolare si fosse consumato e cos\u00ec, per salvaguardare la vita del figlio, Altea prese il ciocco dal fuoco e lo deposit\u00f2 in una cassa.\nQuel figlio, divenuto grande organizz\u00f2 la caccia al cinghiale calidonio ed una volta uccisa la bestia ne regal\u00f2 la pelle ad Atalanta ma, a causa di questo gesto, entr\u00f2 in contrasto con i figli di Testio (i suoi zii Tosseo e Plesippo, o Ideo, Linceo e Plessippo) e li uccise.\nCos\u00ec, alla notizia dell'assassinio dei suoi fratelli, Altea gett\u00f2 nel fuoco il ceppo che aveva conservato e lo lasci\u00f2 bruciare e quando si fu esaurito Meleagro mor\u00ec immediatamente. \nSolo a quel punto Altea si rese conto del gesto compiuto e lacerata dal rimorso si tolse la vita."}
{"id": "719435", "revid": "580", "url": "https://it.wikipedia.org/wiki?curid=719435", "title": "Cistidio", "text": "I cistidi sono cellule sterili che si trovano intercalate tra i basidi dell'imenio di alcuni Basidiomiceti o in altre parti del fungo. A differenza dei basidi, i \"cistidi\", in quanto sterili, non producono spore.\nEssi possono avere forme svariate e caratteristiche, per lo pi\u00f9 allungate, non si riscontrano in tutte le specie ed hanno una funzione principalmente strutturale. \nSecondo la forma che assumono, si definiscono:\nA seconda della parte del fungo dove si trovano, sono detti:\nIn base alla presenza di organuli o particolarit\u00e0 nella struttura morfologica, sono detti:\nSono, invece, dette cistidioli cellule sterili sporgenti oltre la superficie dell'imenio.\nLa presenza dei cistidi e la loro osservazione al microscopio \u00e8 fondamentale nell'identificazione delle specie appartenenti ad alcuni generi quali Mycena, Pholiota, Inocybe, Stropharia. \nEtimologia.\nIl lemma deriva dal latino scientifico \"cystidium\" che a sua volta \u00e8 diminutivo del greco \u03ba\u03cd\u03c3\u03c4\u03b9\u03c2 (cisti)."}
{"id": "719441", "revid": "2091899", "url": "https://it.wikipedia.org/wiki?curid=719441", "title": "Kliper", "text": "Il Kliper \u00e8 un progetto di veicolo da trasporto spaziale riutilizzabile in grado di trasportare 6 astronauti e 500\u00a0kg di materiale, attualmente cancellato per mancanza di fondi, che nei progetti della compagnia RSC Energia avrebbe dovuto sostituire la Sojuz dopo l'incidente del Columbia e il pensionamento degli Space Shuttle nel 2011, rimanendo l'unica capsula in grado di trasportare degli astronauti sulla Stazione Spaziale Internazionale (ISS) fino alla realizzazione dei programmi della NASA di collaborazione con le industrie private aerospaziali. Per la mancanza di fondi, il mancato supporto del governo russo e la mancata intesa con l\u2019Agenzia Spaziale Europea che ha rifiutato di partecipare alle spese per lo sviluppo il progetto del Kliper non \u00e8 mai entrato nella fase di realizzazione, lasciando la Sojuz attualmente l\u2019unico collegamento tra la Terra e la ISS.\nIl progetto.\nProgettato dall'Agenzia Spaziale Russa, questo veicolo, a causa della mancanza di fondi della RKK Energia, \u00e8 diventato internazionale e sono gi\u00e0 coinvolte nella sua costruzione l'ESA (che contribuir\u00e0 con materiali avanzati, avionica e sistemi di pilotaggio) e la JAXA (che fornir\u00e0 l'elettronica di bordo).\nQuesto veicolo \u00e8 figlio della ricerca spaziale che, durante il periodo della guerra fredda, aveva dato il via al Programma Buran, e grazie alle conoscenze delle tre agenzie spaziali ha permesso una contrazione dei costi di progettazione.\nInizialmente il Kliper avrebbe dovuto essere un lifting-body \"puro\" cio\u00e8 un veicolo, privo di ali, che avrebbe creato una portanza tramite la forma della fusoliera, ma presto sono state aggiunte delle superfici alari che, in un primo momento, sarebbero dovute rimanere aperte per tutta la durata del volo, mentre l'ultima modifica ne prevede l'apertura solo durante le fasi finali dell'avvicinamento.\nIl paracadute a fungo, secondo le ultime modifiche, verr\u00e0 utilizzato solo in caso di emergenza, mentre l'atterraggio verr\u00e0 effettuato, come per lo Space Shuttle o il Buran, su pista con il carrello.\nQueste modifiche hanno fatto passare il carico trasportabile da 700\u00a0kg (esclusi gli astronauti) a 500\u00a0kg, mentre il numero di persone trasportabili rimane fisso a 6.\nQueste scelte sono state fatte con la chiara intenzione di favorire il turismo spaziale che oggi rappresenta una notevole fonte di guadagno per la RKK Energia.\nCaratteristiche.\nCome gi\u00e0 detto il Kliper ha molte caratteristiche in comune con la navetta Buran, ma per molti aspetti \u00e8 simile anche alla Sojuz, infatti al Kliper verr\u00e0 collegato un modulo di servizio che, cos\u00ec come nella Sojuz, servir\u00e0 ad agganciare la navetta agli altri veicoli e alla stazione spaziale internazionale ISS, questo modulo verr\u00e0 poi sganciato prima di effettuare il rientro in atmosfera affinch\u00e9 si distrugga.\nUn'altra somiglianza alla Sojuz \u00e8 il modo in cui viene lanciato il veicolo, infatti non sar\u00e0 agganciato al dorso del missile come avviene per lo Space Shuttle ma verr\u00e0 messo alla sommit\u00e0 del razzo.\nProfilo di lancio.\nAttualmente il razzo vettore pi\u00f9 accreditato per un lancio orbitale \u00e8 il Sojuz.\nLe fasi cruciali del lancio saranno le seguenti:\nUltime modifiche ed entrata in servizio.\nPer alcuni tipi di missione \u00e8 in fase di valutazione l'utilizzo di un secondo modulo, denominato Parom, che aumenterebbe lo spazio abitabile del Kliper, permettendo cos\u00ec di aumentare la durata della missione quel tanto che basta per raggiungere la Luna e forse anche Marte; questo modulo, una volta finita la sua missione, potrebbe rimanere in orbita ed essere riutilizzato una seconda volta.\nIl progetto Kliper ha gi\u00e0 subito un notevole ritardo a causa dei cambiamenti descritti; la data del primo lancio, che in un primo momento era previsto tra il 2010 e il 2011, \u00e8 passata al 2012 mentre la piena operativit\u00e0 avrebbe dovuto essere raggiunta solo nel 2015."}
{"id": "719443", "revid": "77358", "url": "https://it.wikipedia.org/wiki?curid=719443", "title": "Federazione calcio lettone", "text": ""}
{"id": "719444", "revid": "125415879", "url": "https://it.wikipedia.org/wiki?curid=719444", "title": "Isola della Scala", "text": "Isola della Scala (\"\u00ccxola de la Scala\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nIsola della Scala dista circa 19 chilometri da Verona e rispetto al capoluogo \u00e8 in posizione sud.\nFa parte del bacino idrografico del Tartaro.\nIl territorio comunale, esteso per 69,83\u00a0km\u00b2, fa parte della zona geografica della Bassa Veronese e confina con i seguenti comuni: a nord con Buttapietra, a nord-est con Oppeano, a est con Bovolone,\na sud est con Salizzole, a sud con Nogara, a sud-ovest con Erb\u00e8, ad ovest con Trevenzuolo e a nord-ovest con Vigasio.\nLa casa comunale si trova ad un'altitudine di 31 m s.l.m. ed il grado di sismicit\u00e0 \u00e8 classificato nella zona 4 (sismicit\u00e0 molto bassa), nonostante si trovi in prossimit\u00e0 dell'epicentro del violento Terremoto di Verona del 1117.\nToponimo.\nNel periodo romano le paludi del fiume Tartaro, che occupavano la parte meridionale del territorio, erano molto estese cos\u00ec da procurarne l'\"isolamento\" dai villaggi e contrade circostanti. Di qui il nome di \"Insula Cenensis\".\nStoria.\nI primi insediamenti risalgono all'et\u00e0 del Bronzo, che si sono ampliati durante la dominazione romana e con la costruzione della via Claudia Augusta. \nNel periodo altomedievale, fin dall'epoca longobarda, si registra l'insediamento di monasteri da parte dei monaci dell'abbazia di San Colombano di Bobbio (PC), gi\u00e0 presenti nell'area veronese nelle corti di Garda e del priorato di San Colombano di Bardolino ed in Valpolicella; \u00e8 citato il territorio di Isola (\"Insula Acenensis\"), dove lavorarono alla bonifica del territorio agricolo. \nIn epoca comunale il territorio appartenne quasi interamente ai conti Sambonifacio di Verona e fu chiamato \"Isola dei Conti\".\nNel XIII secolo il paese venne assoggettato dagli Scaligeri, i quali rafforzarono le difese sul fiume Tartaro. Con gli Scaligeri il territorio assunse il nome definitivo di \"Isola della Scala\".\nCon la conquista della Serenissima Repubblica di Venezia ci fu l'insediamento di molte famiglie veneziane, che provvidero alla costruzione di opere di idraulica e d'arte. Lo stesso nome fu mutato in \"Isola di San Marco\", ma non ebbe molta sorte nell'uso perch\u00e9 gli abitanti della cittadina rimasero sempre legati all'antico nome sin da ripristinarlo al tramonto della dominazione. In quel periodo tuttavia le paludi furono bonificate e dal XVII secolo fu introdotta la coltivazione del riso. Durante il periodo napoleonico, Isola della Scala perse la sua autonomia, a favore del distretto di Villafranca, ma torn\u00f2 ad un ruolo di primo piano con la dominazione austriaca.\nCultura.\nCucina.\nSpecialit\u00e0 locale \u00e8 il risotto all'isolana, uno dei piatti pi\u00f9 conosciuti nel panorama gastronomico veronese.\nEconomia.\nFa parte dell'area di produzione del Riso Nano Vialone Veronese che viene coltivato su terreni della pianura veronese irrigati con acqua di risorgiva. Presenti anche allevamenti bovini, suini e avicoli.\nInfrastrutture e trasporti.\nFerrovie.\nIsola della Scala dispone di una stazione ferroviaria che si trova sulle linee ferroviarie Verona-Bologna e Verona-Legnago-Rovigo.\nAmministrazione.\nIl comune fa parte del movimento patto dei sindaci \nSindaci di Isola della Scala dal 1869 ad oggi.\nMichele Bevilacqua, 1869\nMendini Luigi, 1875\nDonzellini Egidio, 1887-1893\nFogarini Dante, 1893-1902\nDonzellini Egidio, 1902-1905\nAlfredo Vallicelli, 1905-1906\nMasotti Aurelio, 1906-1911\n\"Dal 1911 al 1916 si sono succeduti con funzioni di sindaco:\"\nDonzellini Artidoro\nFerrarini Cesare\nBonomi Carlo\nRighetti Aldo, 1916-1920\nCalderara Guglielmo, 1920-1921\nPaletti Giuseppe, 1921-1922\nSilvestri Ugo, 1922-1923\nFresco Urbano, 1923-1930\nDonzellini Artidoro, 1930-1939\nPolettini Giuseppe, 1939-1943\nNascimbeni Tiberio, 1943-1946\nLorenzoni Giuseppe, 1946\nTestoni Isacco, 1946-1947\nPasqualini Giacomo, 1947-1951\nMorini Giovanni, 1951-1956\nSalgarelli Vittore, 1956-1965\nFilippi Aldo, 1965-1972\nSpaziani Fabio, 1972-1974\n\"Commissario straordinario, De Matteis Francesco 1974-1975\"\nCarli Mario, 1975-1976\nZama Luigi, 1976-1980\nStanzial Vittorino, 1980-1985\nBissoli Roberto, 1985-1987\nBarini Gastone, 1987-1988\nGozzi Angelo, 1988-1989\nZenti Francesco, 1989-1990\nZama Luigi, 1990-1993\n\"Commissario straordinario, Carletti Renata 1993\"\nBrugnettini Massimo, 1993-2001\nMontalto Liana, 2001-2006\nMiozzi Giovanni, 2006-2016\nCanazza Stefano, 2016-2021\nMirandola Luigi, 2021-..."}
{"id": "719447", "revid": "1427494", "url": "https://it.wikipedia.org/wiki?curid=719447", "title": "Federazione calcistica della Lettonia", "text": "La Federazione gioco calcio lettone (LFF) (lettone: Latvijas Futbola feder\u0101cija) \u00e8 l'organizzazione che governa il gioco del calcio in Lettonia.\nLa federazione \u00e8 stata fondata nel 1922 ed \u00e8 responsabile dell'organizzazione del campionato lettone di calcio (Virsl\u012bga e leghe pi\u00f9 basse), la Coppa di Lettonia di calcio e la Nazionale di calcio della Lettonia.\nLa sede principale \u00e8 nella capitale Riga. La LFF \u00e8 diventata un membro della FIFA nel 1922 ma, con l'annessione della Lettonia all'Unione Sovietica nel 1939, \u00e8 stata sciolta e inglobata nell'Unione Sovietica.\nLa rinata federazione \u00e8 ritornata membro della FIFA nel 1992, dopo che la Lettonia \u00e8 diventata nuovamente uno stato indipendente. Sempre nel 1992 la LFF \u00e8 entrata a far parte della UEFA."}
{"id": "719450", "revid": "123087671", "url": "https://it.wikipedia.org/wiki?curid=719450", "title": "Colorado (fiume Colorado)", "text": "Il Colorado (\u2018Aha Kwahwat in mojave) \u00e8 un fiume che scorre nel sudovest degli Stati Uniti e nel nordovest del Messico. Lungo approssimativamente 2.330 km, attraversa una parte dell'arida regione sul versante ovest delle Montagne Rocciose. Il corso naturale del fiume sfocia nel golfo della California, ma il massiccio prelievo delle sue acque per l'irrigazione nella Imperial Valley, ed usi civili, ne ha prosciugato il basso corso (in Messico) a tal punto che il fiume certi anni non riesce a raggiungere il mare.\nIl Colorado ha un bacino idrografico di 629.100 km\u00b2. La sua portata totale va da 113 m\u00b3/s durante la siccit\u00e0 a 28.000 m\u00b3/s durante i periodi di massima piena. Oggigiorno, una portata di oltre 2000 m\u00b3/s \u00e8 rara, a causa dell'effetto stabilizzatore recato dalla costruzione di grandi bacini per centrali idroelettriche nel basso corso. La portata media totale prima dello sbarramento era di 620 m\u00b3/s.\nStoria.\nGrand River.\nFino al 1921, la sezione del Colorado che va dalla sorgente, situata nel parco nazionale delle Montagne Rocciose, alla confluenza con il Green River (nello Utah) era conosciuta come \"Grand River\" (\u201cGrande Fiume\u201d). Questo nome non pi\u00f9 in uso, come i seguenti: lago di Grand, valle di Grand), giunzione di Grand, contea di Grand (Colorado) e contea di Grand (Utah). Edward T. Taylor, rappresentante del Colorado nella Camera dei Rappresentanti, propose al comitato congressuale sul commercio interstato e estero (Congressional committee on Interstate and Foreign Commerce) di rinominare il Grande Fiume in Colorado. Il 25 luglio del 1921 il cambio di nome fu ufficializzato nella House Joint Resolution 460 del 66\u00ba Congresso, con l'obiezione dei rappresentanti del Wyoming e Utah e dell'istituto di ricerca geologica degli U.S. ( United States Geological Survey), il quale osserv\u00f2 che il bacino idrografico del Green River comprendeva pi\u00f9 del 70% di quello del Grand River, sebbene quest'ultimo trasportasse un volume leggermente maggiore di acqua alla sua confluenza con il Green River.\nCorso d'acqua.\nPreistoria.\nL'opinione di molti geologi \u00e8 che prima della formazione del golfo della California, circa 7-8 milioni di anni fa, il Colorado sfociasse da qualche parte lungo la costa della California. A causa delle attinenze delle conoidi sedimentarie sottomarine con i sedimenti trasportati dal fiume, gli scienziati ritengono che il massiccio canyon sottomarino di Monterey nella omonima baia sia ci\u00f2 che rimane dell'antica foce di questo fiume. Il canyon, inoltre, si \u00e8 spostato a nord dalla sua posizione originaria, che si trovava approssimativamente nel luogo in cui ora sorge la citt\u00e0 di Santa Barbara, fino alla sua attuale collocazione a causa dell'azione della Faglia di Sant'Andrea.\nCorso odierno.\nIl Colorado nasce dal lago La Poudre Pass, situato a 3.101 metri nel Parco nazionale delle Montagne Rocciose, appena ad ovest della Continental Divide. Scendendo dal Rocky Mountain National Park, il fiume scorre attraverso la Kawuneeche Valley per immettersi nel lago Grand, il pi\u00f9 largo corso d'acqua naturale di questo fiume, prima di venire sbarrato per creare lo Shadow Mountain Reservoir. Quindi si immette nel lago Gramby (un altro serbatoio d'acqua). Qui l'autostrada U.S 40 procede grosso modo parallela al fiume sino alla citt\u00e0 di Kremmling, quando il fiume entra nel Gore Canyon. Molti degli affluenti dell'alto corso del Colorado sono di piccole dimensioni, ad eccezione di alcuni fiumi come il Gunnison e il Roaring Fork, che hanno una grande portata d'acqua. Circa 160\u00a0km oltre, il Colorado incontra il fiume Eagle nella citt\u00e0 di Dolsero dove la I-70 attraversa il Glenwood Canyon parallelamente al fiume. Il Colorado attraversa la citt\u00e0 di Glenwood Springs per unirsi alle rapide del fiume Roaring Fork. A ovest di Glenwood Springs, attraversa la Grand Valley e si unisce al Gunnison nella Grand Junction.\nDa l\u00ec scorre verso ovest fino al confine dello Utah per entrare nel Westwater canyon. Il Colorado qui varia da 60 a 370 metri di larghezza e da 2 a 9 metri di profondit\u00e0 con occasionali aree pi\u00f9 profonde.\nIl fiume svolta a sud ovest vicino a Fruita (Colorado) e si unisce con il Dolores non molto dopo essere entrato nello Utah. Segna parzialmente il confine sud del Parco nazionale degli Arches vicino Moab (Utah), passa dal Dead Horse Point State Park e attraverso il Canyonlands National Park dove incontra il suo affluente principale, il Green River. Da qui il Colorado si immette nel lago Powell, creato dalla diga di Glen Canyon. A valle della diga, le acque rilasciate dal fondo del lago sono chiare, pulite e fredde. Appena a sud della citt\u00e0 di Page (Arizona), il fiume forma la drammatica Horseshoe Bend, quindi all'altezza di Lees Ferry si unisce un altro affluente, il caldo, poco profondo e fangoso fiume Paria, per iniziare il suo corso attraverso il Marble Canyon. Qui, il Colorado varia dai 53 ai 213 metri di larghezza e dai 3 ai 40\u00a0m di profondit\u00e0.\nAl margine meridionale del Marble canyon, il fiume si unisce con un altro affluente il Little Colorado, per svoltare bruscamente a ovest attraversando le pieghe e la linea di faglia dell' \naltopiano. Attraversa il Grand Canyon, che \u00e8 lungo 349\u00a0km e largo da 6 a 30\u00a0km, le cui pareti sono alte da 1200 a 1800 metri, scaglionate in una successione di scarpate alte dai 150 ai 490 metri, laminate in splendidi colori man mano che si scende nella stretta gola dove \u00e8 presente il fiume.\nA sud della confluenza del fiume Virgin nel Nevada il Colorado svolta repentinamente verso sud. La diga di Hoover, costruita durante la Grande depressione, forma il lago Mead, un celebre sito di svago, che fornisce gran parte dell'acqua alla citt\u00e0 di Las Vegas. Da qui il fiume scorre verso sud per formare il confine tra Arizona e Nevada e tra Arizona e California. Lungo quest'ultimo sono state create quattro dighe addizionali al fine di ottenere l'acqua per l'irrigazione dei campi e laghi per lo svago. Il lago Mohave, creato dalla diga Davis, si trova nella porzione meridionale dell'area di svago nazionale del lago Mead. Il lago Havasu, formato dalla diga Parker, provvede a fornire siti di svago come la casa di riposo New London Bridge. Le due rimanenti dighe forniscono acqua per le irrigazione e sono la diga di Palo Verde e diga di Imperial. Qui, il Colorado varia invece da una larghezza di 210 a 760 metri e dai 2 ai 30 metri di profondit\u00e0.\nOltre il Black Canyon, la pendenza del fiume diminuisce gradualmente e il suo basso corso fluisce in una valle sedimentaria distinta da una pianta a estuario, a monte di Yuma (Arizona), dove si unisce con il Gila. Il canale che attraversa gran parte di questa regione \u00e8 collocato in una specie di letto tra due argini in una zona alluvionale che viene inondata durante le piene.\nQuesti argini isolano dal fiume basse aree nella California meridionale conosciute come depressione di Salton, valle di Coachella o Imperial Valley. La Salton Sink \u00e8 collocata al di sotto del livello del mare; pertanto il salto del fiume vicino Yuma \u00e8 molto pi\u00f9 grande di quella da quest'ultima al golfo.\nIl basso corso del fiume, che segna il confine tra la Bassa California e Sonora, \u00e8 praticamente un ruscello o un letto secco dovuto all'utilizzo del fiume per l'irrigazione della Imperial Valley. Prima della met\u00e0 del 20-esimo secolo il delta del fiume creava un ricco estuario paludoso che si \u00e8 ora prosciugato, ma ci\u00f2 nonostante rimane un'importante risorsa ecologica.\nUn clima riscaldato.\nCome rivela il consiglio della difesa delle risorse naturali (Natural Resources Defense Council) il bacino del Colorado, che si estende dal Wyoming al Messico, \u00e8 il centro del pi\u00f9 intenso cambiamento climatico degli Stati Uniti Occidentali. Dagli anni settanta l'aumento della temperatura ha contribuito a un pi\u00f9 rapido scioglimento delle nevi che ha portato al riscaldamento di molte aree contigue al bacino idrografico del Colorado, negli Stati Uniti.\nCome risultato, il volume di acqua nel bacino idrografico \u00e8 diminuito. Gli anni dal 2000 al 2004 furono gli unici 5 anni consecutivi nella storia con una portata d'acqua sotto la media. Il lago Powell, uno dei pi\u00f9 importanti bacini idroelettrici, \u00e8 pieno solo al 45%.\nSommario delle altitudini.\nAltitudine approssimativa sopra il livello del mare in diversi punti-chiave:\nDa notare come la significativa differenza presente tra l'altezza dei margini del Grand Canyon (2440\u00a0m) e quella di ingresso/uscita del fiume fornisca una prova alla teoria geologica che il sollevamento di quell'area deve essere iniziato, circa, quando il fiume ha iniziato a scorrerci ed eroderlo. Il tempo stimato per questo processo di erosione/innalzamento varia in un intervallo dai 5 ai 70 milioni di anni fa.\nIngegneria.\nNell'autunno del 1904 le acque del fiume fluirono in un canale diversivo poche miglia a sud di Yuma (Arizona), creando i fiumi New e Alamo. I fiumi crearono in California un grande lago in un'area che comunque veniva frequentemente inondata prima di allora, per esempio, nel 1884 e nel 1891; il Colorado in quel punto aveva praticamente abbandonato la sua forma di fiume attraverso il territorio messicano fino al mare di Cortez. Per quanto fosse stato sbarrato, il fiume ritorn\u00f2 al suo normale corso nella prima parte del 1907, nonostante ci fosse ancora una deviazione nel Salton Sea; nel luglio dello stesso anno fu costruita una diga permanente. Dal Black Canyon verso il mare il Colorado attraversa una zona prevalentemente desertica.\nIl Colorado \u00e8 una delle maggiori sorgenti di acqua per l'irrigazione, l'acqua potabile, e altri usi per le persone che vivono nell'arido sud-ovest americano. L'assegnazione dell'acqua del fiume \u00e8 regolamentata dalla Colorado River Compact. A questo scopo diverse dighe sono state costruite lungo il corso, la prima fu la diga di Glen Canyon, vicino al confine tra Utah e Arizona. Le altre dighe sono la Hoover, la Parker, la Davis e le dighe di Palo Verde e di Imperial.\nLa diga Hoover (originariamente chiamata diga Boulder, la prima diga del suo tipo) fu completata nel 1936. Situata nel deserto del Mojave, crea il lago Mead, che fornisce acqua per l'irrigazione e la produzione di energia idroelettrica.\nDal completamento delle dighe, la maggioranza dei fiumi sono stati deviati per il rifornimento di acqua da sfruttarsi per l'agricoltura e utilizzo urbano. Le ultime gocce del Colorado evaporano nel deserto di Sonora, molte miglia prima che il fiume raggiunga il Golfo della California. Quasi il 90% di tutta l'acqua deviata dal fiume viene usata allo scopo di irrigazione. L'All-American Canal \u00e8 il pi\u00f9 grande canale per l'irrigazione nel mondo e trasporta un volume d'acqua dai 420 agli 850\u00a0m\u00b3/s, superiore al fiume Hudson a New York. Le acque del canale sono usate per irrigare l'inaridita ma fertile Imperial Valley, dove possono passare degli anni tra una precipitazione e l'altra. Per valutare la gestione del flusso del fiume e la qualit\u00e0 del acqua vengono usati dei modelli di trasporto idrologico (Hydrology transport models).\nDiverse citt\u00e0 come Los Angeles, Las Vegas, San Bernardino, San Diego, Phoenix e Tucson allacciano i loro acquedotti lungo il corso del Colorado. Uno dei vari acquedotti \u00e8 il canale Central Arizona Project (\u201cCAP\u201d), che fu iniziato negli anni settanta e terminato nei novanta. Il canale inizia dalla diga Parker e corre fino a Phoenix e da l\u00ec a Tucson per soddisfare il bisogno di acqua dei loro abitanti.\nIl basso Colorado \u00e8 navigabile con imbarcazioni di medie dimensioni. Il basso corso dalla diga Davis a Yuma \u00e8 navigabile con chiatte e navi a pescaggio limitato, ma la navigazione commerciale sul fiume non \u00e8 in genere di rilievo per la mancanza di un collegamento al mare, rendendo nella regione altri metodi di trasporto pi\u00f9 efficienti. Prima degli utilizzi recenti del fiume, e della costruzione della ferrovia, il basso Colorado, dal mare a Laughlin (Nevada) era un'importante via di comunicazione per mezzo di grandi navi a vapore. Attualmente gran parte del residuo fiume, escluse le rapide nel canyon, \u00e8 navigabile con imbarcazioni medio-piccole.\nResidui di uranio vicino a Moab.\nL'Atlas Corporation sfruttava una miniera di uranio nelle vicinanze di Moab (Utah), ad appena 3 miglia di distanza. Come residuo dell'attivit\u00e0 mineraria, \u00e8 stato prodotto un cumulo di una decina di milioni di tonnellate di materiale di scarto radioattivo. Il cumulo \u00e8 collocato a circa 200-300 metri dal Colorado. Attraverso indagini si \u00e8 scoperto che la falda nella prossimit\u00e0 del materiale \u00e8 stata contaminata. Il senato ha concesso al dipartimento dell'energia (United States Department of Energy) un budget di 22,8 milioni di dollari nel 2007 per avviare il progetto che prevede lo spostamento del cumulo, di 15-20 miglia a nord del fiume. Si stima il completamento del progetto per il 2017.\nForme di vita.\nIl bacino del Colorado \u00e8 la casa di quattordici specie native di pesci. Quattro sono endemiche e a rischio di estinzione. Il programma di recupero pesci a rischio di estinzione del Colorado superiore (\"Upper Colorado River Endangered Fish Recovery Program\"), \u00e8 un controverso sforzo del US Fish and Wildlife Service, in collaborazione con l'Arizona Game and Fish Department, il Colorado Division of Wildlife e lo Utah Departement of Wildlife di recuperare queste specie a rischio."}
{"id": "719454", "revid": "1632387", "url": "https://it.wikipedia.org/wiki?curid=719454", "title": "Kill Yr Idols", "text": "Kill Yr Idols \u00e8 un EP del gruppo alternative rock statunitense Sonic Youth, pubblicato nel 1983, originariamente solo in Germania dalla casa discografica Zensor. Nel 1995, l'EP \u00e8 stato incluso nella ristampa dell'album \"Confusion Is Sex\".\nTracce.\nLato A\nLato B"}
{"id": "719455", "revid": "106956887", "url": "https://it.wikipedia.org/wiki?curid=719455", "title": "Cascata di Parcines", "text": "La cascata di Parcines (\"Partschinser Wasserfall\" in tedesco) \u00e8 una delle pi\u00f9 belle cascate dell'Alto Adige. Si trova vicino al paese di Parcines, a pochi chilometri dalla citt\u00e0 di Merano.\nDescrizione.\nLa cascata ha un'altezza di 98 metri, ed \u00e8 una delle pi\u00f9 alte cascate in Alto Adige. \nIl luogo \u00e8 raggiungibile dal centro del paese di Parcines, camminando per un'ora e mezza circa. \nIl panorama nell'intorno della cascata \u00e8 caratterizzato dal maestoso cima Tessa. \nQui si estende il pi\u00f9 grande Parco Naturale dell'Alto Adige, il parco naturale Gruppo di Tessa, che presenta numerosissimi percorsi per le escursioni."}
{"id": "719462", "revid": "56620", "url": "https://it.wikipedia.org/wiki?curid=719462", "title": "Il re della pioggia", "text": "Il re della pioggia, 1959 \u00e8 un romanzo dello scrittore statunitense Saul Bellow.\nIl libro racconta la vicenda di Eugene Henderson, un americano che a 55 anni, nel pieno della maturit\u00e0, con molti figli e donne a carico, ricco, fugge nel cuore dell'Africa alla ricerca di verit\u00e0 elementari sul mondo e su se stesso. Ne emerge un ritratto a tratti comico ma allo stesso tempo un'inedita e corrosiva figura del tradizionale \"innocente\" americano medio."}
{"id": "719464", "revid": "212348", "url": "https://it.wikipedia.org/wiki?curid=719464", "title": "Maria Egiziaca", "text": "Sebbene il racconto della sua vita, cos\u00ec come ci \u00e8 stato tramandato da Sofronio, vescovo di Gerusalemme, sia costituito quasi esclusivamente da elementi di dubbio valore storiografico, esso si basa tuttavia su un nucleo storico, consistente nella presenza nell'entroterra palestinese della tomba di una santa eremita di nome Maria, presente fin dal V secolo.\nAgiografia.\nNata nel 344 ad Alessandria d'Egitto, Maria fugg\u00ec dalla propria casa all'et\u00e0 di dodici anni abbandonandosi ad una vita dissoluta e guadagnandosi da vivere elemosinando e facendo la prostituta, anche se nella sua \"Vita\" si racconta di come spesso rifiutasse i soldi offerti per i propri favori sessuali. All'et\u00e0 di ventinove anni incontr\u00f2 ad Alessandria un gruppo di pellegrini che si stavano imbarcando per Gerusalemme e, spinta dal desiderio di lasciare l'Egitto per visitare nuove terre, s'imbarc\u00f2 con loro, seducendoli uno dopo l'altro.\nUna volta arrivata nella citt\u00e0, il giorno della festa della croce, fu impedita dal recarsi insieme ai suoi compagni nella Basilica da una forza che la tratteneva. Resasi conto del motivo di quell'impedimento, si mise a pregare davanti all'icona della Madre di Dio e solo dopo riusc\u00ec ad entrare e ad adorare la Croce di Ges\u00f9. Uscendo, preg\u00f2 nuovamente davanti alla stessa icona della Madre di Dio e sent\u00ec una voce che le disse \u00abse attraverserai il fiume Giordano, ritroverai quiete e beatitudine\u00bb. \nSentitasi quindi chiamata presso il fiume Giordano, vi si rec\u00f2 e, pentitasi della propria esistenza dissoluta, si immerse nelle sue acque per purificarsi, ricevendo in seguito la comunione eucaristica nella basilica di san Giovanni Battista, allora sita sulle rive del fiume. Da quel momento viene raccontato che Maria inizi\u00f2 un lungo cammino di penitenza per il deserto.\nIl suo errare solitario dur\u00f2 quarantasette anni, durante i quali si nutr\u00ec solo con l'erba che trovava sul suo cammino. Zosimo, monaco di un monastero palestinese, la incontr\u00f2 durante un analogo pellegrinaggio da lui intrapreso per il periodo quaresimale. Secondo le parole di Sofronio, trov\u00f2 innanzi a s\u00e9 una donna molto magra, nuda e con lunghi capelli bianchi come la lana. Acconsentendo a parlare con il monaco dopo essersi fatta consegnare da lui un mantello per coprirsi, Maria raccont\u00f2 a Zosimo le circostanze che l'avevano portata a quel lungo pellegrinaggio e, per la seconda volta dall'arrivo in Palestina, ricevette l'Eucaristia. Zosimo lasci\u00f2 Maria promettendo di tornare a trovarla nello stesso luogo l'anno successivo. \nIl monaco torn\u00f2, come aveva promesso, trovando la santa morta, con addosso lo stesso mantello che le aveva donato l'anno precedente. Leggenda vuole che la sua tomba fu scavata da un leone con i suoi artigli.\nLa narrazione di Sofronio.\nSofronio di Gerusalemme ne fece una narrazione, che ebbe molto successo e ne furono redatte numerose traduzioni ed adattamenti in pi\u00f9 lingue:\nCulto.\nNonostante la vita di questa santa sia suffragata da scarsi elementi storici, il culto di Santa Maria Egiziaca si diffuse rapidamente in tutta la cristianit\u00e0, venerata come santa patrona delle prostitute pentite: a Bologna, ad essa fu dedicata una struttura non conventuale volta ad ospitare le \"malmaritate\".\nLa data tradizionale della commemorazione di Santa Maria Egiziaca in Occidente \u00e8 il 1\u00ba aprile.\nSimboli iconografici.\nNell'iconografia \u00e8 raffigurata come penitente presso una grotta con i capelli lunghi che le coprono il corpo, con i tre pani che si port\u00f2 nel deserto e a volte con accanto il leone che aiut\u00f2 Zosimo a seppellirla.\n\u00c8 diffusa anche l'immagine della Santa mentre riceve l'Eucaristia portata da Zosimo o dagli angeli."}
{"id": "719467", "revid": "767487", "url": "https://it.wikipedia.org/wiki?curid=719467", "title": "M\u00fam", "text": "m\u00fam (pronunciato ) \u00e8 un gruppo musicale islandese di musica elettronica formatosi nel 1997.\nIl nome.\nSecondo le parole di uno dei suoi fondatori, Krist\u00edn Valt\u00fdsd\u00f3ttir, il nome m\u00fam non era inteso significare nulla in particolare. In una delle prime interviste, resa alla ormai scomparsa rivista islandese \"F\u00f3kus\", il nome veniva spiegato in modo grafico, mostrando come le lettere che compongono il nome possano rappresentare due elefanti che si guardano in faccia tenendosi per le proboscidi.\nStile.\nLo stile musicale del gruppo \u00e8 caratterizzato da una parte vocale molto lieve, mentre notevole \u00e8 l'impiego di elettronica analogica e digitale, basi ritmiche spesso di matrice glitch e l'utilizzo di una ampia variet\u00e0 di strumenti vintage e tradizionali. Di diversa estrazione sono infatti i diversi membri che compongono la band: tra loro, al momento della formazione del gruppo, vi erano infatti appassionati di punk e hardcore (Gunnar), studentesse di musica classica (le gemelle Valt\u00fdsd\u00f3ttir) e compositori di musiche per videogiochi (Orvar).\nStoria.\nIl gruppo si form\u00f2 nel 1997 a partire da Gunnar \u00d6rn Tynes, \u00d6rvar \u00de\u00f3reyjarson Sm\u00e1rason e le sorelle gemelle Gy\u00f0a e Krist\u00edn Anna Valt\u00fdsd\u00f3ttir. I diversi componenti si unirono in occasione di una rappresentazione teatrale a Reykjav\u00edk, le due sorelle Valt\u00fdsd\u00f3ttir facevano parte della compagnia di attori, mentre Orvar e Gunnar contribuivano alla colonna sonora (i due si erano uniti due anni prima, lavorando come remixer e collaboratori musicali)..\nLa prima importante attivit\u00e0 del gruppo \u00e8 relativa alla collaborazione con il musicista islandese Musikvatur, che ricambier\u00e0 remixando in seguito alcuni brani del gruppo.\nPubblicato dalla piccola etichetta Thule Records nella sola Islanda, nel 2000 esce il disco d'esordio del gruppo, ossia \"Yesterday Was Dramatic - Today Is OK\". L'album ottiene un ottimo riscontro dalla critica specializzata e un crescente favore del pubblico. Il disco \u00e8 caratterizzato dall'utilizzo di strumenti particolari (tastiere giocattolo, sintetizzatori o campionamenti dell'ambiente circostante) e altri pi\u00f9 convenzionali come basso, chitarre e fisarmonica. Il brano \"I'm 9 Today\" sar\u00e0 al centro di una disputa tra la Thule Records e il gruppo stesso, a causa di una concessione pubblicitaria fatta dall'etichetta discografica alla Sony e non autorizzata dai m\u00fam.\nIn seguito si dedicano ai remix effettuati per gli amici e conterranei Sigur R\u00f3s e per Emil\u00edana Torrini, nonch\u00e9 alla realizzazione della colonna sonora del film muto e restaurato \"La corazzata Pot\u00ebmkin\" di Sergej Michajlovi\u010d \u0116jzen\u0161tejn.\nNel 2002 il gruppo ritorna con un secondo album. Si tratta di \"Finally We Are No One\", pubblicato, come il precedente, in una doppia versione, ossia in inglese e in islandese (\"Loksins erum vi\u00f0 engin\") dalla Fat Cat Records (la stessa che ha lanciato i Sigur R\u00f3s). Il disco \u00e8 stato realizzato in totale isolamento su un vecchio faro della costa islandese, dove il gruppo si \u00e8 rinchiuso per tre settimane. Successivamente, con la produzione di Valgeir Sigur\u00f0sson (gi\u00e0 con Bj\u00f6rk), verr\u00e0 definito nei dettagli. Rispetto al precedente sono di pi\u00f9 i brani cantati ed inoltre \u00e8 inferiore la durata media delle canzoni. Non viene per\u00f2 mutata la capacit\u00e0 compositiva del gruppo, che evoca paesaggi sconfinati e sensazioni profonde.\nDa l\u00ec a poco Gy\u00f0a lascia il gruppo per fare ritorno ai suoi studi a Reykjav\u00edk.\nLe gemelle Gy\u00f0a and Krist\u00edn hanno inoltre una sorella maggiore, \u00c1sthildur, che ha cantato nella tourn\u00e9e del gruppo nel novembre del 2002.\nNel frattempo il gruppo collabora alla realizzazione dell'album \"Unrest\", esordio da solista di Erlend \u00d8ye (Kings of Convenience).\nIl gruppo, ora rappresentato da un trio, ritorna nel 2004 con \"Summer Make Good\". Il disco, rispetto ai precedenti, perde di mordente: l'uso dell'elettronica si fa meno evidente e al contempo le atmosfere naturalistiche ed oniriche evocate dai precedenti album si fanno bloccate e catatoniche.\nDal 2006 la pianista e cantante Krist\u00edn Valt\u00fdsd\u00f3ttir non fa pi\u00f9 parte del gruppo, ma continua ad occuparsi di musica con un progetto solista dal nome Kr\u00eda Brekkan. Krist\u00edn ha inoltre collaborato con Eiz\u00edkur Orri ad uno spettacolo di danza moderna, ed al secondo album della band islandese St\u00f3rsveit Nix Notes. Krist\u00edn viene inoltre coinvolta dal marito Avey Tare nel progetto Animal Collective. La notizia della decisione della cantante non viene tuttavia annunciata ufficialmente fino al 23 novembre dello stesso anno.\nNel 2007 il gruppo si presenta completamente rinnovato nella formazione. I fondatori Orvar e Gunnar sono ora affiancati da Hildur Gudnad\u00f2ttir (voce), Olof Arnalds (archi e chitarra) e Samuli Kosminen (percussioni). Esce nello stesso anno \"Go Go Smear the Poison Ivy\", che avvia un processo di riassestamento.\nIl successivo \"Sing Along to Songs You Don't Know\" (2009) si apre a diverse collaborazioni. Compaiono strumenti come l'ukulele, il pianoforte e gli archi, con il violoncello suonato da Hildur Gu\u00f0nad\u00f3ttir. Il disco si avvicina, insomma, a sonorit\u00e0 riconducibili alla folktronica e al pop.\nNel 2012 la Morr Music pubblica le prime incisioni della band in un 12\" chiamato \"Early Birds\" contenente demo, inediti e altro materiale risalente al periodo 1998-2000.\nIl 17 settembre 2013 esce il sesto album, \"Smilewound\" (Morr Music). Grande novit\u00e0 \u00e8 il ritorno dopo dieci anni di un membro storico come Gy\u00f0a Valt\u00fdsd\u00f3ttir, che insieme alla sorella Kristin faceva appunto parte del primo nucleo della formazione. Nel disco viene inserito come bonus track il brano \"Wistle\", realizzato con l'australiana Kylie Minogue e inserito nel film \"Jack &amp; Diane\"."}
{"id": "719468", "revid": "409613", "url": "https://it.wikipedia.org/wiki?curid=719468", "title": "Cascate Nardis", "text": "Le cascate Nardis sono delle cascate del Trentino situate nella Val di Genova nel Parco naturale provinciale dell'Adamello-Brenta, una valle laterale della Val Rendena.\nLe cascate Nardis scendono dalla Presanella gettandosi nella valle a una quota di 921 m, con un salto di oltre 130 metri e con una pendenza tra i 55\u00b0 e i 65\u00b0. Nei mesi invernali le cascate si ghiacciano completamente e divengono luogo per possibili arrampicate sul ghiaccio.\nAccesso.\nArrivati al paese di Carisolo tramite la Strada statale 239 di Campiglio ci si immette su una strada laterale che conduce nella Val Genova.\nDal parcheggio per le auto si raggiungono le cascate a piedi e in pochi minuti. "}
{"id": "719469", "revid": "287204", "url": "https://it.wikipedia.org/wiki?curid=719469", "title": "Digiunare, divorare", "text": "Digiunare, divorare \u00e8 un romanzo della scrittrice indiana Anita Desai.\nIl racconto si svolge nello spazio di tempo impiegato da un pacco, contenente t\u00e8 spedito dall'India da Uma sorella maggiore, per giungere negli Stati Uniti ad Arun fratello minore. Distanti migliaia di chilometri i due fratelli vivono una esistenza completamente diversa. I due mondi si specchiano in un rovesciamento per molti aspetti solo apparente. Per Uma non c'\u00e8 futuro, solo un presente che soffoca sotto tradizioni e rituali familiari mentre per Arun sull'altra sponda del mondo una vita in apparenza priva di regole ed obblighi. Dal mondo che li circonda, che in modo capriccioso li spinge alla rinuncia o all'eccesso, a digiunare o a divorare quindi, non vogliono altro che essere lasciati in pace. Uscendo dalla porta di servizio, senza alzare la voce, con silenziosa dignit\u00e0."}
{"id": "719474", "revid": "110157", "url": "https://it.wikipedia.org/wiki?curid=719474", "title": "Dipartimento di Quich\u00e9", "text": " \nIl dipartimento di Quich\u00e8 \u00e8 un dipartimento del Guatemala. Il capoluogo \u00e8 Santa Cruz del Quich\u00e9.\nVi \u00e8 nata Rigoberta Mench\u00fa Tum, premio Nobel per la pace nel 1992; precisamente nel comune di San Miguel Uspant\u00e1n.\nComuni.\nIl dipartimento di Quich\u00e8 conta 21 comuni:"}
{"id": "719481", "revid": "110157", "url": "https://it.wikipedia.org/wiki?curid=719481", "title": "Each One Teach One (Groundation)", "text": "Each One Teach One \u00e8 un album del gruppo reggae californiano Groundation, pubblicato nel 2001 dalla Young Tree."}
{"id": "719482", "revid": "77358", "url": "https://it.wikipedia.org/wiki?curid=719482", "title": "Dh\u0101ka", "text": ""}
{"id": "719483", "revid": "838137", "url": "https://it.wikipedia.org/wiki?curid=719483", "title": "Cologaritmo", "text": "Il cologaritmo \u00e8 il logaritmo dell'inverso del numero considerato. Il simbolo utilizzato per rappresentarlo \u00e8 colog. Dato un numero x il suo cologaritmo \u00e8 definito come:\nformula_1\nCi\u00f2, sfruttando la propriet\u00e0 del logaritmo per la quale\nformula_2\npermette di scrivere anche\nformula_3\nLa dimostrazione a partire dalle propriet\u00e0 citate \u00e8 semplice:\nformula_4"}
{"id": "719484", "revid": "287204", "url": "https://it.wikipedia.org/wiki?curid=719484", "title": "Ugo di Chalon", "text": ""}
{"id": "719488", "revid": "363629", "url": "https://it.wikipedia.org/wiki?curid=719488", "title": "Star Wars Encyclopedia", "text": "Star Wars Encyclopedia \u00e8 un libro informativo uscito nel 1998 scritto da Stephen Sansweet, autore di fantascienza e direttore della gestione dei contenuti della Lucasfilm. Il libro definisce, descrive e illustra i personaggi, le creature, le ambientazioni, gli oggetti e i diversi eventi che appaiono nella saga \"Guerre stellari\". Le informazioni sono ricavate dai film della trilogia originale, dai romanzi, dai racconti, fumetti e videogiochi. \"Star Wars Encyclopedia\" contiene una breve introduzione scritta dall'autore di fantascienza Timothy Zahn. \u00c8 da considerarsi facente parte dell'Universo espanso."}
{"id": "719491", "revid": "125382099", "url": "https://it.wikipedia.org/wiki?curid=719491", "title": "Federigo Tozzi", "text": "Per lungo tempo misconosciuto, \u00e8 stato rivalutato solo molti anni dopo la sua scomparsa ed \u00e8 ormai considerato uno dei pi\u00f9 importanti narratori italiani del Novecento, oggetto di un'attenzione critica sempre crescente.\nBiografia.\nAnni giovanili.\nNacque a Siena il 1\u00ba gennaio 1883, da Annunziata Automi, di origini povere, figura gentile e mite, con una salute fragile perch\u00e9 affetta da epilessia, e da Federigo Tozzi, detto \"Ghigo\". Il padre era un uomo molto abile negli affari, ma piuttosto rude: i suoi momenti di collera e il suo disprezzo verso la cultura provocarono molti traumi a Federigo, dotato di una forte sensibilit\u00e0. \"Ghigo\", di origini contadine, possedeva il \"Ristoratore il Sasso\" presso l'Arco dei Rossi , e due poderi nei dintorni di Siena. Il genitore non sopportava che Federigo perdesse tempo con la letteratura, piuttosto che aiutarlo nell'amministrazione della trattoria e dei campi.\nLa figura paterna ispir\u00f2 parecchi personaggi delle prose dello scrittore, come ad esempio quel cinico Domenico Rosi, genitore di Pietro, protagonista del capolavoro \"Con gli occhi chiusi\". Dopo la morte della madre nel 1895, il padre nel 1900 si rispos\u00f2 e Tozzi trasporr\u00e0 la matrigna in Luigia, personaggio de \"Il podere\".\nLa formazione scolastica.\nI contatti del ragazzo con la scuola si rivelarono subito difficili. Tozzi frequent\u00f2 la scuola elementare in seminario e in seguito nel Collegio Arcivescovile di Provenzano, a Siena, dal quale fu allontanato per cattiva condotta nel 1895, anno in cui mor\u00ec sua madre. Si iscrisse allora alla scuola delle Belle Arti, dove trascorse tre anni piuttosto burrascosi e ne fu espulso. Si iscrisse in seguito alle scuole tecniche e ne frequent\u00f2 i corsi a Siena e a Firenze, ma con scarso profitto.\nPur studiando in modo saltuario e molto disordinato, svilupp\u00f2 un grande amore per la lettura, cominciando a frequentare la Biblioteca comunale di Siena, dove si form\u00f2 una cultura aperta ai pi\u00f9 diversi influssi, soprattutto a quelli della moderna psicologia. Nel 1902, essendo rimandato in alcune materie per l'ammissione alla terza classe, abbandon\u00f2 per sempre gli studi regolari.\nPrime esperienze culturali e amorose.\nNel 1901 si iscrisse al Partito Socialista degli Italiani e strinse amicizia con l'intellettuale Domenico Giuliotti. L'interesse politico entro poco tempo si spegner\u00e0 nel 1904, in coincidenza della guarigione da una cecit\u00e0 dovuta ad una malattia venerea.\nNel 1902 la lettura delle \"Varie forme della coscienza religiosa\" di William James influenzarono molto la composizione di Tozzi in testi come \"Paolo\" e \" Adele\" (pubblicati postumi a cura del figlio Glauco). Adele \u00e8 il racconto di una giovane donna isterica, che vive rapporti conflittuali con se stessa, con i propri genitori e con l\u2019ambiente circostante.\nAl 1902 risale l'inizio dell'intenso carteggio con una Annalena, \"Senhal\", che \"Novale\", raccolta di epistole, pubblicata postuma come diario intimo dell'autore, che ha poi dimostrato nascondere l'identit\u00e0 della futura moglie di Tozzi, Emma Palagi, conosciuta tramite una corrispondenza nata su un giornale.\nSempre in questi anni inizi\u00f2 il suo rapporto con una contadina alle dipendenze di famiglia, \"Isola\", la cui personalit\u00e0 verr\u00e0 trasposta in \"Gh\u00ecsola\" di \"Con gli occhi chiusi\".\nPrime opere.\nL'opera di esordio di Tozzi fu in versi e si intitol\u00f2 la \"Citt\u00e0 della Vergine\"; in seguito divenne il curatore di alcune antologie di antichi scrittori senesi.\nVolendosi allontanare da Siena, nel 1907 inizi\u00f2 a lavorare nelle ferrovie, a Pontedera e a Firenze; in seguito a questa esperienza nacque un \"diario\", \"Ricordi di un giovane impiegato\", poi pubblicato da Borgese con il titolo \"Ricordi di un impiegato\".\nNel 1908 torn\u00f2 a Siena a causa della morte del padre. Nello stesso anno spos\u00f2 Emma Palagi e insieme a lei inizi\u00f2 un'attivit\u00e0 letteraria pi\u00f9 intensa. Con il ritorno nel podere di famiglia a Castagneto scrisse le novelle \"Bestie\"; tra il 1909 e il 1914 \u00e8 datata la composizione di uno dei suoi romanzi pi\u00f9 famosi, \"Con gli occhi chiusi\", e \"Il podere\". Nel 1911 scrisse le liriche di \"La zampogna verde\".\nNel 1913 fond\u00f2 insieme al suo amico Domenico Giuliotti la rivista quindicinale \"La Torre\", di carattere cattolico e nazionalista, coincidente con la sua conversione al cattolicesimo, che contribu\u00ec al carattere religioso delle sue opere. Di fondamentale importanza nel suo percorso di fede fu la scoperta dei due santi pi\u00f9 rappresentativi di Siena, Santa Caterina e San Bernardino.\nFrequentando gli ambienti letterari senesi, conobbe la concittadina Vittoria Barbetti Gazzei, violinista e poi letterata, alla quale si ispir\u00f2 per delineare la violinista Enrichetta Gastinelli nel racconto \"Dopo il concerto\" (in \"Novelle\", 1913)\nNel periodo in cui Tozzi si trasfer\u00ec a Roma con la moglie Emma e il figlio Glauco, cominci\u00f2 a collaborare a diversi giornali e a varie riviste letterarie, mentre l'Italia entrava in guerra.\nLa sua collaborazione intensa con quotidiani e riviste fece s\u00ec che la pi\u00f9 rappresentativa produzione letteraria sia stata sotto forma di novelle, forma di scrittura che era tra i prodotti letterari pi\u00f9 richiesti e apprezzati dell'epoca e che trovava fra i sostenitori anche quel pubblico \"frettoloso\" che accoglieva favorevolmente questa scrittura per la brevit\u00e0 delle composizioni.\nNel 1917 pubblic\u00f2 \"Bestie\", presso l'editore Treves, gi\u00e0 editore di D'Annunzio. Nello stesso anno, a causa della guerra, Tozzi decise di lavorare presso l'ufficio stampa della Croce Rossa, dove rimase per parecchi anni. Conobbe in questo ufficio Marino Moretti e da lui venne presentato all'editore Treves.\nNel 1918, per volere di Luigi Pirandello, che da maggio era alla guida del supplemento letterario settimanale del \"Messaggero\", Tozzi lavor\u00f2 assieme a Pier Maria Rosso di San Secondo nella redazione del \"Messaggero della domenica\". La realizzazione di tale progetto editoriale rappresent\u00f2 il momento culminante dell'incontro tra due dei maggiori narratori del primo Novecento.\nMaturit\u00e0.\nFu questo finalmente il periodo in cui riusc\u00ec ad affermarsi e ad entrare in contatto con i maggiori scrittori e intellettuali dell'epoca (da Panzini a Pirandello e a Borgese); nonostante questo, la sua vita non era affatto facile. Pirandello e Borgese furono coloro che maggiormente credettero in lui.\nPer il \"Messaggero della domenica\" Tozzi compose alcune delle sue novelle migliori, come \"La casa venduta\", che apparve sul numero del 20 giugno 1918, a cui ne seguirono altre (\"Creature vili\", \"Il crocifisso\", \"Mia madre\" e \"I nemici\"), una prosa lirica (\"Le fonti\") e oltre una quarantina di articoli saggistici, talvolta anonimi o sotto la firma \"Lector\", lo pseudonimo usato dallo scrittore gi\u00e0 sulle colonne dell\"'Idea Nazionale\".\nNel 1919, Tozzi pubblic\u00f2 \"Con gli occhi chiusi\", che fu messo in ombra l'anno successivo da \"Tre croci\", che Borgese giudic\u00f2 un capolavoro del realismo. Sempre nel 1920 venne pubblicato anche il romanzo autobiografico \"Gli egoisti\", imperniato sull'ambiente letterario romano.\nOltre ai romanzi, Tozzi scrisse circa 120 racconti, 21 dei quali furono raccolti in un volume dal titolo \"Giovani\" (1920).\nMorte.\nIl 21 marzo 1920, lo scrittore mor\u00ec, colpito dall'influenza spagnola che gli caus\u00f2 una violenta forma di polmonite. \u00c8 sepolto nel Cimitero del Laterino a Siena.\nLa riscoperta da parte della critica.\nTozzi lasci\u00f2 le sue opere per lo pi\u00f9 inedite oppure disperse tra giornali e riviste: spett\u00f2 al figlio Glauco il riordinamento del materiale che fu, in parte, pubblicato postumo: \"Il podere\" vide la luce nel 1921, \"Gli egoisti\" nel 1923 e \"Ricordi di un impiegato\" nel 1927.\nLo scrittore senese fu riscoperto dal grande pubblico molto tardi, negli anni sessanta, probabilmente a causa dell'errata interpretazione delle sue opere, fino ad allora genericamente ricondotte nell'ambito del verismo. Solo la recente critica ha capovolto la visione di un Tozzi realista proponendolo come scrittore di stampo profondamente psicologico e vicino al simbolismo, paragonandolo a livello europeo alla prosa di Kafka e Dostoevskij. Fondamentali per la comprensione dell'opera di Tozzi sono risultati i contributi critici di due autorevoli studiosi, Giacomo Debenedetti e Luigi Baldacci.\nTematiche.\nPsicoanalisi.\nL'opera di Tozzi, valutata nel suo complesso, segna una tappa importante nella storia della narrativa italiana del Novecento perch\u00e9, proponendo una forma di romanzo tutta ripiegata sull'interiorit\u00e0 umana, si colloca fra la dissoluzione del naturalismo ottocentesco e le nuove dimensioni poetiche e psicoanalitiche (dal simbolismo al recupero memoriale di Proust).\nTozzi tuttavia non conosce Freud, giunge a conclusioni analoghe perch\u00e9 \u00e8 uno scrittore \"primitivo\" che ha antenne per captare fenomeni culturali pi\u00f9 ampi, \u00e8 dotato di una grande potenza intuitiva. Senza molti strumenti si proietta in altre realt\u00e0. Tozzi si interessa molto di psicologia, ma non fa psicoanalisi; la realt\u00e0 gli si impone con la violenza massiccia dell'incubo dell'esperienza personale per poi essere ritrasportata, sempre sotto forma di incubo, nelle sue opere.\nNelle sue opere si riscontrano sia il complesso di Edipo, sia il complesso di Prometeo.\nInettitudine.\nTozzi viene recuperato dalla critica a partire dagli anni sessanta, prima era considerato solo un narratore verista-regionalista, da allora invece si mette in luce anche la sua vena lirica. Tozzi utilizza le forme tradizionali del realismo solo per esprimere una sua particolare visione della realt\u00e0 che ruota intorno all'inettitudine come inadeguatezza dell'individuo a reggere nuove richieste che la vita gli fa. I personaggi tozziani sono \"incapaci di\u2026\". Nei romanzi di Tozzi si trova una sorta di rappresentazione lirica dello sbandamento dell'uomo di fronte alla cose. In questo Tozzi ricorda molto Joyce (\"Ulisse\"), Musil (\"L'uomo senza qualit\u00e0\"), Kafka (\"Il processo\"), Svevo (\"La coscienza di Zeno\", \"Una vita\") e Thomas Mann. Tozzi si inserisce in questa scia calando in questa prospettiva l'ambito in cui vive, cio\u00e8 Siena.\nSiena.\nLo stato d'animo come chiave di lettura della citt\u00e0 di Siena, e quindi anche delle descrizioni di citt\u00e0 pu\u00f2 essere un criterio per una lettura dei pi\u00f9 famosi romanzi di Federigo Tozzi.\nPiuttosto apprezzato dai contemporanei (ad es. Pirandello) soprattutto per il suo interesse ai particolari psicologici e per la sua visione \"da dentro\" delle vicende, fu per\u00f2 anche accusato di autobiografismo ed \"eccessi psicologici\".\nDopo la sua morte una parte delle critica (Borgese, Russo, ecc.) pose l'accento principalmente sul confronto del modello verista o addirittura regionalista, perdendo di vista il vero obiettivo di Tozzi, cio\u00e8 quello di rappresentare le vicende psichiche che portano i suoi personaggi all'inettitudine; mentre gli intellettuali di \"Solaria\" cercarono di recuperarne la prospettiva europea, riconoscendo nelle tematiche da lui sviluppate collegamenti con grandi scrittori come Kafka, M\u00fcsil, Joyce, Mann, Svevo, Proust.\nLa critica moderna mette oggi in risalto altri aspetti di Tozzi, come l'espressionismo, la rappresentazione allucinata della realt\u00e0, le \"patologie psicologiche\" dei personaggi (grazie all'intervento di Giacomo Debenedetti con \"Il personaggio uomo\"), la centralit\u00e0 dell'io e il \"realismo-simbolico\".\nTozzi infatti utilizza le forme tradizionali del realismo per esprimere una sua particolare visione della realt\u00e0 (in particolare circa il problema dell'inadeguatezza, della difficolt\u00e0 a vivere, della piccolezza) calando in questa prospettiva l'ambito in cui vive, cio\u00e8 Siena (oppure Roma ne \"Gli Egoisti\").\nL'opera tozziana, come fa notare Pasquale Voza (1985), \u00e8 un'incessante interazione tra \"spunti regionali\" e \"significati universali\" (espressioni dello stesso Tozzi), dove il microcosmo si dilata fino ad inglobare il macrocosmo.\nAnche l'aspetto autobiografico, talvolta messo al centro della produzione di questo autore, passa in secondo piano pur non perdendo di importanza: \u00e8 solamente un'altra metafora per porre con forza e angoscia l'idea della difficolt\u00e0 della vita.\nMolto evidente, infatti, \u00e8 l'analogia fisico-psichica tra l'inettitudine, il torpore dell'anima di molti dei personaggi dei romanzi di Tozzi (primo fra tutti Pietro, il protagonista di \"Con gli occhi chiusi\") e la descrizione di alcuni scorci di Siena, raffigurata spesso come tutta raccolta in s\u00e9 e inaccostabile. La realt\u00e0 provinciale in cui si muovono i personaggi fa da sfondo alla loro destino di solitudine e cecit\u00e0.\nE anche quando la citt\u00e0 offre i suoi lati migliori, pi\u00f9 aperti e pi\u00f9 belli, questi servono solamente da sfondo di contrasto con la psicologia di tali personaggi, acuendo addirittura il loro senso di smarrimento di fronte alla vita.\nIl rapporto tra Tozzi e la sua citt\u00e0 natale \u00e8 sempre stato ambivalente, potrebbe assomigliare allo struggimento di un innamorato tradito.\nTozzi ha amato Siena nei suoi vicoli storti e nei suoi baratri scoscesi, nelle sue piazze ariose e nelle torri slanciate, ma da Siena ha sempre cercato di fuggire, sia per le poche opportunit\u00e0 che offriva allora sia per evadere da ci\u00f2 che Siena rappresenta nel suo immaginario, cio\u00e8 l'immobilit\u00e0, la tradizione, l'abitudine.\nSiena come \"habitus\", come una droga, un \"narkoticon\" che spegne ogni iniziativa inebriando i suoi abitanti di s\u00e9 stessa e della sua indubitabile bellezza.\nUna droga da cui Tozzi non riuscir\u00e0 mai a liberarsi, neanche a contatto con le grandi citt\u00e0 come Firenze e soprattutto Roma, nelle quali vedr\u00e0 sempre, come allucinazioni, riflessi della sua Siena.\nQuesto rapporto conflittuale caratterizza anche i comportamenti di molti dei personaggi di Tozzi: per questo le sue scenografie non sono solo \u00abad alto coefficiente pittorico\u00bb piuttosto tendono a realizzare \u00abun progetto speculativo diretto ad interpretare il destino dei suoi personaggi\u00bb (Jeuland-Meynaud, 1991).\nLe \"cose\" descritte dal Nostro non sono mai statiche e prive di vita, anzi, partecipano attivamente alle azioni diventandone parte integrante in quanto \u00abgli elementi della realt\u00e0 sono compartecipi del vivere umano, in un sodalizio intimo che li definisce attori a pieno titolo dell'evento\u00bb. (Jeuland-Meynaud, 1991)\nIn \"Con gli occhi chiusi\", per\u00f2, Pietro alla vista della prossima maternit\u00e0 di Ghisola fugge dal mondo che la sua immaginazione si era andato creando, riuscendo a interporre una distanza tra la realt\u00e0 e la visione quasi onirica; mentre i fratelli Giambi, protagonisti di \"Tre Croci\", vedono in tutto ci\u00f2 che li circonda solo inganno, lussuria, gola, sovrapponendo cos\u00ec in modo definitivo i due campi e perdendo la loro identit\u00e0. Ai tre protagonisti, emblemi di un'umanit\u00e0 peccatrice, del \"sottosuolo\" e refrattaria a ogni conversione, fa da contraltare la figura positiva di Modesta che cerca insistentemente di far riavvicinare il cognato Enrico alla chiesa: \nIn tutta l'opera di Tozzi, ma soprattutto in quest'ultimo romanzo, sembra esistere soltanto il mondo interiore del personaggio: tutto ci\u00f2 che ne \u00e8 al di fuori \u00e8 solamente la dilatazione dell'interiorit\u00e0 dell'attore. L'uomo e le sue emozioni diventano la misura e la dimensione del mondo, un po' come in Malraux, Sartre, Camus, Durrell e altri. Si assiste nell'opera tozziana ad un'esaltazione dell'individualit\u00e0 che andrebbe altres\u00ec riletta alla luce della conversione al cattolicesimo da parte dell'autore. Ad un'interpretazione esclusivamente nelle coordinate della psicoanalisi fanno da contraltare e risultano chiarificatrici le parole dell'autore stesso:\nQuesto processo empatico si pu\u00f2 facilmente notare anche in \"Bestie\" se \"il libro non viene letto come frammenti di storie possibili ancora allo stadio embrionale, ma come l'unica possibile vicenda di un io frantumato e diviso nei suoi innumerevoli e rapidissimi stati d'animo\". (Dedola, 1990)\nPer \"Bestie\" l'analogia fisico-psichica si allarga: non pi\u00f9 solo uno scenario cittadino come secondo termine di paragone, ma ogni elemento che, allo stesso tempo, pu\u00f2 essere segno e simbolo di un'emozione.\nLa percezione diventa pi\u00f9 importante dell'oggetto percepito, il personaggio \u00e8 colui che filtra le cose attraverso i suoi stati d'animo. Spesso le descrizioni sono allucinate perch\u00e9 la scissione sta proprio nel personaggio stesso che non riesce a distinguere la dimensione interna da quella esterna. Proprio questa \"disgregazione psichica\" porta i personaggi tozziani all'inettitudine e all'incapacit\u00e0 di agire.\nLa narrativa moderna.\nLe opere di Federigo Tozzi esigono una certa maturit\u00e0 di lettura. Gli ostacoli che si trovano nella sua prosa spesso impediscono una lettura gradevole; talvolta \u00e8 scostante, non fa nulla per incantare il lettore. Il principale ostacolo \u00e8 la profonda tristezza del mondo che descrive. Tozzi richiede collaborazione per superare questa barriera e per entrare nella sua poetica; mette di fronte il lettore, in prima persona, attraverso gli occhi dei contadini, a esperienze di vita dei campi.\n\"Con gli occhi chiusi\" viene considerato come uno dei romanzi maggiormente espressivi del primo dopoguerra.\n\"Con gli occhi chiusi\".\nFederico Tozzi inizi\u00f2 il romanzo nel 1909, lavorandoci a pi\u00f9 riprese, riuscendo finalmente a farlo stampare solo nel 1919 presso l'editore Treves. \u00c8 il pi\u00f9 vicino al frammentismo vociano. Esso narra la storia di Pietro Rosi, un giovane debole e introverso; il padre \u00e8 il proprietario di una trattoria e di un podere e lo disprezza, considerandolo un inetto. Pietro ha una contrastata relazione con Ghisola, una povera contadina che vive presso gli zii, salariati del padre. L'amore di Pietro per Ghisola non decolla e, dopo alterne vicende, i suoi sentimenti per lei svaniranno.\nIl romanzo ha una struttura narrativa spesso definita \"imperfetta\". A volte infatti sembra smarrire il filo logico con distrazioni e digressioni. Non c'\u00e8 pi\u00f9 una gerarchia di momenti privilegiati o secondari. I personaggi sono studiati attraverso la psiche: non hanno spina dorsale, n\u00e9 scheletro o impalcatura; tra loro manca solidariet\u00e0. I personaggi principali risultano addirittura sfocati. L'andamento della vicenda procede per salti e scarti repentini, seguendo, come nei romanzi di Svevo, ci\u00f2 che detta la coscienza.\nLa trama sembrerebbe rivelare una profonda concezione pessimistica della vita: tra i personaggi regna l'incomunicabilit\u00e0, in tutto il romanzo \u00e8 forte la presenza del male.\nIn realt\u00e0, in una prospettiva religiosa e non psicanalitica devono essere ricondotti tutti i grandi temi del romanzo: l'incomunicabilit\u00e0 degli individui, che rende infernale la condizione umana, il mistero di ogni atto. D'altra parte lo stesso titolo \"Con gli occhi chiusi\" deriverebbe da un passo del \"De imitatione Christi\": \"Beati gli occhi che sono chiusi alle cose esteriori\", per cui essi si aprono soltanto dinanzi alla visione delle cose pi\u00f9 profonde. Piuttosto che come segno di inettitudine, avere gli occhi chiusi andrebbe interpretato come capacit\u00e0 di aprirsi ad una dimensione \"altra\" e conoscibile appieno esclusivamente attraverso il cuore.\nIl cattedratico Nicola Francesco Cimmino ha scritto:\n\"Con gli occhi chiusi\" ottenne, come tutte le opere di Tozzi, un riconoscimento critico piuttosto limitato, bench\u00e9 gli scrittori di \"Solaria\" e \"Campo di Marte\" avessero segnalato il romanzo. Insieme a \"Tre croci\" il romanzo fu apprezzato per la modernit\u00e0 degli approfondimenti psicologici. L'affermazione dell'opera avvenne solo negli anni Sessanta, quando ebbe una giusta diffusione.\n\"Tre croci\".\nIl romanzo fu apprezzato pi\u00f9 dal pubblico che dalla critica e mise in ombra \"Con gli occhi chiusi\". La critica, invece, considera \"Tre croci\" meno poetico del precedente, ma pi\u00f9 epico perci\u00f2 pi\u00f9 attraente per i lettori. Come dice Carlo Cassola:\n\"Il podere\".\nIn questo romanzo Tozzi cerca di recuperare, pur senza rinnegare le sue precedenti innovazioni, uno stile e una forma pi\u00f9 tradizionali. Descrive un mondo di ansia, angoscia e paura determinato dall'impatto con la realt\u00e0 che \u00e8 minacciosa, incombente, aggressiva. \u00c8 un mondo fatto di traumi, ferite sempre aperte, lesioni profonde della personalit\u00e0. I personaggi non ne hanno la cognizione, ma ne vengono influenzati e si comportano illogicamente grazie a questi impulsi inconsci.\nIl protagonista \u00e8 Remigio, che alla morte del padre riceve in eredit\u00e0 un podere, contesogli sia dalla matrigna che dalla vecchia amante del padre. \u00c8 essenzialmente la storia di un inetto che subisce la crudelt\u00e0 umana: Remigio infatti respinge il modello propostogli dal padre ma non sa trovare una valida alternativa, per cui non riesce ad essere un buon padrone, non sa comandare e farsi rispettare dai suoi sottoposti. Tutti sono contro di lui perch\u00e9 secondo la loro ottica chi non sa amministrare \u00e8 un pericolo sociale e come tale deve essere allontanato il pi\u00f9 presto possibile. Alla fine, uno di loro, Berto, che lo odia apparentemente senza ragione, lo uccide.\n\"Bestie\".\nSi tratta di una raccolta di 69 frammenti o aforismi, che hanno una sola cosa in comune: in ognuno di questi brevi racconti compare, in maniera anche casuale e marginale, un animale. Per capire il senso globale dell'opera, occorre tenere presenti l'aforisma iniziale e quello finale, che definiscono quelli intermedi. Questi due frammenti sono infatti caratterizzati dalla presenza dell'unico animale che, all'interno della raccolta, sembra essere stato investito di un valore simbolico: l'allodola, che rappresenterebbe un bisogno di elevazione, di senso, di accordo con la natura. Nel primo frammento viene descritta la difficolt\u00e0 dell'allodola a vivere in un mondo dominato dall'uomo; nell'ultimo \u00e8 presente un appello all'animale perch\u00e9 ritorni nell'anima. Gli aforismi intermedi, privi dell'allodola, diventano delle \"allegorie vuote\", che sottolineano il bisogno di significato e l'impossibilit\u00e0 di ottenerlo.\n\"Bestie\" \u00e8 quindi un'opera che esprime la frammentariet\u00e0 e l'assurdit\u00e0 della vita.\n\"Giovani\".\nApprontata dall'autore stesso, ma uscita postuma nel 1920 presso Treves a pochi mesi dalla sua morte, la raccolta comprende ventuno testi alcuni dei quali gi\u00e0 apparsi su periodici. I protagonisti delle novelle non sono necessariamente \"giovani\" di et\u00e0, come il titolo sembra suggerire, ma sono accommunati da un'inspiegabile inettitudine nei rapporti sociali, che li rende vittime delle asprezze della vita."}
{"id": "719492", "revid": "1305772", "url": "https://it.wikipedia.org/wiki?curid=719492", "title": "Ugo di Ch\u00e2lon", "text": "Origine.\nUgo, come ci viene confermato dalla lettera, datata 1237, della \"Histoire g\u00e9n\u00e9alogique de la maison de Vergy\". era il figlio maschio primogenito del conte d'Auxonne e di Chalon e Signore di Salins, Giovanni I di Ch\u00e2lon detto il Saggio (1190-1267), discendente dagli Anscarici, e di Matilde di Borgogna (1190-1142), figlia del duca di Borgogna, Ugo III e, come ci viene confermato dalla \"Chronica Albrici Monachi Trium Fontium\", della sua seconda moglie, Beatrice di Albon (1161 - 1228), delfina del Viennois, figlia di Ghigo V di Albon, delfino del Viennois e di Beatrice di Monferrato.&lt;br&gt;Giovanni I di Ch\u00e2lon, secondo la \"Chronica Albrici Monachi Trium Fontium\", era figlio del conte Stefano III di Auxonne e della contessa Beatrice di Chalon.\nBiografia.\nNel 1230, Ugo fu fidanzato ad Adelaide (Alice) di Borgogna, come risulta dal documento del contratto di matrimonio stipulato dai genitori (Giovanni I di Ch\u00e2lon, per il futuro sposo e Ottone I d'Andechs e di Merania, per la futura sposa), come riportato nella \"Histoire g\u00e9n\u00e9alogique des Sires de Salins (Besan\u00e7on), Tome I\".\nCome viene confermato sia dal documento n\u00b0 XXVII delle \"M\u00e9moires et documents in\u00e9dits pour servir \u00e0 l\u2019histoire de la Franche-Comt\u00e9, Tome VIII\", che dal documento n\u00b0 49 del \"Cartulaire de Hugues de Chalon (1220-1319)\", Ugo, nel 1236 spos\u00f2 Adelaide di Borgogna , la figlia maggiore, come risulta dal documento del contratto di matrimonio stipulato dai genitori, riportato nella \"Histoire g\u00e9n\u00e9alogique des Sires de Salins (Besan\u00e7on), Tome I\", del duca d'Andechs e di Merania e Conte consorte di Borgogna, Ottone I d'Andechs e di Merania e della prima moglie, la Contessa di Borgogna, Beatrice II, che era la figlia secondogenita (secondo il \"Monacho Novi Monasterii Hoiensis Interpolata\" era l'unica figlia) del Conte di Borgogna e, per un breve periodo anche conte di Lussemburgo, Ottone I e della moglie (il matrimonio viene confermato dal \"Historiens occidentaux II, Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\") Margherita di Blois (1170-1230), che, come si apprende dal documento n\u00b0 XXV degli \"Archives de la Maison-Dieu de Ch\u00e2teaudun\", datato 1183, era figlia del conte di Blois, Ch\u00e2teaudun e Chartres, Tebaldo V e di Alice di Francia, a sua volta figlia del re di Francia Luigi VII e della duchessa d'Aquitania e Guascogna e contessa di Poitiers, Eleonora, come ci conferma la \"Chronica Albrici Monachi Trium Fontium\".\nNel 1248, il fratello di sua moglie, il conte di Borgogna Ottone II, mor\u00ec avvelenato, secondo il \"De Fundatoribus Monasterii Diessenses\" (\"Anno gracie 1248\". Otto dux Meranie, comes palatinus Burgundie, a suis veneno interfecto, obiit). Nella contea di Borgogna, gli succedettero Adelaide (Adelaide I), assieme al marito Ugo (Ugo I). I nuovi conti di Borgogna, delegarono il padre di Ugo, il conte Giovanni I di Ch\u00e2lon, a governare la contea.&lt;br&gt;Ugo, era discendente della due case di Borgogna, da parte di padre discendeva dagli Anscarici (pronipote di Guglielmo IV di Borgogna) e da parte di madre dai Capetingi, la casa reale francese, per cui si perse l'ascendente delle famiglie tedesche e la contea di Borgogna divenne vassalla del regno di Francia.&lt;br&gt;Negli anni successivi, le sorelle di Adelaide (Alice) coi rispettivi mariti rinunciarono ad ogni diritto sulla contea di Borgogna: Elisabetta col marito, Federico III di Nuremberg, come si pu\u00f2 riscontrare dal documento n\u00b0 XLI del \"Monumenta Zollerana\"; Margherita col marito, il conte Federico di Truhendingen, (?-1274), come si pu\u00f2 riscontrare dal documento n\u00b0 LIV del \"Monumenta Zollerana\"; Beatrice col marito, Ermanno II (?-1247), comte d'Orlam\u00fcnde, della dinastia degli Ascanidi, come si pu\u00f2 riscontrare dal documento n\u00b0 LV del \"Monumenta Zollerana\".\nDurante l'interregno, per poter tenere a freno il pretendente Rodolfo I d'Asburgo, che intendeva riaffermare il vassallaggio della contea di Borgogna al regno di Germania (cercando di riappropriarsi del regno di Arles), deleg\u00f2 il governo al padre Giovanni, che copr\u00ec l'incarico sino alla morte.\nNel 1263, Ugo succedette al padre Giovanni nella signoria di Salins.\nUgo mor\u00ec, nel 1266, e fu sepolto nella chiesa dell'abbazia di Montigny-l\u00e8s-Cherlieu, lasciando vedova Adelaide, che, dopo la morte del suocero, Giovanni, si spos\u00f2, in seconde nozze, all'et\u00e0 di 48 anni, con Filippo di Savoia (1207-1285), a cui affid\u00f2 l'incarico di governare; nel documento n\u00b0 LIV del \"Monumenta Zollerana\", datato 1269, il figlio, Ottone, riconosce il patrigno come conte di Borgogna.Filippo era fratello, del conte di Savoia, Pietro II, che mor\u00ec nel 1268, per cui il marito di Adelaide, Filippo divenne conte Filippo I di Savoia. Filippo di Savoia venne riconosciuto conte di Borgogna anche col documento n\u00b0 5156 del \"Recueil des chartes de l'abbaye de Cluny. Tome 6\".\nPoi alla morte di Adelaide, a Evian, in Alta Savoia, sulle sponde del lago di Ginevra, l'8 marzo del 1279, all'et\u00e0 di sessant'anni, il loro figlio Ottone IV di Borgogna (1248 - 1302), gli succedette come conte di Borgogna, vassallo del ducato di Borgogna e del re di Francia\nDiscendenza.\nUgo da Adelaide ebbe 12 figli:"}
{"id": "719493", "revid": "1776051", "url": "https://it.wikipedia.org/wiki?curid=719493", "title": "The Kingdom of Steel", "text": "The Kingdom of Steel \u00e8 un album raccolta del 1998 del gruppo musicale heavy metal Manowar."}
{"id": "719510", "revid": "33689", "url": "https://it.wikipedia.org/wiki?curid=719510", "title": "Laboratorio", "text": "Un laboratorio (dal latino medievale \"laboratorium\", derivato da \"laborare\" ovvero \"lavorare\") \u00e8 un edificio o un locale attrezzato e dedicato allo studio di un determinato argomento, non necessariamente scientifico.\nUn laboratorio scientifico \u00e8 un locale che fornisce condizioni controllate nelle quali possono essere eseguiti esperimenti scientifici, ricerche e misure. Laboratori sono anche locali, spazi comuni o privati dove gli artisti creano, studiano e sperimentano nuove tecniche e idee. I pi\u00f9 importanti laboratori scientifici al mondo fanno parte dei maggiori centri di ricerca al mondo, nei quali lavorano migliaia di ricercatori scientifici."}
{"id": "719511", "revid": "125326850", "url": "https://it.wikipedia.org/wiki?curid=719511", "title": "International Gay and Lesbian Travel Association", "text": "L'IGLTA, sigla di International Gay and Lesbian Travel Association (Associazione Internazionale di Turismo Gay e Lesbico), \u00e8 una associazione formata da agenti di viaggio, tour operator, hotel, bed and breakfast, enti del turismo, compagnie aeree o aziende comunque legate al mondo dei viaggi, dedicata al turismo gay e lesbico. \u00c8 stata fondata nel 1983 a Fort Lauderdale, in Florida.\nCon oltre 2.000 affiliati sparsi in tutti e 5 i continenti, \u00e8 la principale organizzazione di questo tipo al mondo.\nIn Italia, ha svolto l'unico suo congresso nel 2006 a Viareggio, localit\u00e0 particolarmente attiva sul fronte del turismo gay.\nDal 10 giugno 2011, in occasione dell'Europride, sono ambasciatori dell'IGLTA in Italia gli imprenditori Alessio De Giorgi ed Alessio Virgili,il giornalista Alessandro Cecchi Paone.\nSvolger\u00e0 il suo annual global convention dal 26 al 29 ottobre 2022 a Milano ."}
{"id": "719512", "revid": "1442080", "url": "https://it.wikipedia.org/wiki?curid=719512", "title": "James Joyce", "text": "Bench\u00e9 la sua produzione letteraria non sia molto vasta, \u00e8 stato di fondamentale importanza per lo sviluppo della letteratura del XX secolo, in particolare della corrente modernista. Soprattutto in relazione alla sperimentazione linguistica presente nelle opere, \u00e8 ritenuto uno dei migliori scrittori del XX secolo e della letteratura di ogni tempo.\nIl suo carattere anticonformista e critico verso la societ\u00e0 irlandese e la Chiesa cattolica traspare in opere come I Dublinesi o \"Gente di Dublino\" (\"Dubliners\", del 1914) - palesato dalle famose epifanie - e soprattutto in \"Ritratto dell'artista da giovane\" (\"A Portrait of the Artist as a Young Man\", nel 1917), conosciuto in Italia anche come \"Dedalus\".\nIl suo romanzo pi\u00f9 noto, \"Ulisse\", \u00e8 una vera e propria rivoluzione rispetto alla letteratura dell'Ottocento, e nel 1939 il successivo e controverso \"Finnegans Wake\" (\"\"La veglia dei Finnegan\" o pi\u00f9 propriamente \"La veglia per i Finnegan\"\") ne \u00e8 l'estremizzazione. Durante la sua vita intraprese molti viaggi attraverso l'Europa, ma l'ambientazione delle sue opere, cos\u00ec saldamente legata a Dublino, lo fece diventare uno dei pi\u00f9 cosmopoliti e allo stesso tempo pi\u00f9 locali scrittori irlandesi.\nBiografia.\nInfanzia e adolescenza.\nJames Joyce nacque a Rathgar, un elegante sobborgo di Dublino (nell'allora Irlanda britannica), il 2 febbraio del 1882 in una famiglia medioborghese profondamente cattolica, primogenito dei dieci figli sopravvissuti (due dei suoi fratelli perirono infatti in et\u00e0 tenerissima per via della febbre tifoidea) di John Stanislaus Joyce e di Mary Jane Murray. Nel 1887, suo padre, dopo aver lasciato il lavoro di doganiere, venne nominato esattore delle tasse dalla Dublin Corporation e perci\u00f2 la famiglia si trasfer\u00ed in pianta stabile a Bray, una cittadina distante una ventina di chilometri a sud di Dublino. Qui Joyce venne morso da un cane, episodio all'origine della sua cinofobia; aveva anche una paura spropositata dei temporali perch\u00e9 una zia molto religiosa gli disse che erano un segno dell'ira di Dio. Le paure avrebbero sempre fatto parte dell'identit\u00e0 di Joyce e, sebbene avesse il potere di superarle, non lo fece mai.\nNel 1891, a 9 anni, scrisse la sua prima opera, un pamphlet accusatorio nei confronti di Timothy Healy (un irlandese nazionalista, politico, giornalista, tra i pi\u00f9 controversi membri del Parlamento nella Camera dei Comuni del Regno Unito di Gran Bretagna e Irlanda), reo di aver abbandonato nel mezzo di uno scandalo il leader del partito autonomista Charles Stewart Parnell, che mor\u00ec nel 1891. Con la morte di Parnell l'autonomia irlandese era pi\u00f9 lontana e John Joyce, autonomista convinto, era infuriato per questa vicenda, tanto da far stampare alcune copie dell'opera prima del figlio e spedirne una addirittura alla Biblioteca Vaticana. Tutte le copie sono andate perdute.\nNel novembre dello stesso anno John Joyce venne sospeso dal lavoro e non riusc\u00ec pi\u00f9 a pagare la retta del prestigioso Clongowes Wood College, che James frequentava dal 1888. James studi\u00f2 per qualche tempo a casa, poi brevemente alla scuola dei Fratelli Cristiani, fino a quando, grazie agli ottimi voti, venne accolto gratuitamente al Belvedere College, un collegio gesuita, anche con la speranza di una vocazione. A sedici anni Joyce aveva gi\u00e0 sviluppato il carattere anticonformista e ribelle che lo contraddistinguer\u00e0 anche in futuro e rifiutava il Cristianesimo, anche se la filosofia di San Tommaso d'Aquino avr\u00e0 una forte influenza sulla sua vita. Al Belvedere College ottenne ottimi risultati e vinse pi\u00f9 di una competizione accademica. Nel 1893 la situazione economica familiare, gi\u00e0 precaria, si aggrav\u00f2 e il padre per pagare un debito fu costretto a vendere le sue propriet\u00e0 a Cork (citt\u00e0 d'origine della sua famiglia). L'alcolismo di John e la cattiva gestione delle finanze porteranno al declino della famiglia.\nGli anni dell'universit\u00e0.\nJoyce si iscrisse allo University College di Dublino nel 1898, dove studi\u00f2 lingue moderne, in particolare inglese, francese e italiano. Manifest\u00f2 ben presto il suo carattere anticonformista rifiutando di sottoscrivere una protesta contro \"La contessa Cathleen\", un dramma di William Butler Yeats, per alcuni tratti diffamatorio nei confronti dell'Irlanda. In risposta ad alcune provocazioni contro Ibsen (un autore al tempo considerato immorale), in una delle riunioni della \"Literary and Historical Society\", un circolo storico-letterario di cui Joyce faceva parte, il 20 gennaio 1900 tenne un discorso pubblico sul tema \"Teatro e vita\", proponendo proprio Ibsen come modello di riferimento, un autore che per Joyce fu una vera scoperta. Dello stesso autore pubblicher\u00e0 poco dopo sulla rivista \"The Fortnightly Review\" una recensione di \"Quando noi morti ci risvegliamo\" per la quale ricevette una lettera di ringraziamento dal drammaturgo norvegese.\nCol compenso per la recensione si rec\u00f2 brevemente a Londra con suo padre e, ritornato in Irlanda, si trasfer\u00ec a Mullingar, dove cominci\u00f2 la traduzione di alcune opere del drammaturgo tedesco Gerhart Hauptmann, con la speranza che l'Irish Theatre accettasse di rappresentarle, ma la proposta venne declinata perch\u00e9 Hauptmann non era un autore irlandese. Da questa esperienza Joyce trasse spunto per scrivere il pamphlet \"Il giorno del Volgo\", denuncia del provincialismo della cultura irlandese.\nIl 31 ottobre 1902 consegu\u00ec la laurea. Durante il periodo all'universit\u00e0 scrisse anche altri articoli e almeno due commedie che sono andate perdute. Furono anche gli anni delle sperimentazioni letterarie, cui Joyce stesso diede il nome di epifanie, che ritroveremo poi in \"Gente di Dublino\".\nLa morte della madre e l'incontro con Nora.\nUn mese dopo si trasfer\u00ec a Parigi. L'idea era quella di diventare medico e si iscrisse alla Sorbona ma, nonostante fosse aiutato dalla famiglia e scrivesse recensioni per il \"Daily Express\", visse in povert\u00e0. Dopo quattro mesi la madre si ammal\u00f2 di tumore e Joyce fu costretto a far ritorno in Irlanda. Il breve periodo passato a Parigi termin\u00f2 qui, ma nonostante le apparenze non fu un completo fallimento. In una stazione ferroviaria fece un'importante scoperta: il romanzo \"Les Lauriers sont coup\u00e9s\" di \u00c9douard Dujardin, in cui l'autore fa uso della tecnica del flusso di coscienza, ampiamente usata nei romanzi pi\u00f9 importanti di Joyce.\nNel letto di morte la madre, Mary Jane, preoccupata per l'empiet\u00e0 del figlio, cerc\u00f2 di convincerlo a fare la comunione e a confessarsi, ma Joyce si rifiut\u00f2. Quando la madre mor\u00ec il 13 agosto, dopo essere entrata in coma, Joyce si rifiut\u00f2 di inginocchiarsi per pregare al suo capezzale con gli altri membri della famiglia. Dopo la morte della madre la situazione familiare peggior\u00f2 ulteriormente, nonostante Joyce riuscisse a racimolare qualcosa scrivendo recensioni per il \"Daily Express\", insegnando privatamente e cantando. L'abilit\u00e0 del canto, ereditata dal padre, gli valse la medaglia di bronzo al Feis Ceoil del 1904. Era un apprezzato tenore, tanto che pens\u00f2 di dedicarsi al canto come attivit\u00e0 principale della sua vita.\nIl 1904 fu l'anno decisivo per la vita di Joyce. Il 7 gennaio la rivista \"Dana\" rifiut\u00f2 la prima versione del \"Ritratto dell'artista da giovane\", che Joyce trasformer\u00e0 in un romanzo dal titolo \"Stefano eroe\", completando cos\u00ec il nucleo del \"Ritratto dell'artista da giovane\" che verr\u00e0 pubblicato nel 1916. Lo stesso anno in Nassau Street incontr\u00f2 Nora Barnacle, una cameriera di Galway che diventer\u00e0 sua compagna per tutta la vita. La data del loro primo appuntamento, il 16 giugno 1904, \u00e8 la medesima in cui si svolge l'Ulisse. Lo stesso anno usc\u00ec \"The Holy Office\", una raccolta di poesie. A met\u00e0 estate scrisse i versi che faranno parte di \"Musica da camera\" e la rivista \"The Irish Homestead\" pubblic\u00f2 \"Le sorelle\", un racconto che far\u00e0 poi parte di \"Gente di Dublino\", e nei mesi successivi anche \"Eveline\" e \"Dopo la gara\".\nL'esilio dall'Irlanda.\nLa sera del 22 Giugno 1904, Joyce stava passeggiando con un amico, Vincent Cosgrave, al St Stephen Green. Fu in quella occasione che la parola rivolta a una ragazza, apparentemente da sola, scaten\u00f2 un'aggressione da parte dell'accompagnatore di lei sullo stesso Joyce. Cosgrave rimase immobile, e fu solo l'arrivo di una carrozza guidata da un ebreo, Alfred H. Hunter, che pose fine alla zuffa. Hunter era un ebreo vittima di pettegolezzi perch\u00e9 tradito dalla moglie, e divent\u00f2 il prototipo per Leopold Bloom, \nOliver St John Gogarty era un amico di Joyce, uno studente di medicina e fu il prototipo di Buck Mulligan, un altro personaggio del romanzo che alloggia in una torre Martello, proprio come Gogarty a Sandycove.\nGogarty era scettico sulle capacit\u00e0 affettive di Joyce, e probabilmente non dette molta importanza all' \u00ecncontro tra Joyce e Nora avvenuto il 16 Giugno 1904. Scrive in Intimations: \"Ho sempre percepito James fuori posto quando si trattava di confrontarsi con l'amore. C'era un qualcosa di affettato, tollerante e artificiale sulle poche canzoni d'amore che aveva cantato.\"\nJoyce soggiorn\u00f2 nella torre Martello di Gogarty per alcuni giorni, a partire dal 9 settembre 1904, sinch\u00e9 non avvenne l'incidente degli spari. Dopo che un altro ospite, Samuel G. Trench, si era svegliato nella notte sparando al buio, gridando a un'immaginaria pantera, Gogarty spar\u00f2 a sua volta colpendo diversi oggetti appesi intorno a loro, tra cui delle pentole sopra il letto di Joyce, il quale raggiunse la notte stessa la famiglia a Dublino. L'8 ottobre 1904 Joyce e Nora partirono per l'esilio auto-imposto che li tenne lontani dall'Irlanda per la maggior parte della loro vita.\nTrieste.\nJoyce riusc\u00ec ad ottenere un posto come insegnante alla Berlitz School di Zurigo attraverso alcune sue conoscenze, ma una volta a Zurigo scopr\u00ec di essere stato ingannato e il direttore lo mand\u00f2 a Trieste, allora facente parte dell'impero austro-ungarico. Neanche a Trieste per\u00f2 Joyce riusc\u00ec a trovare un posto disponibile e, con l'aiuto del direttore della Berlitz di Trieste Almidano Artifoni, si assicur\u00f2 un posto alla Berlitz di Pola. Vi insegn\u00f2 fino al marzo 1905, quando il vicedirettore della Berlitz riusc\u00ec nuovamente a farlo trasferire a Trieste. Nonostante il periodo travagliato, Joyce port\u00f2 a termine alcuni racconti che faranno poi parte di \"Gente di Dublino\" e la seconda stesura di \"Musica da camera\".\nDopo la nascita di Giorgio, il primogenito di Joyce e Nora, la famiglia ebbe bisogno di pi\u00f9 soldi e, con la scusa della nostalgia e l'offerta di un posto come insegnante, Joyce invit\u00f2 a Trieste suo fratello Stanislaus, il quale accett\u00f2. La loro convivenza per\u00f2 non fu semplice perch\u00e9 la frivolezza con cui Joyce spendeva i soldi e le sue abitudini di alcolizzato non piacevano a Stanislaus.\nNel 1906 il desiderio di viaggiare port\u00f2 Nora e Joyce a Roma, con il figlio Giorgio. Vi trov\u00f2 un posto da impiegato alla Nast, Kolb &amp; Schumacher Bank. Soggiornarono in via Frattina 52 da agosto a dicembre dello stesso anno, ma ben presto, delusi dalla citt\u00e0, ritornarono a Trieste. Comunque, nel poco tempo libero dal lavoro bancario, Joyce scrisse l'ultimo racconto di \"Gente di Dublino\", \"I morti\".\nNel 1907 scrisse qualche articolo per \"Il piccolo della sera\" e si offr\u00ec come inviato in Irlanda per il \"Corriere della Sera\", un'offerta che venne declinata. Nei primi di maggio dello stesso anno venne pubblicato \"Musica da camera\". Subito dopo la pubblicazione, la salute di Joyce sub\u00ec un colpo. Oltre ai problemi di cuore, agli incubi e all'irite, contrasse una forma di febbre reumatica che lo debilit\u00f2 per molti mesi, riducendolo inizialmente quasi alla paralisi. Il 27 luglio nacque Lucia, la seconda figlia di Joyce e Nora.\nA Trieste Joyce tenne spesso lezioni private, durante le quali frequent\u00f2 i figli della nobilt\u00e0 del luogo e conobbe Italo Svevo, un altro prototipo di Leopold Bloom, tanto che molti dettagli sull'ebraismo inclusi in Ulisse gli furono riferiti proprio da Svevo.\nNell'agosto del 1908 persero il terzo figlio in seguito ad un aborto. Nello stesso periodo Joyce prese lezioni di canto al Conservatorio di Musica di Trieste e l'anno successivo prese parte all'opera \"I maestri cantori di Norimberga\" di Richard Wagner.\nNel 1909 Joyce ritorn\u00f2 brevemente a Dublino per far conoscere Giorgio alla famiglia, lavorare alla pubblicazione di \"Gente di Dublino\" e conoscere la famiglia di Nora. Il mese dopo era nuovamente a Dublino per conto di un proprietario di sale cinematografiche con lo scopo di aprire un cinema in citt\u00e0, di nome \"Volta\". Riuscir\u00e0 nell'intento, ma quello che all'inizio fu un successo si riveler\u00e0 un fallimento. Ritorn\u00f2 a Trieste con la sorella Eileen, che passer\u00e0 il resto della vita fuori dall'Irlanda.\nNell'aprile del 1912 si rec\u00f2 a Padova per sostenere gli esami di abilitazione all'insegnamento nelle scuole italiane, ma nonostante il buon esito il suo titolo di studio non gli venne riconosciuto in Italia. Nell'estate dello stesso anno ritorn\u00f2 a Dublino ancora una volta per la pubblicazione di \"Gente di Dublino\", ma non ottenne i risultati sperati. Nonostante i ripetuti inviti di William Butler Yeats, non rimetter\u00e0 pi\u00f9 piede in Irlanda.\nL'anno successivo conobbe nella citt\u00e0 adriatica Ezra Pound, grazie al quale pubblic\u00f2 a puntate \"Ritratto dell'artista da giovane\" sulla rivista \"The Egoist\". Nel 1914 uscirono in volume i racconti di \"Gente di Dublino\" e inizi\u00f2 a lavorare ad \"Ulisse\" (compose a Trieste i primi tre capitoli), ad \"Esuli\", l'unico dramma di Joyce (che vedr\u00e0 la luce nel 1918) ed al poemetto in prosa \"Giacomo Joyce\" (l'unica sua opera interamente ambientata a Trieste).\nIn quel periodo, Joyce inizi\u00f2 a frequentare assiduamente gli ambienti culturali della citt\u00e0: fra l'altro, divenne ospite fisso del Caff\u00e8 San Marco, allora ritrovo degli intellettuali triestini, dove talvolta si recava a lavorare alle sue opere.\nDopo lo scoppio della prima guerra mondiale alcuni amici della borghesia triestina lo aiutarono a fuggire a Zurigo, dove conobbe Frank Budgen, che divent\u00f2 un consulente nella stesura di \"Ulisse\" e \"Finnegans Wake\", e, ancora grazie a Pound, dell'editore Harriet Shaw Weaver, che gli permise negli anni successivi di dedicarsi solamente alla scrittura, abbandonando quindi l'insegnamento.\nNel 1918 la rivista statunitense \"Little Review\" pubblic\u00f2 alcuni capitoli dell\"'Ulisse\". Nel 1920 Ezra Pound lo invit\u00f2 a Parigi. Joyce era ritornato l'anno prima a Trieste, ma aveva trovato la citt\u00e0 molto cambiata e i rapporti con suo fratello erano ancora molto tesi; quindi non esit\u00f2 a recarsi a Parigi. Inizialmente doveva rimanerci una settimana, ma poi ci rimase vent'anni.\nParigi e Zurigo.\nNel 1921 termin\u00f2 la stesura di \"Ulisse\", che venne pubblicato dall'editore Sylvia Beach il 2 febbraio 1922, giorno del quarantesimo compleanno di Joyce. L'anno successivo inizi\u00f2 la stesura di \"Work in progress\", che occup\u00f2 i sedici anni successivi ed usc\u00ec nel 1939 col titolo \"Finnegans Wake\". Nel 1927 pubblic\u00f2 la raccolta \"Poesie da un soldo\" e l'anno successivo si sottopose ad un'operazione agli occhi. Nel 1931 mor\u00ec il padre di Joyce che, per ragioni testamentarie, spos\u00f2 Nora.\nIn questi anni Lucia manifest\u00f2 i primi sintomi di schizofrenia. Lucia divenne la musa di Joyce nella stesura di \"Finnegans Wake\", e Joyce stesso cercher\u00e0 di tenerla con s\u00e9 il pi\u00f9 possibile.\nDopo l'uscita di \"Finnegans Wake\", sia per le dure critiche al romanzo che per l'invasione nazista di Parigi, la depressione di cui gi\u00e0 soffriva Joyce si accentu\u00f2. Dovette inoltre sottoporsi ad ulteriori interventi oculistici per l'insorgenza di cataratta e glaucoma. Alla fine del 1940 si trasfer\u00ec a Zurigo, dove l'11 gennaio 1941 venne operato per un'ulcera duodenale.\nIl giorno successivo entr\u00f2 in coma e mor\u00ec alle due del mattino del 13 gennaio 1941. Il suo corpo venne cremato e le sue ceneri si trovano al cimitero di Fluntern, come quelle di Nora e di suo figlio George. Lucia mor\u00ec nel 1982 al St. Andrews Hospital a Northampton, in Inghilterra, dove aveva trascorso gran parte della sua vita.\nNel 1985 fu creata la Fondazione James Joyce di Zurigo, un archivio, centro di documentazione con biblioteca specializzata e museo letterario, che mantiene viva la memoria della vita e dell'opera dello scrittore irlandese, con particolare attenzione al suo stretto legame con la citt\u00e0 di Zurigo.\nJoyce e la religione.\nL.A.G. Strong, William T. Noon e altri hanno sostenuto che Joyce, da adulto, si sia riconciliato con la fede che aveva ripudiato da giovane, che questa sua separazione dalla fede sia stata seguita da una non tanto scontata riconciliazione, e che \"Ulisse\" e \"Finnegans Wake\" siano essenzialmente espressioni del cattolicesimo del loro autore.\nAllo stesso modo, Hugh Kenner e T.S. Eliot videro tra le righe dell'opera di Joyce la manifestazione di un autentico spirito cristiano e sotto l'apparenza delle posizioni dei suoi lavori la sopravvivenza di un credo e di un atteggiamento cattolico. Kevin Sullivan sostiene che, anzich\u00e9 riconciliarsi con la fede, Joyce in realt\u00e0 non l'abbandon\u00f2 mai. I critici che caldeggiano questa tesi insistono che Stephen, il protagonista del semi-autobiografico \"Ritratto dell'artista da giovane\" e di \"Ulisse\", non rappresenta Joyce.\nIn maniera alquanto criptica, in un'intervista concessa dopo aver completato \"Ulisse\", in risposta alla domanda \"Quando ha abbandonato la Chiesa cattolica\", Joyce rispose: \"Sta alla Chiesa dirlo\". Eamonn Hughes osserva che Joyce mantenne un approccio dialettico, sia assentendo sia negando, dicendo che il detto famoso di Stephen \"non serviam\" \u00e8 precisato con \"Io non mi render\u00f2 servo di ci\u00f2 in cui non credo\", e che il \"non serviam\" \u00e8 sempre bilanciato dal detto di Stephen \"io sono un servo...\" e dal \"s\u00ec\" di Molly.\nUmberto Eco paragona Joyce agli antichi \"episcopi vagantes\" del Medioevo. Essi ci hanno lasciato una disciplina, non un'eredit\u00e0 culturale o un modo di pensare. Come loro, lo scrittore pensa che nella blasfemia sia contenuto il senso di un rituale liturgico. In ogni caso, abbiamo testimonianze di prima mano che provengono dal pi\u00f9 giovane dei Joyce, suo fratello Stanislao, e da sua moglie:\nQuando si stavano facendo i preparativi per il funerale di Joyce, un prete cattolico si offr\u00ec per celebrare un rito religioso, che la moglie di Joyce, Nora, rifiut\u00f2, dicendo: \"Non posso fargli questo\". Comunque, diversi critici e biografi hanno condiviso la loro opinione con queste parole di Andrew Gibson:\nOpere maggiori.\n\"Gente di Dublino\".\nLa celebre raccolta di racconti \u00e8 un sunto delle sue esperienze vissute a Dublino, della quale fa una spietata e penetrante analisi mettendo in evidenza, attraverso le famose epifanie (termine usato dallo scrittore per identificare dei particolari momenti di intuizione improvvisa presenti nella mente dei suoi personaggi; \u00e8 un momento in cui un'esperienza, sepolta da anni nella memoria, sale in superficie nella mente riportando tutti i suoi dettagli e tutte le sue emozioni. In altre parole \u00e8 un evento che risveglia un ricordo ormai sepolto e dimenticato), la stagnazione e la paralisi della citt\u00e0.Il racconto pi\u00f9 celebre, \"I morti\", \u00e8 diventato un film nel 1987, diretto da John Huston.\n\"Ritratto dell'artista da giovane\".\n\"Ritratto dell'artista da giovane\", in alcune edizioni italiane \"Dedalus\", \u00e8 il risultato di una difficile gestazione. La prima stesura risale al 1904, la quale si trasform\u00f2 a sua volta nel romanzo incompiuto \"Stefano eroe\", che altro non \u00e8 se non lo scheletro di \"Ritratto dell'artista da giovane\". La storia \u00e8 di carattere autobiografico e racconta la crescita di un ragazzo attraverso l'infanzia e gli anni del collegio fino al suo abbandono dell'Irlanda.\nIl giovane inizialmente ha una vocazione religiosa, poi rifiuta la religione per seguire la sua vocazione artistica. La sua maturazione interiore coincide con la maturazione dello stile nell'opera.\n\"Esuli\" e la poesia.\nNonostante fosse inizialmente interessato al teatro Joyce pubblic\u00f2 un solo dramma, \"Esuli\", nel 1917. La vicenda ruota attorno alla relazione tra marito e moglie e trae ispirazione da \"I morti\", l'ultimo racconto di \"Gente di Dublino\", ma anche dal corteggiamento che un amico di infanzia di James, Vincent Cosgrave, stava tentando nei confronti di Nora.\nLa prima raccolta di poesia pubblicata da Joyce \u00e8 \"The Holy Office\", un duro attacco ai suoi contemporanei, incluso Yeats, dal quale traspare l'orgoglio della propria diversit\u00e0. La seconda raccolta di poesie \u00e8 \"Musica da camera\" (1907), composta da 36 poesie, nel 1912 pubblic\u00f2 \"Gas From a Burner\" e nel 1927 le celebri \"Poesie da un soldo\". Nel 1932 scrisse, in ricordo del padre e per celebrare la nascita del nipote, \"Ecce Puer\".\n\"Ulisse\".\n\"Ulisse\" doveva inizialmente essere un racconto di \"Gente di Dublino\", ma l'idea venne abbandonata. Nel 1914 Joyce inizia un romanzo che terminer\u00e0 sette anni dopo, nell'ottobre 1921. Dopo altri tre mesi dedicati alla revisione \"Ulisse\" esce il 2 febbraio 1922.\nIl romanzo si articola in diciotto capitoli, ognuno dei quali ha delle caratteristiche peculiari nello stile, occupa una particolare ora della giornata ed \u00e8 un parallelo con l'Odissea, come i personaggi stessi, che restano comunque delle parodie. Ad ogni capitolo sono associati anche un colore, un'arte o una scienza e una parte del corpo. Joyce user\u00e0 anche la tecnica del flusso di coscienza (tecnica utilizzata nella narrativa; consiste nella libera rappresentazione dei pensieri di una persona cos\u00ec come compaiono nella mente, prima di essere riorganizzati logicamente in frasi) e si servir\u00e0 di molte allusioni e citazioni storiche e letterarie, combinando cos\u00ec la scrittura caleidoscopica con l'estrema formalit\u00e0 della trama.\nLa trama \u00e8 molto semplice, racconta la giornata e i pensieri di un agente pubblicitario irlandese, Leopold Bloom, in giro per Dublino, della quale Joyce riesce a dare una precisa descrizione toponomastica e topografica, soffermandosi soprattutto sullo squallore e sulla monotonia della vita dublinese.\nUlisse \u00e8 universalmente riconosciuto come uno dei maggiori contributi allo sviluppo del modernismo letterario.\n\"Finnegans Wake\".\nCompletato \"Ulisse\" Joyce era esausto e non scrisse neanche una riga di prosa per un anno. Nel marzo del 1923 inizi\u00f2 la stesura di \"Work in Progress\", prima a puntate nel periodico \"Transition\" e poi in volume il 4 maggio 1939 col titolo Finnegans Wake.\nIl 10 marzo 1923 egli inform\u00f2 una sua sostenitrice, Harriet Weaver, con queste parole:\"Ieri ho scritto due pagine, le prime dopo avere scritto l'ultimo \"S\u00ec\" dell'\"Ulisse\". Con qualche difficolt\u00e0 le ho ricopiate con una larga calligrafia su un doppio foglio protocollo, cos\u00ec da renderle leggibili. \"Il lupo perde il pelo ma non il vizio\" dicono gli Italiani, ovvero \"Il leopardo non pu\u00f2 cambiare le sue macchie\", come diciamo noi\". Cos\u00ec nacque un testo che divenne conosciuto, prima, come \"Work in Progress\", e poi come \"Finnegans Wake\".\nNel 1926 Joyce aveva completato le prime due parti del libro. In quell'anno, egli incontr\u00f2 Eugene e Maria Jolas, che gli proposero di pubblicare a puntate il romanzo sulla loro rivista chiamata \"Transition\". Negli anni successivi Joyce lavor\u00f2 alacremente sul nuovo libro, ma negli anni trenta cominci\u00f2 a rallentare sensibilmente. Questo era dovuto a diversi fattori, inclusa la morte di suo padre nel 1931, oltre alla malattia mentale di sua figlia Lucia e ai suoi personali problemi di salute, tra cui l'indebolimento della vista. Molto del lavoro venne compiuto con l'assistenza di giovani ammiratori, tra cui Samuel Beckett. Per alcuni anni Joyce coltiv\u00f2 il bizzarro progetto di affidare il libro al suo amico James Stephens perch\u00e9 lo completasse, in considerazione del fatto che Stephens era nato nello stesso ospedale di Joyce esattamente una settimana pi\u00f9 tardi, e condividevano entrambi lo stesso nome di Joyce e del suo alter ego letterario (questo \u00e8 un esempio delle numerose cabale superstiziose di cui era vittima Joyce).\nLe reazioni all'opera furono varie, compresi alcuni commenti negativi da parte dei primi sostenitori dell'opera di Joyce, come Ezra Pound e il fratello dell'autore, Stanislao Joyce. Per controbilanciare questa accoglienza ostile, fu organizzata e pubblicata nel 1929 una raccolta di saggi da parte di alcuni sostenitori della nuova opera, tra cui Samuel Beckett, William Carlos Williams e altri. Alla festa per il suo 57\u00ba compleanno, Joyce rivel\u00f2 il titolo finale dell'opera e cos\u00ec \"Finnegans Wake\" fu pubblicato in libro il 4 maggio 1939. In seguito, ulteriori commenti negativi emersero da parte del medico e scrittore Hervey Cleckley, che contest\u00f2 il significato che altri avevano trovato nell'opera. Nel suo libro, intitolato La caricatura del buonsenso, Cleckley si riferisce a \"Finnegans Wake\" come \"a una collezione di 628 pagine di sciocchezzaio erudito indistinguibile, per la maggior parte della gente, dalla familiare insalata di parole prodotta dai pazienti ebefrenici tra le corsie di qualsiasi ospedale pubblico\".\nLo stile di Joyce tra flusso di coscienza, allusioni letterarie e libere associazioni oniriche, fu spinto al limite in Finnegans Wake, che abbandon\u00f2 ogni convenzione di intreccio e costruzione dei personaggi ed \u00e8 scritto in un linguaggio peculiare e oscuro, basato per lo pi\u00f9 su complessi giochi di parole a molti livelli. Questo approccio \u00e8 simile, ma in misura molto pi\u00f9 accentuata, a quello usato da Lewis Carroll in Jabberwocky. Questo ha portato molti lettori e critici a definire le frequenti citazioni dell'Ulisse comprese nelle descrizioni della Veglia come il suo \"inutilizzabile Libro Blu dell'Ecclesiaste\", riferito alla stessa Veglia. Comunque sia, i critici sono stati in grado di individuare un nucleo del sistema dei personaggi e un intreccio generale.\nMolti dei giochi di parole del libro derivano dall'uso di giochi multilinguistici che si basano su una vasta gamma di idiomi. Il ruolo giocato da Beckett e altri assistenti comprende l'azione di confrontare parole derivanti da questi linguaggi e raccoglierle su degli schedari da mettere a disposizione di Joyce e, dal momento che la vista peggior\u00f2, di scrivere il testo sotto la dettatura dell'autore.\nLa visione della storia proposta in questo testo \u00e8 fortemente influenzata da Giambattista Vico, e le visioni metafisiche di Giordano Bruno sono importanti ai fini della comprensione delle interazioni tra i \"personaggi\". Vico propone una visione ciclica della storia, nella quale la civilt\u00e0 sorse dal caos, pass\u00f2 attraverso la fase teocratica, aristocratica e democratica, e quindi precipit\u00f2 di nuovo nel caos. L'esempio pi\u00f9 evidente dell'influenza della teoria ciclica della storia di Vico va cercato nelle parole di apertura e chiusura del libro. \"Finnegans Wake\" inizia con le parole: \"corsa del fiume, passato di Eva e Adamo, dalla curva della riva all'ansa della baia, ci conduce attraverso un ampio vicolo di ricircolazione indietro al Perpetuo Castello degli Accerchiamenti\" (dove \"vicolo\" \u00e8 un gioco di parole su Vico) e finisce con \"Lungo una lontana una sola un'ultima un'amata la\". In altre parole, il libro termina con l'inizio di una frase e comincia con la fine della stessa, facendolo ruotare intorno a un grande perno circolare. In effetti Joyce disse che il lettore ideale della Veglia doveva soffrire di una\"insonnia ideale\"e, dopo aver terminato il libro, doveva tornare indietro alla prima pagina e ricominciare da capo, e cos\u00ec via, in un circolo di lettura senza fine.\nIl romanzo \u00e8 un'estremizzazione stilistica di \"Ulisse\", anche qui troviamo il flusso di coscienza e le allusioni letterarie, ma l'utilizzo di ben quaranta lingue, la creazione di neologismi tramite la fusione di termini di lingue differenti e l'abbandono delle convenzioni della costruzione di una trama e dei personaggi (in un approccio simile a quello usato da Lewis Carroll in \"Jabberwocky\") ne rendono difficile sia la lettura che la traduzione. Le critiche al romanzo furono aspre, anche da parte di Ezra Pound, che fino ad allora aveva sempre sostenuto il lavoro di Joyce.\nSotto un certo punto di vista pu\u00f2 essere considerato una prosecuzione di \"Ulisse\". \"Ulisse\", infatti, tratta del giorno e della vita di una citt\u00e0, mentre \"Finnegans Wake\" \u00e8 la notte e la partecipazione alla logica del sogno. Da un punto di vista linguistico, invece, lo studioso joyciano Giulio De Angelis ha sottolineato come il germe dello stravolgimento operato in \"Finnegans Wake\" sia gi\u00e0 presente e coltivato nella mini-epopea della lingua inglese portata in scena nel capitolo quattordicesimo di \"Ulisse\": \u00abIl poeta artefice deve cominciare col foggiarsi un nuovo strumento, la propria lingua, per esprimere il nuovo mondo che porta in s\u00e9, il suo individuale messaggio che deve e pu\u00f2 esser detto solo con determinate parole. Non solo nuovi vocaboli, ma una nuova grammatica, una nuova sintassi. Insomma, la \"Veglia di Finnegan\".\u00bb\nLa frase \"Three quarks for Muster Mark\" presente nel romanzo \u00e8 all'origine del termine dato dal Fisico Murray Gell-Mann ai quark, un tipo di particella subatomica. La parola \"\"quarks\" \u00e8 una crasi dei termini componenti l'espressione \"question marks\"\" (\"punti interrogativi\").\nEredit\u00e0.\nLe opere hanno avuto un'importante influenza su scrittori e studiosi come Samuel Beckett, Flann O'Brien, M\u00e1irt\u00edn \u00d3 Cadhain, Salman Rushdie, Robert Anton Wilson, e Joseph Campbell.\nAlcuni scrittori hanno avuto opinioni contrastanti sulle opere di Joyce. Secondo Nabokov e Borges Ulisse era brillante e Finnegans Wake orribile. Il filosofo francese Jacques Derrida, che scrisse anche un libro sull'Ulisse, raccont\u00f2 di un turista che gli chiese in una libreria a Tokyo quale tra tutti quei libri fosse quello definitivo e gli rispose che erano Ulisse e Finnegans Wake.\nSecondo Oliver St John Gogarty, l\u2019eterno amico-nemico, Finnegans Wake era solo \u201cun colossale sgambetto\u201d.\nL'influenza di Joyce esce dal campo della letteratura. La frase \u201cthree quarks for muster mark\u201d in \"Finnegans Wake\" \u00e8 spesso considerata all'origine della parola \u201cquark\u201d, il nome di una particella elementare scoperta dal fisico Murray Gell-Mann. Lo psicoanalista francese Jacques Lacan, secondo il quale la scrittura ha tenuto Joyce lontano dalla psicosi, usa la scrittura di Joyce per spiegare il suo concetto di sintomo.\n Nel 1992 Umberto Eco, mentre sta lavorando sul \"Finnegans Wake\", conia i finneghismi, delle invenzioni linguistiche che consistono nell'unione ironica di termini diversi (come oromogio = orologio che suona solo le ore tristi).\nSignificativo dello stile di Joyce \u00e8 un aneddoto riportato da Stephen King: \"Un giorno, andandolo a trovare, un amico lo avrebbe trovato \"riverso sullo scrittoio in un atteggiamento di profonda disperazione\". \u00abJames, cos'\u00e8 che non va?\u00bb avrebbe chiesto l'amico. \u00ab\u00c8 il lavoro?\u00bb. Joyce avrebbe assentito senza nemmeno sollevare la testa e guardare l'amico. Era naturalmente il lavoro; non lo era sempre? \u00abQuante parole hai scritto oggi?\u00bb avrebbe domandato l'amico. E Joyce (sempre in preda alla disperazione, sempre con la faccia posata sulla scrivania): \u00abSette\u00bb. \u00abSette? Ma, James, \u00e8 ottimo per te!\u00bb \u00abS\u00ec\u00bb avrebbe risposto Joyce alzando finalmente la testa \u00abSuppongo di s\u00ec, ma non so in che ordine vanno!\u00bb.\nLa vita e le opere di Joyce vengono celebrate nel Bloomsday (il 16 giugno) sia a Dublino che in un numero sempre crescente di citt\u00e0 nel mondo, e a Dedham, in Massachusetts, in cui si svolge una gara di dieci miglia in cui ogni miglio \u00e8 dedicato a un'opera di Joyce.\nNon tutti sono ansiosi di espandere gli studi su Joyce. Il nipote dello scrittore, l'unico beneficiario dell'eredit\u00e0, ha distrutto gran parte della corrispondenza di suo nonno e minacci\u00f2 di citare in giudizio chi tenesse letture pubbliche delle opere del nonno nel Bloomsday e blocc\u00f2 l'adattamento delle opere bollandolo come inappropriato. Il 12 giugno 2006 Carol Shloss, professoressa della Stanford University, chiam\u00f2 in giudizio Stephen per avere il permesso di usare materiale su Joyce e sua figlia nel suo sito.\nOpere.\nRacconti.\nRaccolte di racconti.\nJoyce pubblic\u00f2 una sola raccolta di racconti, \"Gente di Dublino\" (\"Dubliners\", 1914), comprendente i seguenti 16 racconti:"}
{"id": "719513", "revid": "767487", "url": "https://it.wikipedia.org/wiki?curid=719513", "title": "The Dawn of Battle", "text": "Dawn of Battle \u00e8 un singolo pubblicato nel 2003 dall'etichetta Nuclear Blast prodotto dalla band heavy metal epic metal Manowar; contiene anche alcuni video."}
{"id": "719516", "revid": "59740", "url": "https://it.wikipedia.org/wiki?curid=719516", "title": "IGLTA", "text": ""}
{"id": "719521", "revid": "6923", "url": "https://it.wikipedia.org/wiki?curid=719521", "title": "Schizofrenia", "text": "La schizofrenia (: ) \u00e8 una psicosi cronica caratterizzata dalla persistenza di sintomi di alterazione delle funzioni cognitive e percettive, del comportamento e dell'affettivit\u00e0, con un decorso superiore ai sei mesi, e con forte disadattamento della persona, ovvero una gravit\u00e0 tale da limitare o compromettere le normali attivit\u00e0 di vita.\nIl termine fu coniato dallo psichiatra svizzero Eugen Bleuler nel 1908 e deriva dal greco \u03c3\u03c7\u03af\u03b6\u03c9 (\"sch\u00edz\u014d\", 'io divido') e \u03c6\u03c1\u03ae\u03bd (\"phr\u1e17n\", 'cervello'), e cio\u00e8 \"scissione della mente\": esso sostitu\u00ec quello ottocentesco di \"Dementia praecox\", formulato da Emil Kraepelin. Nonostante l'etimologia del termine, la schizofrenia non implica di per s\u00e9 alcuna \"doppia personalit\u00e0\" o \u201cdisturbo di personalit\u00e0 multipla\u201d, condizione con la quale viene spesso erroneamente confusa nel linguaggio comune e che \u00e8 presente invece in alcune sindromi dissociative. Piuttosto, il termine indica la \"separazione delle funzioni mentali\" tipica della presentazione sintomatica della malattia.\nI sintomi pi\u00f9 comuni includono allucinazioni uditive, deliri paranoidi e pensieri o discorsi disorganizzati. L'insorgenza dei sintomi si verifica in genere in et\u00e0 adulta, con una prevalenza \"una tantum\" globale di circa lo 0,3-0,7%. La diagnosi si basa sull'osservazione dei comportamenti del paziente e sulle esperienze riportate da esso. La genetica, i fattori ambientali precoci e i processi psicologici e sociali sembrano contribuire in modo determinante al suo sviluppo. L'assunzione di alcune sostanze stupefacenti o farmaci sembra causare o peggiorare i sintomi. La ricerca attuale si concentra sul ruolo delle neuroscienze, anche se non \u00e8 ancora nota una causa organica ben precisa. Le possibili combinazioni sintomatologiche hanno avviato un dibattito sul dubbio se la diagnosi possa riferirsi a un unico disturbo oppure alla somma di un certo numero di sindromi distinte.\nLa base del trattamento \u00e8 la somministrazione di un farmaco antipsicotico, che sopprime principalmente l'attivit\u00e0 del recettore della dopamina e talvolta della serotonina. L'intervento psicoterapeutico e la riabilitazione professionale e sociale sono altres\u00ec importanti nel trattamento. Nei casi pi\u00f9 gravi, in cui vi sia il rischio per s\u00e9 e per gli altri, pu\u00f2 essere necessario un trattamento sanitario obbligatorio, anche se ci\u00f2 avviene meno frequentemente rispetto al passato.\nLa malattia porta allo sviluppo di diversi problemi relativi al comportamento e alla sfera emozionale, ha per conseguenza un significativo deficit nella vita sociale e professionale. Le persone affette da schizofrenia possono avere ulteriori comorbilit\u00e0, tra cui la depressione maggiore e disturbi d'ansia. Sono altres\u00ec frequenti i casi di abuso di sostanze (riscontrabili in quasi il 50% dei pazienti), problemi sociali, come la disoccupazione e la povert\u00e0. L'aspettativa di vita media delle persone affette dalla condizione varia da 12 a 15 anni di meno rispetto alla popolazione in generale. Ci\u00f2 \u00e8 il risultato di un aumento dei problemi di salute fisica e un tasso di suicidio pi\u00f9 elevato, circa il 5%.\nStoria.\nLa storia della schizofrenia \u00e8 complessa e non si presta facilmente a una narrazione lineare. Descrizioni di sindromi simili alla schizofrenia raramente compaiono nei documenti storici antecedenti al XIX secolo, anche se racconti di comportamenti irrazionali, incomprensibili o non controllati sono comuni. I primi casi di schizofrenia riportati dalla letteratura medica risalgono al 1797, grazie alle opere di James Tilly Matthews e alle pubblicazioni effettuate da Philippe Pinel nel 1809.\nDemenza precoce \u00e8 stato il termine utilizzato nel 1891 da Arnold Pick per classificare un caso di un disturbo psicotico. Nel 1893 Emil Kraepelin introdusse una distinzione nella classificazione dei disturbi mentali tra demenza precoce e disturbi dell'umore (che comprendevano la depressione unipolare e quella bipolare). Kraepelin credeva che la demenza precoce fosse principalmente una malattia del cervello e in particolare una forma che si distingue dalle altre, come la malattia di Alzheimer, che si manifestano in genere in et\u00e0 pi\u00f9 avanzate. C'\u00e8 chi sostiene che l'uso del termine, nel 1852, di \"d\u00e9mence pr\u00e9coce\" da parte del medico francese B\u00e9n\u00e9dict Morel costituisca la scoperta medica della schizofrenia. Tuttavia questa considerazione non tiene conto del fatto che vi sono pochi dati che collegano l'uso descrittivo del termine da parte di Morel e lo sviluppo autonomo del concetto della malattia denominata demenza precoce, che si \u00e8 avuto alla fine del XIX secolo.\nIl termine \"schizofrenia\" si traduce approssimativamente come \"scissione della mente\" e deriva dalle parole in lingua greca \"schizein\" (\"\u03c3\u03c7\u03af\u03b6\u03b5\u03b9\u03bd\", \"dividere\") e \"phr\u0113n\" (\"\u03c6\u03c1\u03ae\u03bd\", genitivo \"\u03c6\u03c1\u03b5\u03bd\u03cc\u03c2\", \"mente\"). Il termine \u00e8 stato coniato da Eugen Bleuler nel 1908 e aveva lo scopo di descrivere la separazione tra la personalit\u00e0, il pensiero, la memoria e la percezione. Bleuler descrisse i principali sintomi come le 4 A: appiattimento dell'Affetto, Autismo, Associazione ridotta di idee e Ambivalenza. Bleuler si rese conto che la malattia non era una demenza, per via del fatto che alcuni dei suoi pazienti tendevano a migliorare e non a peggiorare, e quindi propose il termine schizofrenia. Il trattamento \u00e8 stato rivoluzionato a met\u00e0 degli anni cinquanta con lo sviluppo e l'introduzione della clorpromazina.\nNei primi anni settanta, i criteri diagnostici per la schizofrenia sono stati oggetto di una serie di controversie che alla fine hanno portato a criteri operativi ancora utilizzati nel 2010. Il termine schizofrenia viene comunemente frainteso, portando a pensare che le persone colpite possano soffrire di una \"doppia personalit\u00e0\". Nonostante alcune persone con diagnosi di schizofrenia possano sentire voci e queste possano essere identificate come personalit\u00e0 distinte, la schizofrenia non implica distinte personalit\u00e0 multiple. La confusione nasce, in parte a causa dell'interpretazione letterale del termine coniato da Bleuler. Il disturbo dissociativo dell'identit\u00e0 era spesso mal diagnosticato come schizofrenia in base ai criteri riportati nel DSM-II.\nSociet\u00e0 e cultura.\nNel 2002 in Giappone, il termine che indica la schizofrenia \u00e8 stato modificato da \"Seishin-Bunretsu-By\u014d\" () a \"T\u014dg\u014d-shitch\u014d-sh\u014d\" (), al fine di ridurne la stigmatizzazione. Il nuovo nome \u00e8 stato ispirato da un modello biopsicosociale, e ha aumentato la percentuale di pazienti che sono stati informati della diagnosi dal 37 al 70% in tre anni.\nNegli Stati Uniti, il costo della schizofrenia, tra cui i costi diretti (trattamento ambulatoriale, ospedaliero, farmaci e cure a lungo termine) e non sanitari (applicazione della legge, ridotta produttivit\u00e0 sul posto di lavoro e disoccupazione), \u00e8 stato stimato in 62,7 miliardi di dollari nel 2002. Il libro \"A Beautiful Mind\", da cui \u00e8 stato tratto l'omonimo film, racconta la vita di John Nash, vincitore del Premio Nobel per l'economia a cui \u00e8 stata diagnosticata la schizofrenia.\nViolenza.\nGli individui affetti da gravi malattie mentali tra cui la schizofrenia hanno un rischio significativamente maggiore di essere vittime di reati sia violenti, sia non violenti. D'altra parte, la schizofrenia \u00e8 stata a volte associata a un pi\u00f9 alto tasso di atti di violenza, anche se questo \u00e8 in primo luogo dovuto agli alti tassi di consumo di droga da parte degli affetti. I tassi di omicidi legati alla psicosi sono simili a quelli correlati all'abuso di sostanze. Il ruolo della schizofrenia sulla violenza, indipendentemente dall'abuso di stupefacenti, \u00e8 controverso, tuttavia alcuni aspetti della storia individuale o dei propri stati mentali possono esserne causa.\nLa copertura mediatica relativa alla schizofrenia tende a focalizzarsi su rari e insoliti episodi di violenza. Inoltre, in un grande campione rappresentativo analizzato in uno studio del 1999, il 12,8% degli statunitensi crede che gli individui con schizofrenia \"molto probabilmente\" possano compiere atti violenti contro gli altri e il 48,1% ha dichiarato che ci\u00f2 era \"piuttosto probabile\". Oltre il 74% ha dichiarato che le persone affette da schizofrenia erano o \"poco capaci\" o \"non in grado del tutto\" di prendere decisioni riguardanti il loro trattamento e il 70,2% ha detto lo stesso delle decisioni riguardo alla gestione del denaro. Secondo una meta-analisi, la percezione comune riguardo agli individui affetti di psicosi come persone violente \u00e8 pi\u00f9 che raddoppiata a partire dagli anni cinquanta.\nIl dibattito scientifico intorno alla schizofrenia.\nL'esistenza della condizione schizofrenica attribuibile a una parte dell'umanit\u00e0 era in un certo senso nota da secoli nella cultura occidentale. La condizione del soggetto di disadattamento e di incapacit\u00e0 di comunicare con altri individui si associa al nome tradizionale di follia e le persone colpite da tale grave disadattamento potevano essere chiamate \"maniaci\", \"folli\" o \"indemoniati\" e cos\u00ec via.\nL'affermarsi di un'osservazione sistematica \u00e8 stata concomitante allo sviluppo della psichiatria, sono seguiti tentativi di \"curare\" i \"folli\" con metodi ispirati a principi scientifici. Ci\u00f2 avvenne nel corso dell'Ottocento in luoghi che in effetti erano solo strutture di contenimento o segregazione come sanatori, manicomi e carceri. La \"spiegazione\" della schizofrenia rimaneva un mistero e secondo molti lo \u00e8 tuttora: i modelli descrittivi delle varie scuole di psicologia e della psicoanalisi come pure le indagini della neurologia non descrivono in tutti gli aspetti il funzionamento della mente e non danno una risposta definitiva.\nVi sono autori che hanno anche teorizzato che la \"malattia mentale\" sia necessariamente da considerare un mistero e che una risposta semplicemente non c'\u00e8: la posizione \u00e8 esemplificata da Karl Jaspers, che sostiene che la condizione psicotica non ha nessun contenuto e non si deve cercare una spiegazione razionale all'interno del vissuto del malato. L'idea diametralmente contraria, formulata da Ronald Laing, \u00e8 che la psicosi - cio\u00e8 fenomeno in cui il comportamento e la comunicazione del paziente ci appaiono totalmente illogici - sia in realt\u00e0 un'esperienza umana perfettamente comprensibile al pari di tutte le altre, che pu\u00f2 essere immaginata empaticamente da chi volesse porsi nel punto di vista adatto.\nEpidemiologia.\nLa schizofrenia colpisce a un certo punto della loro vita circa lo 0,3-0,7% delle persone. Ci\u00f2 corrisponde a una prevalenza di 24 milioni di persone in tutto il mondo nel 2011. Essa si verifica 1,4 volte pi\u00f9 frequentemente nei maschi rispetto alle femmine e di solito appare prima negli uomini. L'et\u00e0 di picco di insorgenza \u00e8 tra i 20 e i 28 anni per i maschi e tra i 26 e i 32 anni per le femmine. L'esordio in et\u00e0 pediatrica \u00e8 molto pi\u00f9 raro, come l'esordio nella mezza et\u00e0 o nell'et\u00e0 avanzata.\nLa prevalenza della condizione varia in tutto il mondo, all'interno dei paesi, e anche a livello locale, Essa provoca circa l'1% degli anni di vita persi ponderati per disabilit\u00e0 in tutto il mondo. I dati epidemiologici relativi alla schizofrenia variano fino a tre volte a seconda di come essa viene definita.\nEziologia.\nUna combinazione di fattori genetici e ambientali gioca un ruolo fondamentale nello sviluppo della schizofrenia. Le persone con una storia familiare di schizofrenia e che soffrono di una psicosi transitoria hanno una probabilit\u00e0 che va dal 20 al 40% di ricevere una diagnosi entro un anno.\nGenetica.\nLe stime di ereditariet\u00e0 variano a causa della difficolt\u00e0 a separare gli effetti della genetica da quelli dell'ambiente. Il rischio maggiore di sviluppare la schizofrenia si ha in presenza di un parente di primo grado con la malattia (6,5% di probabilit\u00e0). Pi\u00f9 del 40% dei gemelli omozigoti di pazienti con schizofrenia sono anch'essi colpiti. \u00c8 probabile che molti geni siano coinvolti, ciascuno con piccoli effetti e con meccanismi di trasmissione e di espressione sconosciuti.\nMolti candidati possibili sono stati proposti, fra cui:\nAssumendo una base ereditaria, una domanda dalla psicologia evoluzionista \u00e8 il motivo per cui geni che aumentano il rischio di psicosi si siano evoluti, assumendo che la condizione sarebbe stata disadattiva da un punto di vista evolutivo. Un'idea \u00e8 che tali geni siano coinvolti nell'evoluzione del linguaggio e della natura umana, ma a oggi queste idee rimangono poco pi\u00f9 che di natura ipotetica.\nCause ambientali.\nI fattori ambientali spesso agiscono come coadiuvanti e mai come principale causa di insorgenza della schizofrenia. Gli studi hanno dimostrato che vivere in un ambiente urbanizzato, durante l'infanzia o in et\u00e0 adulta, \u00e8 correlato a un rischio doppio di sviluppare schizofrenia, anche prendendo in considerazione l'uso di droghe, il gruppo etnico e la dimensione del gruppo sociale. Altri fattori che giocano un ruolo molto importante sono l'isolamento sociale e le avversit\u00e0 sociali dovute all'immigrazione, la discriminazione razziale, problematiche familiari, la disoccupazione e condizioni abitative precarie. Una ricerca del 2010 ha stabilito che circa due terzi dei pazienti con schizofrenia avevano sperimentato eventi di violenza fisica e/o sessuale durante la loro infanzia.\nAbuso di sostanze stupefacenti.\nL'assunzione di un certo numero di farmaci \u00e8 stato associato allo sviluppo della schizofrenia, compresi la cannabis, la cocaina e le anfetamine. Circa la met\u00e0 di coloro che presentano una diagnosi di schizofrenia fa un uso eccessivo di droghe o alcol. Statisticamente, gi\u00e0 nel 2009 l'incidenza della schizofrenia fra i fumatori abituali di cannabis risultava essere sei volte maggiore a quella della popolazione del Regno Unito. Il ruolo della cannabis potrebbe essere causale, ma altri farmaci possono essere utilizzati dai pazienti schizofrenici come meccanismi di adattamento per affrontare la depressione, l'ansia, la noia, la solitudine. In particolare, l'effetto dose-dipendente del THC e del cannabidiolo.\nLa cannabis \u00e8 associata a un aumento, dose-dipendente, del rischio di sviluppare un disturbo psicotico. L'utilizzo frequente \u00e8 correlato a un rischio doppio di sviluppare psicosi e schizofrenia. Mentre la cannabis viene accettata come concausa di schizofrenia da molti, il suo ruolo rimane, tuttavia, controverso. Le anfetamine, la cocaina e, in misura minore, l'alcol possono portare allo sviluppo di una psicosi che si presenta in modo molto simile alla schizofrenia. Nonostante non si ritenga che possa essere causa della malattia, molte persone con schizofrenia fanno un uso di nicotina molto maggiore rispetto alla popolazione in generale.\nFattori relativi allo sviluppo.\nLa presenza nella madre di problematiche quali infezioni, ipossia, stress e malnutrizione durante lo sviluppo fetale possono causare un leggero aumento del rischio di sviluppare schizofrenia nel nascituro nel corso della sua vita. Le persone nate in inverno nell'emisfero settentrionale hanno pi\u00f9 probabilit\u00e0 di ricevere una diagnosi di schizofrenia; ci\u00f2 pu\u00f2 essere spiegato con l'aumento dei tassi di esposizioni virali in utero. La differenza varia tra circa il 5 e l'8%.\nFattori psicologici.\nMolti meccanismi psicologici sono stati ritenuti responsabili nello sviluppo della schizofrenia. Bias cognitivi sono stati identificati nei pazienti con diagnosi di schizofrenia o negli individui a rischio, soprattutto quando sono sotto stress o in situazioni di confusione. Alcune funzioni cognitive possono riflettere deficit neurocognitivi globali, come la perdita di memoria, mentre altri possono essere correlati a particolari problemi ed esperienze.\nNonostante non appaia sempre evidente, risultati di recenti studi indicano che molti individui con diagnosi di schizofrenia, sono emotivamente sensibili, in particolare a stimoli stressanti o negativi, e che tale sensibilit\u00e0 pu\u00f2 causare maggior vulnerabilit\u00e0 ai sintomi o alla malattia. Alcuni dati suggeriscono che i temi dei deliri e delle esperienze psicotiche possono riflettere le cause emotive della malattia e che il modo con cui una persona interpreta tali esperienze pu\u00f2 influenzare la sintomatologia. L'uso di \"comportamenti di sicurezza\" per evitare le minacce immaginarie, pu\u00f2 contribuire alla cronicit\u00e0 delle illusioni. Un'ulteriore prova del ruolo dei meccanismi psicologici deriva dagli effetti della psicoterapia sui sintomi della schizofrenia.\nFattori neurologici.\nLa schizofrenia \u00e8 associata a sottili differenze nella struttura del cervello che si riscontrano nel 40-50% dei casi. Inoltre si rilevano modifiche nella chimica cerebrale durante gli stati psicotici acuti. Gli studi che utilizzano test neuropsicologici e le tecnologie di \"imaging\" del cervello, come la risonanza magnetica e la PET che sono in grado di esaminare le differenze delle attivit\u00e0 funzionali nel cervello, hanno dimostrato che le differenze sembrano verificarsi pi\u00f9 comunemente nei lobi frontali, ippocampo e lobi temporali.\n\u00c8 stata riportata una riduzione del volume del cervello, inferiore a quella che si riscontra nella malattia di Alzheimer, in aree della corteccia frontale e nei lobi temporali. Non \u00e8 chiaro se questi cambiamenti volumetrici sono progressivi o preesistenti alla comparsa della malattia. Queste differenze sono legate a deficit neurocognitivi spesso associati alla schizofrenia. Dato che i circuiti neurali sono alterati, \u00e8 stato alternativamente proposto che la schizofrenia possa essere ritenuta come un insieme di disturbi dello sviluppo neurologico.\nParticolare attenzione \u00e8 stata dedicata alla funzione della dopamina nella via mesolimbica del cervello. Questa attenzione \u00e8 in gran parte il risultato della scoperta accidentale che i farmaci fenotiazinici, che bloccano la funzione della dopamina, possono ridurre i sintomi psicotici. Ci\u00f2 \u00e8 inoltre supportato dal fatto che le anfetamine, che innescano il rilascio della dopamina, possono esacerbare i sintomi psicotici nella schizofrenia. L'ipotesi che la dopamina possa influenzare lo sviluppo della schizofrenia propone che l'eccessiva attivazione dei recettori D2 sia la causa dei sintomi positivi della malattia. Anche se il ruolo di tutti gli antipsicotici nel bloccare i recettori D2 sia stato ritenuto corretto per oltre 20 anni, questo non \u00e8 stato dimostrato fino alla met\u00e0 degli anni 1990 grazie agli studi effettuati con la PET e la SPECT. L'ipotesi della dopamina, tuttavia, appare ad oggi un'interpretazione riduttiva, anche perch\u00e9 i farmaci antipsicotici pi\u00f9 recenti (farmaci antipsicotici atipici), che possono essere efficaci quanto i farmaci pi\u00f9 vecchi (farmaci antipsicotici tipici), agiscono anche sulla trasmissione della serotonina e potrebbero avere un effetto leggermente ridotto sul blocco della dopamina.\nL'interesse della ricerca si concentra anche sul ruolo del glutammato, un neurotrasmettitore, e sulla ridotta funzione del recettore NMDA del glutammato che si riscontra nella schizofrenia, in gran parte a causa dei livelli anormalmente bassi dei recettori del glutammato presenti nel cervello dei pazienti con diagnosi di schizofrenia esaminato \"post-mortem\". Si \u00e8 inoltre scoperto che i farmaci che bloccano il glutammato, come la fenciclidina e la ketamina, possono imitare i sintomi e i problemi cognitivi associati con la condizione.\nPatogenesi.\nSono stati fatti diversi tentativi per cercare di spiegare il legame tra la funzionalit\u00e0 cerebrale alterata e la schizofrenia. Una delle ipotesi pi\u00f9 comuni riguarda il ruolo della dopamina: il malfunzionamento dei neuroni dopaminergici potrebbe essere la causa delle errate interpretazioni da parte della mente che portano allo sviluppo di psicosi.\nIpotesi alternative in corso di studio.\nTra le ipotesi delle cause fisiopatologiche della schizofrenia vi \u00e8 un deficit e/o alterata funzione dell'acido folico che comporta:\nUna recente ricerca indica una correlazione tra l'aumento di IL-6 e TNF-\u03b1 con i livelli di omocisteina patologici dovuti alla mutazione genica C677&gt;T dell'enzima MTHFR.\nUno studio mette in relazione la comparsa della sintomatologia schizofrenica con un deficit di attivit\u00e0 della glutamato carbossipeptidasi II (GCPII), enzima chiave per l'assorbimento dell'acido folico Un altro gruppo di ricerca del \"Massachusetts General Hospital and Harvard Medical School di Boston\" mette in relazione i sintomi negativi della schizofrenia con il deficit di acido folico dovuto al deficit dell'enzima MTHFR..\nL'uso dell'acido folico nell'ambito della terapia complementare e alternativa (CAM), sembra avere un ruolo definito e interessante, certamente meritevole di ulteriori sviluppi di ricerca.\nVi sono alcuni studi che mettono in relazione l'infezione da \"Toxoplasma gondii\" con lo sviluppo della schizofrenia.\nClinica.\nSegni e sintomi.\nIn una persona con diagnosi di schizofrenia possono verificarsi allucinazioni uditive, deliri (generalmente di natura bizzarra o persecutoria), disordine nel pensiero e nel linguaggio. Queste ultime possono variare da perdita del filo logico di un discorso a frasi solo vagamente collegate nei casi pi\u00f9 gravi. L'abbandono dalla vita sociale, la sciatteria nel vestire e nell'igiene personale, la perdita di motivazione e di giudizio sono tutti elementi comuni nella schizofrenia. Si osservano spesso difficolt\u00e0 emotive, come la mancanza di reattivit\u00e0. Difficolt\u00e0 nel lavoro, nella memoria a lungo termine, nell'attenzione e nella velocit\u00e0 di elaborazione anche delle pratiche comuni si verificano frequentemente. In alcuni casi non frequenti, la persona pu\u00f2 smettere di parlare, rimanere immobile con strane posture o agitarsi senza uno scopo, tutti segni di catatonia.\nLa tarda adolescenza e la prima et\u00e0 adulta sono i periodi in cui si manifestano i picchi d'insorgenza della schizofrenia, anni critici nello sviluppo sociale e professionale di un giovane adulto. Nel 40% degli uomini e nel 23% delle donne con diagnosi di schizofrenia, la condizione si \u00e8 manifestata prima all'et\u00e0 di 19 anni. Per ridurre al minimo l'esacerbazione del quadro clinico, molto lavoro \u00e8 stato fatto per identificare e trattare la fase prodromica (pre-insorgenza) della malattia, che pu\u00f2 essere rilevata fino a 30 mesi prima della comparsa dei sintomi. Gli individui che incominciano a sviluppare la schizofrenia possono presentare, nella fase prodromica, sintomi psicotici transitori o auto-limitanti e non specifici, come ritiro sociale, irritabilit\u00e0, disforia, e goffaggine.\nClassificazione.\nClassificazione di Schneider.\nNel XX secolo, lo psichiatra Kurt Schneider elenc\u00f2 le forme dei sintomi psicotici che riteneva distinguessero la schizofrenia dagli altri disturbi psicotici. Questi erano chiamati \u00absintomi di primo rango\u00bb o \u00absintomi di primo rango di Schneider\u00bb o \u00abdella Schneider\u00bb.\nEssi comprendono delirio di essere controllati da una forza esterna, la convinzione che i pensieri vengano inseriti o eliminati dalla propria mente cosciente, la convinzione che i propri pensieri vengano trasmessi da altre persone e sentire voci allucinatorie che commentano i propri pensieri o azioni o provare una conversazione con le altre voci allucinate.\nAnche se hanno contribuito in modo significativo allo sviluppo degli attuali criteri diagnostici, la specificit\u00e0 dei sintomi di primo rango \u00e8 stata messa in discussione. Una revisione degli studi diagnostici condotti tra il 1970 e il 2005, non ha confermato n\u00e9 confutato i risultati di Schneider, tuttavia ha suggerito che i sintomi di primo rango debbano essere de-enfatizzati nelle future revisioni dei metodi diagnostici.\nClassificazione standard.\nLa classificazione pi\u00f9 tradizionale considera quattro forme principali di schizofrenia: la \"schizofrenia catatonica\"; la \"schizofrenia ebefrenica\"; la \"schizofrenia paranoide\", e la \"schizofrenia semplice\". Il criterio DSM classifica cinque forme, indicate di seguito. \u00c8 indicata a fianco la classificazione alfanumerica corrispondente nelle tabelle ICD-9 (a sinistra) e ICD-10 (a destra) dell'Organizzazione mondiale della sanit\u00e0. Il criterio ICD-10 identifica invece 7 forme.\nNel DSM-5 (2013) la schizofrenia non \u00e8 pi\u00f9 distinta nei suoi diversi sottotipi ed \u00e8 ricompresa tra i \"disturbi dello spettro della schizofrenia e altri disturbi psicotici\". Categorie a s\u00e9 stanti nello spettro sono: il disturbo delirante, il disturbo schizofreniforme, il disturbo schizoaffettivo, il disturbo schizotipico di personalit\u00e0, il disturbo psicotico breve e il disturbo psicotico indotto da sostanze/farmaci.\nI sintomi positivi e negativi.\nLa schizofrenia \u00e8 spesso descritta in termini di sintomi \"positivi\" e \"negativi\" (o deficit).\nI sintomi positivi sono quelli che non si verificano normalmente nelle persone sane, ma sono presenti nelle persone affette da schizofrenia. Possono includere deliri, pensieri disordinati e di parola e allucinazioni tattili, uditive, visive, olfattive e gustative, in genere considerate come manifestazioni di psicosi. Le allucinazioni sono in genere relative al contenuto del tema delirante. I sintomi positivi generalmente rispondono bene ai farmaci.\nI sintomi negativi sono i deficit delle normali risposte emotive o di altri processi di pensiero. Questi rispondono meno bene ai farmaci. Essi solitamente comprendono una sfera affettiva piatta o poco accentuata, scarsit\u00e0 a provare emozioni, povert\u00e0 del linguaggio (alogia), incapacit\u00e0 di provare piacere (anedonia), mancanza di desiderio di formare relazioni (asocialit\u00e0) e la mancanza di motivazione (abulia). La ricerca suggerisce che i sintomi negativi contribuiscano maggiormente alla scarsa qualit\u00e0 di vita, alla disabilit\u00e0 funzionale e comportano un peso per gli altri pi\u00f9 di quanto non facciano i sintomi positivi. Gli individui con importanti sintomi negativi spesso presentano una storia di scarso adattamento gi\u00e0 prima della comparsa della malattia e la risposta alla terapia farmacologica \u00e8 spesso limitata.\nDiagnosi differenziale.\nPer la diagnosi di schizofrenia conta sia la natura sia la durata dei sintomi (sintomi che differiscono per durata caratterizzano ad esempio il disturbo schizofreniforme).\nI sintomi psicotici possono essere presenti in molti altri disturbi mentali, tra cui il disturbo bipolare, il disturbo borderline di personalit\u00e0, le intossicazione da sostanze stupefacenti e la psicosi farmaco-indotta. Deliri (\"non bizzarri\") sono presenti anche nel disturbo delirante e il ritiro sociale nella fobia sociale, nel disturbo evitante di personalit\u00e0 e nel disturbo schizotipico di personalit\u00e0. La schizofrenia \u00e8 in comorbilit\u00e0 con il disturbo ossessivo-compulsivo (OCD), molto pi\u00f9 spesso di quanto potrebbe essere spiegato per puro caso, anche se pu\u00f2 essere difficile distinguere le ossessioni che si verificano nelle OCD dalle illusioni della schizofrenia. Una ridotta percentuale delle persone che smettono di assumere benzodiazepine sperimenta una grave sindrome da astinenza protratta, che pu\u00f2 assomigliare alla schizofrenia e che in seguito pu\u00f2 essere diagnosticata erroneamente come tale.\nLa schizofrenia viene diagnosticata in base a criteri del Manuale diagnostico e statistico dei disturbi mentali, edito dall\"'American Psychiatric Association\", giunto nel 2013 alla sua quinta edizione (DSM-5), o con quelli della \"International Statistical Classification of Diseases and Related Health Problems\" (ICD-10) dell'Organizzazione Mondiale della Sanit\u00e0. Questi criteri utilizzano le esperienze auto-riferite dei pazienti e descrivono le anomalie nel comportamento; devono essere seguiti da una valutazione clinica da parte di un professionista della salute mentale. I sintomi associati alla schizofrenia devono verificarsi per un \"continuum\" e devono raggiungere una certa gravit\u00e0, prima che una diagnosi possa essere formulata. Al 2009 non esiste un test diagnostico oggettivo.\nI criteri espressi nell'ICD-10 sono tipicamente utilizzati nei paesi europei, mentre quelli del DSM-5 sono adottati negli Stati Uniti e in varia misura in tutto il mondo e inoltre sono prevalenti negli studi di ricerca. I criteri dell'ICD-10 pongono maggiormente l'attenzione sui sintomi di Schneider di primo rango. Nella pratica, l'accordo tra i due sistemi \u00e8 elevato.\nSecondo l'edizione riveduta del DSM-V, tre criteri diagnostici devono essere soddisfatti per una diagnosi di schizofrenia:\n\u00c8 richiesto un solo sintomo del criterio A s\u00e9 i deliri sono bizzarri, o se le allucinazioni consistono di una voce che continua a commentare il comportamento o i pensieri del soggetto, o di due o pi\u00f9 voci che conversano tra loro.\nEsistono ulteriori criteri (D, E ed F) che servono per diagnosi differenziali o per escludere la schizofrenia nel caso in cui sia stato diagnosticato il disturbo schizoaffettivo o un disturbo dell'umore grave (come la depressione maggiore con manifestazioni psicotiche); oppure in caso di grave disturbo dell'et\u00e0 evolutiva, o disturbi neurologici dovuti a condizioni mediche generali, o i sintomi che siano effetto dell'uso di sostanze stupefacenti o farmaci.\nUn esame medico generale e neurologico pu\u00f2 rendersi necessario per escludere patologie mediche che, raramente, possono produrre psicosi simili alla schizofrenia, come, ad esempio, disturbi metabolici, infezioni sistemiche, sifilide, infezione da HIV, epilessia o lesioni cerebrali. Le indagini non sono generalmente ripetute per le recidive, a meno che non vi sia una specifica indicazione medica o eventuali effetti indesiderati dovuti ai farmaci antipsicotici.\nPrevenzione.\nLa prevenzione della schizofrenia \u00e8 difficile perch\u00e9 non vi sono indicatori affidabili per il successivo sviluppo della malattia. Non vi sono prove conclusive circa l'efficacia degli interventi precoci per prevenirla. Tuttavia vi sono alcune evidenze che l'intervento precoce nei pazienti con un episodio psicotico possa migliorare risultati a breve termine, ma si riscontra poco beneficio da queste misure dopo cinque anni. Il tentativo di evitare la schizofrenia in fase prodromica \u00e8 di incerto successo. La psicoterapia cognitivo-comportamentale pu\u00f2 ridurre il rischio di sviluppare psicosi nei soggetti ad alto rischio.\nTrattamento.\nIl trattamento primario della schizofrenia prevede l'uso di farmaci antipsicotici, spesso in combinazione con un supporto psicologico e sociale. L'ospedalizzazione pu\u00f2 essere necessaria solo per gravi episodi e pu\u00f2 essere decisa volontariamente o, se la legislazione lo permette, contro la volont\u00e0 del paziente. L'ospedalizzazione a lungo termine \u00e8 rara, soprattutto dal 1950 in poi, anche se si verifica ancora. Le terapie di supporto comprendono i centri di accoglienza, le visite routinarie da parte di sanitari dedicati alla salute mentale della comunit\u00e0, il sostenimento dell'occupazione e la creazione di gruppi di sostegno. Alcune evidenze indicano che un regolare esercizio fisico comporti un effetto positivo sulla salute fisica e mentale delle persone con schizofrenia, cos\u00ec come la pratica musicale.\nLe terapie del passato, come le applicazioni elettroconvulsivanti e l'insulinoterapia, non hanno mai dato risultati apprezzabili e sono sempre meno impiegate. La TEC (terapia elettroconvulsivante) \u00e8 tuttavia ancora utilizzata nelle forme particolarmente resistenti ai farmaci, sebbene in condizioni molto pi\u00f9 controllate di quanto non si facesse in passato.\nTrattamento farmacologico.\nIl trattamento psichiatrico di prima linea per la schizofrenia \u00e8 l'assunzione di farmaci antipsicotici in grado di ridurre i sintomi positivi della psicosi in circa 7-14 giorni. Gli antipsicotici, tuttavia, non riescono a migliorare significativamente i sintomi negativi e la disfunzione cognitiva. L'uso a lungo termine riduce il rischio di recidiva.\nLa scelta di quale antipsicotico utilizzare si basa sulla valutazione dei benefici, dei rischi e dei costi. Si pu\u00f2 discernere su quale classe di antipsicotici sia migliore, differenziando tra tipici o atipici. Entrambi hanno uguale frequenza di ricadute quando vengono utilizzati a basse dosi. Vi \u00e8 una buona risposta nel 40-50% dei casi, una risposta parziale nel 30-40%, e una resistenza al trattamento (fallimento della risposta in termini sintomatologici dopo sei settimane di trattamento con due o tre antipsicotici diversi) nel 20% delle persone. La clozapina \u00e8 un farmaco efficace per coloro che rispondono poco agli altri preparati, ma presenta un effetto collaterale potenzialmente grave: l'agranulocitosi (ridotto numero di globuli bianchi) nel 1-4% dei casi.\nGli antipsicotici tipici presentano effetti collaterali pi\u00f9 spesso riguardanti il sistema extrapiramidale, mentre gli atipici sono associati a un pi\u00f9 alto grado di rischio di sviluppare obesit\u00e0, diabete e sindrome metabolica. Alcuni atipici, come la quetiapina e il risperidone sono associati a un pi\u00f9 alto rischio di morte rispetto all'antipsicotico tipico perfenazina, mentre la clozapina \u00e8 associata con il pi\u00f9 basso rischio di decesso tra tutti. Non \u00e8 chiaro se gli antipsicotici pi\u00f9 recenti riducano le possibilit\u00e0 di sviluppare la sindrome neurolettica maligna, una malattia neurologica rara ma molto grave.\nPer gli individui che non sono disposti, o non sono in grado, di assumere regolarmente farmaci, possono essere utilizzate preparazioni di antipsicotici a lunga durata d'azione, al fine di ottenere il controllo dei sintomi. Essi riducono il rischio di recidiva in misura maggiore dei farmaci assunti per via orale. Se ci\u00f2 viene utilizzato in combinazione con gli interventi psicosociali, pu\u00f2 migliorare a lungo termine l'adesione al trattamento.\nTra le terapie farmacologiche di supporto, recenti lavori scientifici confermano un ruolo per l'assunzione di acido folico come precursore chiave per la sintesi dei principali mediatori chimici della patologia psichiatrica; nonch\u00e9 come modulatore delle anormalit\u00e0 nella trasmissione glutaminergica, e nelle frequenti alterazioni della funzione mitocondriale presenti in corso di schizofrenia. Infine, \u00e8 notoriamente usato per la correzione dei deficit dei folati presenti in corso di schizofrenia. Anche l'acetilcisteina \u00e8 stata sperimentata con risultati preliminari promettenti.\nLa sarcosina (un derivato amminoacidico) ed il Tofisopam (una benzodiazepina atipica) hanno mostrato in diversi studi un effetto positivo nei confronti dei sintomi della malattia, in particolare i negativi. Altri studi hanno indagato l'utilit\u00e0 di composti classificati come integratori, ad esempio alte dosi di N-Acetil Cisteina hanno evidenziato diversi effetti benefici, anche se saranno necessari studi futuri per chiarirne ulteriormente l'efficacia nei disturbi dello spettro della malattia e gli effetti sulla cognizione.\nIntervento psicosociale.\nUn certo numero di interventi psicosociali possono risultare utili nel trattamento della schizofrenia, tra cui: la terapia familiare, il trattamento assertivo della comunit\u00e0, l'occupazione assistita, la psicoterapia cognitivo-comportamentale, interventi economici e psicosociali al fine di limitare l'uso di sostanze e per la gestione del peso. La terapia familiare o assertiva di comunit\u00e0, che coinvolge l'intero sistema familiare dell'individuo, pu\u00f2 ridurre le recidive e le ospedalizzazioni. Le prove che la terapia cognitivo-comportamentale sia efficace per prevenire le ricadute e ridurre i sintomi \u00e8 minima. La teatroterapia e la terapia artistica non sono state ben studiate.\nPrognosi.\nLa schizofrenia \u00e8 una condizione che comporta elevati costi sia umani, sia economici. La condizione si traduce in un'aspettativa di vita ridotta di 12-15 anni rispetto alla popolazione generale, soprattutto a causa della sua associazione con l'obesit\u00e0, a stili di vita sedentari, al tabagismo e a un aumento del tasso di suicidi che, tuttavia, riveste un ruolo minore. Questa differenza nella speranza di vita \u00e8 aumentata tra gli anni settanta e anni novanta, e tra gli anni 1990 e primo decennio del XXI secolo non \u00e8 sostanzialmente cambiata neppure in un sistema sanitario con accesso aperto alle cure (come in Finlandia).\nLa schizofrenia \u00e8 una delle principali cause di disabilit\u00e0, con la psicosi attiva classificata come la terza condizione pi\u00f9 invalidante dopo la tetraplegia e la demenza e davanti alla paraplegia e alla cecit\u00e0. Circa tre quarti delle persone con schizofrenia hanno disabilit\u00e0 in corso con recidive e 16,7 milioni di persone nel mondo sono considerate con disabilit\u00e0 moderata o grave a causa di questa condizione. Alcune persone guariscono completamente e altre riescono comunque a integrarsi bene nella societ\u00e0. La maggior parte delle persone affette da schizofrenia riesce a vivere in modo indipendente con il sostegno della comunit\u00e0. Nelle persone con un primo episodio di psicosi, un buon risultato a lungo termine si verifica nel 42% dei casi, un risultato intermedio nel 35% e un risultato scarso nel 27%. Il decorso per la schizofrenia appare migliore nei paesi in via di sviluppo rispetto al mondo sviluppato. Queste conclusioni, tuttavia, sono state messe in discussione.\nSi riscontra un tasso di suicidi maggiore associato alla schizofrenia, ritenuto essere del 10%; tuttavia un'analisi pi\u00f9 recente su studi e statistiche ha rivisto al ribasso la stima portandola al 4,9%. Pi\u00f9 spesso i suicidi si verificano nel periodo successivo all'insorgenza della condizione o con il primo ricovero ospedaliero. Spesso (dal 20 al 40% dei casi) vi \u00e8 almeno un tentativo di suicidio. Vi sono una serie di fattori di rischio, tra cui il sesso maschile, la depressione e un elevato quoziente d'intelligenza.\nIn studi effettuati in tutto il mondo, si \u00e8 rilevata una forte associazione tra il tabagismo e la schizofrenia. L'uso di sigarette \u00e8 particolarmente elevato nei soggetti con diagnosi di schizofrenia, con stime che vanno dall'80 al 90% di fumatori abituali tra i pazienti schizofrenici, rispetto al 20% nella popolazione generale. Coloro che fumano tendono a farlo molto e in aggiunta fumano sigarette ad alto contenuto di nicotina. Alcune evidenze suggeriscono che la schizofrenia paranoide possa avere una prospettiva migliore rispetto agli altri tipi di schizofrenia per la vita indipendente e per la vita lavorativa."}
{"id": "719526", "revid": "729019", "url": "https://it.wikipedia.org/wiki?curid=719526", "title": "Liberty Records", "text": "La Liberty Records era un'etichetta discografica statunitense fondata da Simon Waronker nel 1955 con Alvin Bennett alla presidenza e Theodore Keep come produttore.\nStoria.\nFondata nel 1955, gi\u00e0 nel 1957 la Liberty acquist\u00f2 l'etichetta jazz Pacific Jazz Records ottenendo maggiore importanza.\nNel 1963 essa fu venduta per 12 milioni di dollari alla Avnet, casa che aveva gi\u00e0 comprato la Blue Note Records, la Imperial Records, la Dolton Records, la Aladdin Records e la Minit Records. Dopo due anni per\u00f2 l'etichetta fu nuovamente venduta per 8 milioni di dollari a Alvin Bennett e nel 1966 i suoi dischi furono ripubblicati dalla Sunset Records, essendo distribuita in Inghilterra attraverso la Decca Records, filiale della London Records, ed entrando in buoni rapporti con la EMI che pubblicava i dischi nella Liberty Records.\nNel 1968 la Liberty fu comprata dalla Transamerica Corporation unendosi alla United Artists Records. Tale acquisto provoc\u00f2 il licenziamento di Alvin Bennett.\nNel 1978 Artie Mogull e Jerry Rubinstein acquistarono l'etichetta che nel 1979 pass\u00f2 sotto controlla della EMI.\nFino al 2000 l'etichetta si \u00e8 occupata del mercato inglese dell'agenzia, prima di essere dismessa nel 2001.\nDagli anni ottanta ai duemila.\nNel 1980 la EMI fece cadere il nome United Artists e ripristino il nome Liberty. Inizialmente la EMI usava il nome Liberty per ripubblicare i cataloghi della Imperial Records, della United Artists Records e della Liberty stessa. Dal 1980 al 1984 la Capitol us\u00f2 la Liberty come etichetta di musica country. Nel 1992 la EMI rinomin\u00f2 la sua Capitol Nashville alla Liberty prima di passare al nome Capitol Nashville tre anni dopo. Nel 1994 il presidente dell'etichetta trov\u00f2 un'etichetta sorella, la Patriot Records, dove c'erano molti artisti come John Berry. Questi era segnato alla Liberty mentre gli altri erano appena aggiunti, cos\u00ec appena l'etichetta chiuse gli artisti passarono alla Capitol Nashville.\nDopo aver pubblicato dischi europop l'etichetta \u00e8 stata poi riformattata dalla EMI e fa da concorrente alla Sanctuary Records.\nLa Liberty in Italia.\nIn Italia la Liberty Italia nasce nel 1959, con sede a Milano, in via Turati 28; faceva parte del gruppo Belldisc S.p.A., fondato da Antonio Casetta, per cui la distribuzione venne curata fino al 1969 dalla Bluebell, dal 1970 al 1977 dalla Produttori Associati e dal 1978 in poi dalla Ricordi.\nOltre che pubblicare in Italia i dischi della casa madre, ha anche stampato dischi in proprio di artisti italiani.\nNella fase di passaggio dalla Bluebell alla Produttori Associati, il marchio Liberty Italia \u00e8 stato usato per alcuni dischi di artisti italiani di queste due case (ad esempio i 45 giri \"Il pescatore\" di Fabrizio De Andr\u00e9 e \"Isa...Isabella\" degli Alunni del Sole)\nI dischi pubblicati.\nPer la datazione ci si attiene all'etichetta del disco, o del vinile o, infine, della copertina, qualora nessuno di questi elementi avesse una datazione, sulla numerazione del catalogo. Se esistenti, sono riportati, oltre all'anno, il mese e il giorno.\n45 giri.\nEP"}
{"id": "719528", "revid": "1544559", "url": "https://it.wikipedia.org/wiki?curid=719528", "title": "Stefan Schwoch", "text": "La sua carriera agonistica \u00e8 legata particolarmente al , club in cui ha militato per sette stagioni fino a diventarne capitano, tuttavia ha giocato e segnato per varie squadre, in varie categorie: principalmente in Serie B, dove con 135 marcature complessive \u00e8 il marcatore pi\u00f9 prolifico di tutti i tempi tra i cadetti.\nBiografia.\nStefan Schwoch \u00e8 nato a Bolzano, in Alto Adige. Il suo cognome \u00e8 tedesco polacco ed ereditato dal nonno etnico tedesco emigrato in Italia dalla Polonia durante la seconda guerra mondiale.\nSuo padre \u00e8 nato in Abruzzo, mentre sua madre a Palermo.\nCarriera.\nGiocatore.\nGli inizi.\nDi origini polacche da parte di padre, Schwoch ha iniziato la carriera nel Passirio Merano nella stagione 1987-1988 nel campionato Interregionale, dove diciottenne realizza 4 gol in 25 incontri. L'anno seguente si sposta in Trentino, alla Benacense Riva, dove aumenta il proprio bottino di gol, 9 in 31 incontri. \u00c8 nel 1989 la sua prima esperienza in un campionato professionistico, alla in serie C2, dove viene impegnato stabilmente nel ruolo di ala tornante; qui segna un gol in 24 partite.\nRitornato tra i dilettanti, al Crevalcore, \u00e8 per due anni consecutivi il capocannoniere della squadra, segnando 12 gol (in 29 incontri) il primo anno, e 18 gol (in 30 incontri) il secondo. Torna quindi in Serie C2, acquistato dal , con cui milita per due stagioni nelle posizioni medio-alte della classifica: mette a segno 7 gol il primo anno (in 29 incontri) e 12 gol l'anno seguente (in 21 partite). Nella stagione 1994-1995 passa al Livorno, sempre in quarta serie, dove mette a segno 19 gol in 33 incontri, guidando la squadra amaranto ai play-off, prima di terminare la corsa promozione contro il Castel di Sangro.\nAffermazione in serie minori.\nCeduto al , in Serie C1, segna 21 gol in 33 partite, guidando i giallorossi alla conquista della promozione tra i cadetti. L'anno successivo, nel 1996, il Ravenna pur partendo con una penalizzazione di tre punti, ottiene un ottavo posto, grazie anche agli 8 gol in 38 incontri del suo attaccante. Passato al Venezia di Maurizio Zamparini, ritrova Walter Novellino (allenatore gi\u00e0 avuto a Ravenna) e dopo 31 anni la squadra lagunare anche grazie ai suoi gol ritorna in Serie A.\nAlla soglia dei 30 anni debutta quindi nella massima serie, precisamente il 13 settembre 1998 in -Venezia (1-0). Dopo 2 gol in 14 partite nel gennaio del 1999 passa al Napoli, in Serie B. Alla fine dell'annata saranno 6 i suoi gol in 22 incontri. Nella stagione 1999-2000, sempre sotto al Vesuvio, Schwoch, che ritrova ancora Walter Novellino, contribuisce alla promozione degli azzurri in Serie A: 22 sono i suoi gol in 35 partite, record assoluto nella storia del Napoli insieme ad Antonio Vojak, primato poi battuto nella stagione 2012-2013 da Edinson Cavani (che segner\u00e0 29 gol con la maglia azzurra); il record sar\u00e0 poi ulteriormente migliorato da Gonzalo Higua\u00edn con 36 reti nella stagione 2015-2016.\nNel 2000 rimane in Serie B, al neo-retrocesso, non venendo impiegato titolare perch\u00e9 chiuso dal compagno di reparto Marco Ferrante; nel gennaio 2001, dopo la sostituzione di Gigi Simoni con Giancarlo Camolese e la cessione di Ferrante all'Inter, il Torino risale in classifica, conquistando il primo posto assoluto nella classifica finale del 2001, con Schwoch impegnato da prima punta che contribuisce con 8 gol in 31 incontri.\nUltimi anni al Vicenza.\nNell'estate 2001, appena approdato al retrocesso dalla Serie A, Stefan Schwoch partecip\u00f2 come concorrente VIP alla quinta puntata del 17 agosto 2001 del game show televisivo \"Facce da quiz\" su Canale 5.\nNella sua prima stagione in maglia berica la squadra biancorossa chiude l'annata a met\u00e0 classifica con Schwoch autore di 13 gol in 31 incontri. Nel 2002-2003 il Vicenza di Andrea Mandorlini giunge nelle zone alte della classifica: Schwoch viene impiegato da punta unica e realizza 19 gol in 33 incontri (tra cui un gol nel derby veneto contro l'Hellas Verona vinto per 4-1).\nL'anno dopo, guidato dal tecnico Giuseppe Iachini, disputa poche partite e alla fine sono 7 i suoi gol in 24 apparizioni. Nel 2004-2005 segna 12 gol in 35 incontri, e la squadra, dopo i play-out salvezza contro la retrocede in Serie C1, per poi essere ripescata in cadetteria per illeciti di altre squadre.\nA 36 anni \u00e8 ancora al Vicenza; nella prima parte della stagione 2005-2006 gioca poco, mentre nel finale, dopo quattro mesi di panchina e tribuna, torna fra i titolari di Giancarlo Camolese (che ritrova dopo l'esperienza di Torino) giocando come unica punta e contribuisce con 5 gol che fruttano 3 vittorie (a partire da quella nel derby vinto contro l'Hellas Verona) e un pareggio, alla salvezza della squadra.\nAll'et\u00e0 di 37 anni, nel corso della stagione 2006-2007, disputa il maggior numero di partite in un anno in maglia biancorossa, 37, e \nIl 1\u00ba giugno 2008 gioca la sua ultima partita, in casa del Lecce, persa 1-0: Schwoch entra nel secondo tempo non riuscendo a raggiungere il gol di fine carriera.\nIl suo \"score\" consta di 2 reti in 14 partite in Serie A, 135 reti in 382 partite in Serie B, 21 reti in 33 partite in Serie C1 e 39 reti in 117 partite in Serie C2, per un totale di 197 gol in 546 apparizioni fra i professionisti. A questi risultati si aggiungono le 43 reti in 123 partite fra i dilettanti e le 20 reti in 34 partite in Coppa Italia. Tra campionato e Coppa Italia ha realizzato un totale di 260 reti in 682 presenze.\nDopo il ritiro.\nIl 4 agosto 2010 viene nominato direttore sportivo del . Dopo questa breve esperienza si dedica all\u2019attivit\u00e0 di consulente finanziario.\nDal 2018 lavora per la piattaforma DAZN come commentatore delle partite di Serie B e dal 2021 anche di quelle di Serie A TIM."}
{"id": "719529", "revid": "128245", "url": "https://it.wikipedia.org/wiki?curid=719529", "title": "Ejabberd", "text": "ejabberd \u00e8 un server XMPP libero tollerante ai guasti e distribuito, scritto principalmente in Erlang e distribuito sotto licenza GNU General Public License (GPL).\nEsso lavora su Microsoft Windows e diversi sistemi operativi Unix-like come macOS, GNU/Linux, FreeBSD e NetBSD.\nAlexey Shchepin inizi\u00f2 il progetto nel 2002 e continu\u00f2 a svilupparlo. \u00abejabberd\u00bb sta per \u00abErlang Jabber Daemon\u00bb. ejabberd \u00e8 scritto solo in lettere minuscole, secondo l'uso comune nel mondo Unix. L'obiettivo di ejabberd \u00e8 creare un server XMPP stabile e completo.\nCaratteristiche.\nOltre il clustering, ejabberd ha anche molte altre funzioni come un'interfaccia web per gli amministratori, supporto a PostgreSQL e MySQL e ODBC, supporto all virtual hosts ed a XMPP, un'interfaccia in diverse lingue, autenticazione con LDAP, login via SSL, SASL e STARTTLS.\nEsso supporta anche moduli aggiuntivi, molti dei quali forniscono semplici funzionalit\u00e0 come per esempio salvare messaggi off-line. D'altra parte ci sono anche moduli che svolgono funzioni molto pi\u00f9 avanzate come ad esempio: una connessione ai canali Internet Relay Chat, un modulo MUC, un modulo per l'HTTP Polling, un modulo per database utente che permette l'uso di vCard per utenti (\u00e8 possibile salvare vCards in LDAP o in un database compatibile ODBC con altri moduli), un modulo per Publish-Subscribe, ed un altro per fornire statistiche via XMPP."}
{"id": "719532", "revid": "339392", "url": "https://it.wikipedia.org/wiki?curid=719532", "title": "\u00c1ss", "text": ""}
{"id": "719533", "revid": "400694", "url": "https://it.wikipedia.org/wiki?curid=719533", "title": "ASE", "text": ""}
{"id": "719538", "revid": "121749858", "url": "https://it.wikipedia.org/wiki?curid=719538", "title": "Compressione del livello audio", "text": "La compressione del livello audio (anche compressione della gamma dinamica, chiamata anche compressione dell'intervallo dinamico, compressione del volume, oppure DRC, acronimo di \"dynamic range compression\") \u00e8 il processo che modifica l'intervallo dinamico di un segnale audio.\nDescrizione generale.\nLa compressione \u00e8 utilizzata durante la registrazione in studio, oppure in applicazioni dal vivo come rinforzo del segnale dal vivo, o ancora in trasmissione radiofonica al fine di ottimizzare il livello del segnale sonoro, in modo che esso venga percepito al meglio, qualunque sia il sistema di riproduzione in uso. In pratica, \u00e8 un sistema utilizzato per ridurre l'escursione dinamica di un segnale: tale intervento pu\u00f2 incidere sulla fedelt\u00e0 del suono.\nEsso consiste in un apparecchio elettronico che realizza un controllo automatico del livello di un segnale audio, con lo scopo di ridurlo. In origine esso \u00e8 nato per modificare i segnali in uscita da microfoni e trasmettitori audio, al fine di evitare eventuali distorsioni d'ampiezza che potrebbero verificarsi durante la ripresa e che impoverirebbero significativamente la qualit\u00e0. Un caso particolare di compressione \u00e8 il \"limiter\", che comprime in modo estremamente veloce e garantisce l'abbattimento del livello in caso di picchi.\nIl compressore appartiene alla famiglia dei cosiddetti processori della dinamica: si distinguono in questa l\"espansore\", che esegue il compito converso (ovvero aumentare l'intervallo dinamico) e il \"gate\", suo caso particolare.\nAnalisi tecnica.\nLa compressione pu\u00f2 essere descritta, in termini semplici, come un'operazione di controllo automatico del volume. I suoni forti che superano una certa soglia vengono ridotti di volume, mentre i suoni deboli non vengono modificati. Tale processo \u00e8 conosciuto come compressione verso il basso (\"downward compression\"). Per converso un intervento che renda pi\u00f9 forti i segnali che giungono deboli all'ingresso e non intervenga su quelli che abbiano gi\u00e0 un livello elevato \u00e8 chiamato compressione verso l'alto (\"upward compression\"). In questo modo viene ridotta la gamma dinamica di un segnale audio in modo da rendere il segnale compatibile con le limitazioni tecniche delle apparecchiature audio, migliorarne l'udibilit\u00e0 in ambienti rumorosi o per ragioni estetiche.\nIn un ambiente rumoroso il rumore di fondo pu\u00f2 superare in volume i suoni pi\u00f9 deboli (come ascoltare la radio mentre si guida). Un livello di ascolto che non risulti fastidioso per i suoni pi\u00f9 forti rende inudibili i suoni deboli, coperti dal rumore; al contrario, un livello di amplificazione che permetta di apprezzare i suoni deboli rende troppo forti i picchi del materiale ascoltato. La compressione viene utilizzata per rendere pi\u00f9 tollerabili sia le parti forti sia quelle pi\u00f9 deboli con uno stesso volume d'ascolto.\nUn compressore riduce l'intervallo dinamico di un segnale audio se la sua ampiezza supera una certa soglia. L'ammontare della riduzione di guadagno \u00e8 determinata da un fattore (\"ratio\"). Per esempio, con un fattore di 4:1, un valore efficace del segnale in entrata sopra la soglia produrr\u00e0 un livello del segnale in uscita di sopra la soglia. Di conseguenza, il livello di uscita \u00e8 stato ridotto di . Come ulteriore esempio, un valore di sopra la soglia generer\u00e0 un segnale d'uscita di oltre la soglia.\nQuesto comportamento \u00e8 da confrontare con il processo complementare di espansione del livello audio, che aumenta l'intervallo dinamico di un segnale se la sua ampiezza scende sotto una certa soglia.\nUn esempio pi\u00f9 specifico per un fattore (\"ratio\") di 4:1:\nFunzionamento.\nUn compressore ha il compito di modificare la dinamica del segnale audio al suo ingresso. Questo risultato viene tipicamente ottenuto usando un amplificatore il cui guadagno \u00e8 inversamente proporzionale all'ampiezza del segnale in ingresso.\n\u00c8 possibile classificare la macchina in base alla tecnologia impiegata per ottenere la riduzione del guadagno.\nSono individuabili almeno 5 possibili alternative:\nVCA-compressor.\nil tipo a VCA (voltage controlled amplifier) trae fondamento da un amplificatore controllato in tensione. In questo caso si fa uso di un componente attivo che \u00e8 appositamente costruito per questo scopo: presenta cio\u00e8 un ingresso in tensione che agisce intrinsecamente sul guadagno della macchina. Tale strategia consente di ottenere un funzionamento pi\u00f9 trasparente, nel quale i parametri caratteristici (attacco, rilascio ecc...) non dipendono dalla particolare tecnologia impiegata per ottenere la riduzione di guadagno. I primi compressori a VCA sono stati ideati dalla nota azienda DBX. Es. DBX160/165, fra i pi\u00f9 popolari possiamo annoverare l'API 2500 e l'SSL G-Series Bus (Glue) Compressor.\nJFET-compressor.\nNormalmente la macchina \u00e8 costituita da una cella di attenuazione seguita da un normale amplificatore. Il transistor a giunzione a effetto di campo pu\u00f2 funzionare come un resistore variabile; esso viene inserito nella cella e pilotato in modo da aumentare l'attenuazione di ingresso, e ottenere quindi la riduzione di volume desiderata. In questo caso il guadagno dell'amplificatore non viene in realt\u00e0 alterato. Es.: UREI 1176\nOpto-compressor.\nQueste macchine sfruttano un elemento semiconduttore sensibile alla luce (fotoresistenza). Anche in questo caso il componente \u00e8 inserito in una cella di attenuazione. L'illuminazione del componente provoca una consistente variazione della resistenza elettrica, e quindi un effetto simile al caso precedente. Il comportamento di tali macchine consente di ottenere risultati sonori pi\u00f9 piacevoli all'ascolto: tali effetti dipendono dalla relativa lentezza di risposta dei componenti optoelettronici. Es.: Teletronix La2a, Tube-Tech cl1B.\nVariable-mu compressor.\nIl guadagno intrinseco formula_1 di una valvola non \u00e8 rigorosamente costante; esso dipende in parte dalla corrente di polarizzazione. Tramite un sistema automatico \u00e8 possibile alterare questo parametro, ottenendo la riduzione di guadagno dell'amplificatore. Questo tipo di macchina \u00e8 stato il primo ad essere introdotto. Es.: ALTEC 436, GATES STA level. Altri modelli illustri sono il FairChild 670 ed il Manley Stereo Variable Mu Limiter Compressor.\nDiode based compressor.\nQuesta soluzione sfrutta la conduzione asimmetrica di un diodo a semiconduttore. Il diodo viene polarizzato in modo che normalmente non sia in conduzione. Una volta superata la soglia il diodo cambia stato e inizia a condurre, modificando il guadagno dell'amplificatore. Tale strategia viene usata principalmente nei limiters, a causa dell'estrema velocit\u00e0 di intervento. Es.: zener TG12413.\nUn compressore deve essere dotato di altri circuiti: un detector analizza il segnale audio da trattare e produce il cosiddetto side chain, o segnale di controllo, che andr\u00e0 ad agire sul circuito di controllo del livello.\nNella pratica attuale sono comunemente usate tecniche di processamento di segnale digitale (DSP) per implementare la compressione attraverso editor audio digitali o, pi\u00f9 di recente, workstations dedicate.\nCaratteristiche del compressore.\nSoglia.\nLa soglia (\"threshold\") \u00e8 il livello sopra il quale il segnale viene ridotto. Viene comunemente impostato in dB, dove un valore basso (ad esempio ) far\u00e0 in modo che venga trattata una porzione pi\u00f9 ampia del segnale (in contrasto con un valore pi\u00f9 alto della soglia, come ad esempio -5 dB).\nRapporto di compressione.\nIl rapporto di compressione \"(ratio)\" determina il rapporto ingresso/uscita per i segnali sopra la soglia. Per esempio, con un rapporto 4:1, un segnale che supera la soglia di uscir\u00e0 dal compressore a sopra la soglia. Il valore limite \u221e:1 \u00e8 comunemente ottenuto utilizzando un rapporto reale di 60:1, cosicch\u00e9 ogni segnale sopra la soglia sia abbassato al livello della soglia stessa (se si esclude il breve periodo che segue un repentino aumento, noto come \"attacco\", dell'ampiezza del segnale d'ingresso). Un compressore operante con rapporti superiori a 15:1 si comporta, di fatto, come un limiter.\nAttacco e rilascio.\nUn compressore pu\u00f2 permettere di intervenire sulla rapidit\u00e0 di reazione alle variazioni del segnale d'ingresso. Il tempo impiegato dal compressore a ridurre il guadagno fino a raggiungere il livello indicato dal rapporto di compressione \u00e8 chiamato \"attacco\". Il tempo di \"rilascio\", al contrario, corrisponde alla fase in cui il compressore aumenta il guadagno in modo da raggiungere il livello indicato dal fattore di compressione (o a , una volta che il segnale d'ingresso \u00e8 sceso sotto la soglia). La lunghezza di entrambe le fasi \u00e8 determinata dall'entit\u00e0 del cambiamento nel segnale d'ingresso e dalla corrispondente modifica del guadagno. Per rendere la regolazione pi\u00f9 intuitiva, i controlli di attacco e rilascio sono spesso tarati in unit\u00e0 di tempo (normalmente millisecondi). Questo \u00e8 il tempo che verr\u00e0 impiegato dal guadagno per crescere o diminuire di un certo numero di dB, fissato dal costruttore e spesso pari a . Per esempio, se le costanti di tempo fanno riferimento a e il tempo di attacco \u00e8 impostato a , ci vorr\u00e0 affinch\u00e9 il guadagno diminuisca di e affinch\u00e9 si riduca di . In molti compressori i tempi di attacco e rilascio sono regolabili dall'utente; alcuni compressori, tuttavia, hanno tempi di attacco e rilascio determinati dalle caratteristiche di progetto e non possono essere regolati. Qualche volta i tempi sono automatici oppure programmabili, cio\u00e8 dipendono dal segnale di ingresso. Il carattere del segnale in uscita risulter\u00e0 modificato in modo pi\u00f9 o meno evidente in base alle impostazioni che di volta in volta vengono selezionate.\nCurva di compressione.\nTramite questo controllo \u00e8 possibile decidere quanto \"smussato\" debba diventare l'angolo della curva di risposta. Un passaggio dolce (soft knee) permette di aumentare gradualmente il livello di compressione (proprio mentre il segnale di ingresso aumenta) fino a raggiungere il valore prefissato, e produce risultati naturali. Una curva dolce riduce l'effetto sonoro causato dal passaggio tra lo stato \"normale\" e lo stato \"compresso\" del segnale; questa caratteristica risulta utile specialmente per variazioni di guadagno pi\u00f9 pronunciate.\nGain compensation.\nA causa del fatto che la compressione si traduce in una perdita di guadagno, \u00e8 solitamente presente un controllo che consente di aggiungere una quota fissa di volume al segnale di uscita. \nCi\u00f2 permette di sopperire alla perdita del livello sonoro complessivo.\nGrazie a questo la compressione ha l'effetto di potenziare i passaggi pi\u00f9 leggeri (che hanno volume pi\u00f9 basso) all'interno di un brano, in modo tale che alla fine l'estensione dinamica risulter\u00e0 schiacciata; In altre parole, se si guarda all'effetto netto i suoni forti risulteranno indeboliti, mentre quelli deboli potenziati.\nStereo Linking.\nNella pratica \u00e8 comune l'utilizzo di compressori stereofonici, tipicamente dotati di due canali (destro e sinistro). In tali applicazioni \u00e8 richiesto che la macchina produca gli stessi effetti per ambedue i canali, ma senza compromettere l'immagine stereofonica del brano; in questi casi non \u00e8 possibile comprimere individualmente le tracce, dal momento che il comportamento della macchina dipende proprio dal segnale che si vuole comprimere. Il rischio \u00e8 quello di provocare alterazioni alla fase (phase shifting): l'effetto \u00e8 maggiormente evidenziabile quando l'elemento sonoro pi\u00f9 forte \u00e8 presente alle estremit\u00e0 dell'immagine (cio\u00e8 \u00e8 tutto a sinistra o tutto a destra). Lo stereo linking pu\u00f2 essere ottenuto in due modi:\nSide-chain.\nIl side-chain \u00e8 il circuito di controllo che gestisce il lavoro di compressione/limiting; per estensione il termine \u00e8 usato anche per indicare il segnale prodotto dal circuito stesso. Esso \u00e8 necessario per modificare il livello della compressione e, quasi sempre, \u00e8 un segnale in tensione ricavato dallo stesso segnale che si vuole comprimere.\nSide-chain Processing.\nEssendo un segnale di controllo, pu\u00f2 essere ulteriormente processato con equalizzatori o amplificatori al fine di generare un segnale che pilota il compressore/limiter in modo differente dal segnale originale da cui deriva. Uno dei problemi tipici della compressione \u00e8 il contenuto energetico di basse frequenze che attiva pi\u00f9 facilmente la compressione, provocando improvvise riduzione del livello che possono essere molto artificiali. Applicando per esempio un filtro HPF al side-chain, \u00e8 possibile rimuovere le basse frequenze, che non attiveranno pi\u00f9 la compressione essendo assenti nel segnale di controllo, e produrre una compressione pi\u00f9 naturale. Da notare che un side-chain equalizzato o processato \u00e8 sempre indipendente dal segnale che si va a comprimere. Pertanto, anche se il side chain ha un filtro HPF attivato, tutto il segnale audio subir\u00e0 un processo di compressione seguendo le indicazioni del side chain. I compressori dispongono spesso di un ingresso di side-chain esterno, che si sostituisce a quello interno del compressore. Non pu\u00f2 esistere compressione se non esiste un segnale di side-chain, proprio perch\u00e9 i metodi di compressione richiedono sempre un segnale di controllo per definire la quantit\u00e0 di riduzione del livello da applicare al segnale audio originale. Il side-chain \u00e8 quindi sempre necessario al compressore/limiter o, comunque, in qualsiasi caso sia prevista una modifica del livello di un segnale in automatico (de-esser, expander, gate).\nApplicazioni.\nDe-esser.\nSeguendo il principio dell'equalizzazione del sidechain, \u00e8 nato assieme al compressore anche il de-esser, che \u00e8 un compressore con un sidechain il cui segnale \u00e8 equalizzato per abbattere l'incidenza delle consonanti sibilanti. Il compressore entra in funzione sul segnale audio tutte le volte che tali consonanti (la consonante \"s\" oppure \"z\", per esempio) sono rilevate dai circuiti di detector del compressore/limiter; l'effetto risultante \u00e8 la limitazione dei picchi dovuti alle \"s\".\nCompressione nella musica elettronica.\nL'uso artificiale del side chain \u00e8 stato impiegato per scopi creativi nella musica dance. In questo caso il segnale di sidechain \u00e8 prelevato da una cassa elettronica o da un basso e applicato a un compressore, il cui segnale audio \u00e8 completamente diverso. Accade quindi che tutte le volte che la cassa o il basso appaiono nel sidechain, il compressore ridurr\u00e0 automaticamente il livello della traccia audio a cui \u00e8 applicato, creando un effetto particolare dove la cassa e il basso sono esaltati, creando dei movimenti ritmici e sincroni alla cassa e al basso su tracce audio diverse, come pad, fiati, e cantato.\nTipico impiego.\nUn compressore si usa, nella pratica, al fine di ottenere i seguenti obiettivi:\nAd esempio, per ottenere una riduzione della dinamica (priva di conseguenze troppo evidenti) si pu\u00f2 scegliere una soglia relativamente alta e un rapporto di compressione basso in modo tale che il materiale sorgente risulti lievemente compresso per la maggior parte del tempo.\nPer attenuare invece la risposta di un rullante si sceglie un tempo di attacco medio, un tempo di rilascio moderatamente rapido in combinazione con una soglia bassa. Per accentuarla invece si deve scegliere un attacco pi\u00f9 lento, per non intaccare il transitorio iniziale. \u00c8 relativamente semplice ottenere buoni risultati una volta acquisite basilari nozioni di acustica.\nIl compressore per chitarra \u00e8 un effetto tra i pi\u00f9 usati in svariati generi, tra cui il metal e il rock, ma soprattutto il blues e il funky.\nQuesto effetto comprime il segnale sonoro in una banda pi\u00f9 stretta (regolabile attraverso un potenziometro). Il risultato che si ottiene \u00e8 un segnale in uscita tutto allo stesso volume, particolarmente adatto per i riff puliti del funky. Il compressore ha anche la funzione di rendere pi\u00f9 intelligibili i soli senza aumentare troppo la distorsione, ma questo causa spesso fastidiosi rumori di fondo.\nCompressione parallela.\nUna tecnica attualmente utilizzata consiste nel sommare un segnale con la sua versione compressa. Tale processing \u00e8 conosciuto come compressione parallela, ed \u00e8 una forma di upward compression (compressione verso l'alto).\nIl procedimento consente di acquisire un controllo della dinamica senza incorrere in significativi effetti collaterali, a patto che il rapporto di compressione sia basso e il compressore abbia un timbro il pi\u00f9 possibile neutro. D'altra parte la compressione con rapporti spinti o con evidenti artefatti \u00e8 utilizzata a scopo artistico da molti tecnici del suono in studio o in concerto; tale tecnica \u00e8 chiamata \"New York compression\" o \"Motown compression\".\nLa combinazione di un segnale con lo stesso segnale compresso, mantenendo basso il livello di uscita di quest'ultimo permette di ottenere un incremento dei dettagli senza la riduzione del picco, dal momento che il compressore aggiunger\u00e0 soltanto le componenti pi\u00f9 deboli. Questo spesso consente di ottenere benefici quando si comprimono contenuti ricchi di transienti, dal momento che le componenti forti non vengono intaccate. Ovviamente il prezzo da pagare \u00e8 una riduzione della gamma dinamica complessiva.\nLimiting.\nCompressione e limitazione (limiting) differiscono per il rapporto di compressione, per la finalit\u00e0 e per l'effetto percepito. Un limiter \u00e8 un compressore che lavora con un rapporto pi\u00f9 alto e con un tempo di attacco il pi\u00f9 veloce possibile. Nella pratica molti tecnici del suono considerano sufficiente un rapporto non inferiore a 10:1 (dieci a uno) per ottenere il limiting, bench\u00e9 non ci siano regole prefissate. Gli ingegneri qualche volta distinguono tra soft e hard limiting (limitazione debole o forte) tra le quali esiste solo una differenza di grado. Un limitatore si dice tanto pi\u00f9 \"forte\" (hard limiting) quanto pi\u00f9 \u00e8 alto il suo ratio e pi\u00f9 sono rapidi i tempi di attacco e rilascio.\nLa \"Brick wall limiting\" prevede un rapporto di compressione molto alto e un tempo di attacco molto veloce. Idealmente, ci\u00f2 garantirebbe che un segnale audio non ecceda mai l'ampiezza corrispondente alla soglia. Rapporti che vanno da 20:1 fino all'ipotetico \u221e:1 sono considerati \"Brick wall\". Gli effetti sonori che si ottengono da una limitazione di questo tipo, se non strettamente sporadica, sono tipicamente stridenti e fastidiosi, oltre che difficili da ascoltare; perci\u00f2 \u00e8 molto pi\u00f9 appropriato come dispositivo di sicurezza nei live o nella trasmissione radiofonica che come strumento di creazione del suono, sebbene i limiter degli anni settanta e ottanta abbiano trovato largo impiego per alcuni effetti creativi in fase di mix. Oggi il limiting viene anche utilizzato in fase di mastering per aumentare di alcuni decibel il guadagno sul livello sonoro finale del pezzo, secondo i dettami della loudness war (guerra del volume). Attualmente alcuni prodotti commerciali dell'elettronica di consumo contengono limitatori del livello audio. Ad esempio, Sony usa il sistema \"Automatic Volume Limiter System\" (sistema automatico di limitazione del volume, o AVLS), su molti prodotti audio nonch\u00e9 sulla PlayStation Portable."}
{"id": "719539", "revid": "838137", "url": "https://it.wikipedia.org/wiki?curid=719539", "title": "Music for Nations", "text": "La Music for Nations era un'etichetta britannica di genere rock, filiale della Zomba Records. \nStoria.\nFondata nel 1983 da Martin Hooker, la Music for Nations divenne presto leader delle vendite europee nel genere heavy metal, mantenendo sotto contratto band come Metallica, Slayer e Megadeth. Ben presto l'etichetta cominci\u00f2 a vendere anche in USA, con artisti come gli Opeth, gli Anathema, i Cradle Of Filth, i Testament e altre band heavy metal. Nel 2004 la Music for Nations chiuse i battenti per fallimento."}
{"id": "719540", "revid": "1865216", "url": "https://it.wikipedia.org/wiki?curid=719540", "title": "Harajuku girl", "text": "Il fenomeno subculturale delle riguarda una categoria di ragazze perlopi\u00f9 adolescenti, la cui caratteristica principale consiste in un abbigliamento appariscente ricavato da numerosi stili differenti. Prende il nome dall'omonimo quartiere Harajuku di Tokyo, al quale era originariamente associato. Il fenomeno ha cominciato a diffondersi in Giappone nel 1997, diventando col tempo una tendenza intercontinentale, oltre che un'attrazione per chi visita il Paese nipponico.\nCaratteristiche.\nPur essendo una moda che interessa sia maschi che femmine, le pi\u00f9 famose rappresentanti sono le ragazze, le quali hanno acquisito notoriet\u00e0 soprattutto grazie all'omonima canzone della cantante Gwen Stefani, contenuta nell'album di debutto dell'artista statunitense \"Love. Angel. Music. Baby.\" Inoltre questa moda ha ispirato anche il nome del gruppo delle quattro ballerine giapponesi, che nel 2004 accompagn\u00f2 la stessa artista nei video musicali e nel tour \"Harajuku Lovers Tour\".\nLa moda consiste nell'indossare contemporaneamente modelli nipponici pi\u00f9 tradizionali quali ad esempio antichi kimono, fuku alla marinara, abiti da samurai o da geisha insieme a capi firmati, possibilmente vistosi. Oltre a questo abbigliamento vi \u00e8 la tendenza di associare ad esso elementi in pelle, catene, borchie, pizzi, seta e trucco molto vistoso. Questa stravagante associazione di stili ha avuto successo anche in Occidente, ispirando lo stile metropolitano che ha invaso i negozi statunitensi, dando vita addirittura ad una catena di negozi dedicata a loro, nota col nome di \"Harajuku Lovers\"."}
{"id": "719541", "revid": "1573940", "url": "https://it.wikipedia.org/wiki?curid=719541", "title": "Hotel a capsule", "text": "Un o albergo capsulare, \u00e8 un sistema di hotel ad occupazione estremamente densa: lo spazio per gli ospiti \u00e8 ridotto alla dimensione di un blocco modulare in plastica o in fibra di vetro di circa 2 m di lunghezza per 1 m di larghezza e 1,25 m di altezza, fornendo un minimo spazio che consente di dormire e poco pi\u00f9; spesso queste strutture includono un televisore ed altre apparecchiature per l'intrattenimento elettronico.\nStoria.\nQuesto stile d'accomodazione alberghiera venne sviluppato in Giappone e si sta progressivamente diffondendo anche in Australia, Francia, Russia e Sudafrica. Il primo hotel a capsule \u00e8 stato il \"Capsule Inn Osaka\", disegnato da Kish\u014d Kurokawa e situato ad Umeda, distretto di Osaka; fu inaugurato il 1\u00ba febbraio 1979 e il costo iniziale per una stanza era di \u00a5 1 600.\nDescrizione.\nQueste capsule vengono solitamente raggruppate ed immagazzinate in pile alte due unit\u00e0. Il bagaglio viene abitualmente depositato in un armadio in una sala vigilata con telecamere, lontano dalla capsula. La \"privacy\" viene mantenuta da una tendina posta al lato dell'ingresso aperto della capsula. Talvolta il rumore ambientale pu\u00f2 essere molto elevato.\nSono preposte ad uso comune macchine lavabiancheria a gettone ed altri dispositivi correlati, e vi sono spesso piccoli bar, una caffetteria oppure un modesto ristorante e, quasi sempre in ogni piano, qualche distributore automatico ed altre strutture per l'intrattenimento.\nGli alberghi giapponesi a capsule variano molto in dimensione: alcuni hanno solo una cinquantina di capsule, altri pi\u00f9 di 700. Solitamente i clienti sono di sesso maschile.\nGli hotel a capsule si trovano molto spesso nei pressi di aeroporti o stazioni ferroviarie, permettendo cos\u00ec al passeggero che aspetta una coincidenza per il giorno dopo di fermarsi a dormire risparmiando tempo e denaro, senza dover cercare in taxi un albergo per la notte.\nVi sono anche hotel a capsule con zone dormitorio separate per i due sessi. Spesso all'entrata viene chiesto di cambiare i vestiti e le scarpe con una vestaglia (in giapponese nota come \"\"yukata\") e di calzare calzini-scarpa tipo \"slippers\"\" (quelli che si indossano in aereo); a volte viene fornito anche un asciugamano.\nIl principale vantaggio di questi hotel \u00e8 che quasi sempre hanno capsule disponibili. Inoltre il loro basso prezzo, attorno a \u00a52000-4000 per notte, li rende convenienti. Questi alberghi non sono necessariamente considerati come un'opzione per persone con bassi salari, dato che un tipico cliente potrebbe essere un pendolare \"salariato\" di aziende private, che dopo una notte di straordinari ha perso l'ultimo treno per casa.\nAlcuni \"capsule hotel\" offrono sconti per l'occupazione in ore diurne, destinati a chi necessita di una \"siesta\" pomeridiana.\nRiferimenti nella cultura di massa.\nSi vedono hotel a capsule nei film: \"Fino alla fine del mondo\", \"Cars 2\" (in una delle scene ambientate a Tokyo una macchina entra in una capsula per riposarsi), \"Il quinto elemento\", \"Neuromancer\" (nel quale appaiono sotto l'ironico nome di \"coffin hotel\", ovvero \"hotel bara\") e '. Altri riferimenti sono nel video musicale di \"Read My Mind\" dei The Killers e nel videogioco '."}
{"id": "719542", "revid": "371529", "url": "https://it.wikipedia.org/wiki?curid=719542", "title": "Unfinished Music No.1 - Two Virgins", "text": "Unfinished Music No.1 - Two Virgins \u00e8 il primo album solista di John Lennon. Pubblicato in Gran Bretagna il 29 novembre 1968 dalla Apple Records, il disco \u00e8 ufficialmente attribuito a John Lennon &amp; Y\u014dko Ono.\nAssieme ai successivi due album, \"Unfinished Music No. 2: Life with the Lions\" e \"Wedding Album\", \"Unfinished Music No.1 - Two Virgins\" fa parte di una trilogia di lavori concettuali, sperimentali e d'avanguardia pubblicati da Lennon (con il supporto di Ono) nel periodo che precedette la separazione dei Beatles.\nDescrizione.\nRegistrazione.\nRegistrato in una sola notte, il 19 maggio del 1968, l'album venne realizzato in un'unica sessione presso l'abitazione di Lennon, sita a Kenwood, Weybridge. Approfittando del periodo di vacanza estiva dell'allora consorte, Cynthia, John Lennon ebbe modo di invitare a casa sua l'artista concettuale Y\u014dko Ono, conosciuta due anni prima in una galleria d'arte londinese. I due suonarono e registrarono tutta la notte brani di sperimentazione musicale costituiti in gran parte da loop di cassette, da alcuni strumenti (pianoforte, organo, batteria) e da effetti sonori (tra cui riverbero, delay e distorsione), dialoghi e vocalizzi sonori.\nSia Ono e Lennon avevano avuto passate esperienze nella sperimentazione musicale: Ono come organizzatrice di alcuni eventi multimediali a New York nei primi anni 1960, e Lennon con alcune sue composizioni nei Beatles (\"Revolution 9\"). Come riferito dagli stessi protagonisti, dopo la registrazione dell'album i due fecero l'amore, dando inizio a una burrascosa relazione che, tra alti e bassi, sarebbe durata fino alla morte di Lennon.\nCopertina.\nL'album dest\u00f2 un certo scalpore sia nei fan che nella critica musicale dell'epoca. Pi\u00f9 che il contenuto del disco, per\u00f2, a destare scandalo fu la sua copertina, che ritraeva la coppia completamente nuda sul davanti e di spalle sul retro. Per fare in modo che l'album venisse distribuito, John &amp; Yoko accettarono quindi che fosse ricoperto da un involucro marrone che lasciava visibili solo i volti ed il titolo. Per la foto, Lennon e Ono utilizzarono una macchina fotografica con l'autoscatto, impostata da Tony Bramwell, e la fotografia fu scattata nell'appartamento di Ringo Starr sito al 34 di Montagu Square a Londra, agli inizi dell'ottobre 1968.\nGli altri componenti dei Beatles furono fortemente contrari alla pubblicazione del disco e, in particolare, riguardo alla scabrosa copertina. A tal proposito Lennon dichiar\u00f2: \u00abFurono Paul e George a sferrare violenti attacchi di stampo cattolico. Ci hanno davvero fatto patire le pene dell'inferno!\u00bb. Quando Lennon propose l'idea della scandalosa copertina al presidente della EMI Sir Joseph Lockwood, questi chiese perch\u00e9 volessero fare una cosa del genere e John Lennon gli rispose che era per \"amore dell'arte\", e che non vi era nulla di sconcio nell'immagine della coppia, in quanto ritraeva solo \"due esseri umani nudi e innocenti persi in un mondo impazzito\", due \"vergini\" appunto, come da titolo del disco.\nLa versione britannica dell'album presenta sul retro un'enigmatica frase di Paul McCartney: \"\u00abWhen two great Saints meet, it is a humbling experience. The long battles to prove he was a Saint\u00bb\" (\"Quando due grandi Santi si incontrano, \u00e8 un'esperienza umiliante. Le lunghe battaglie per provare che fosse un Santo\"). Nella versione statunitense la frase di McCartney \u00e8 stampata sul fronte della copertina sotto la foto di John &amp; Yoko. Sul retro della busta marrone nella quale fu inserito l'album \u00e8 presente una citazione biblica tratta dal secondo capitolo della Genesi, scelta da Derek Taylor.\nPubblicazione.\nLa casa discografica temporeggi\u00f2 per la pubblicazione dell'opera, e alcune riviste come \"New Musical Express\" e \"Daily Mirror\" si rifiutarono di pubblicare spazi pubblicitari per il disco. Alla fine \"Two Virgins\" fu pubblicato alla fine di novembre in Gran Bretagna distribuito dalla Track Records, e il 6 gennaio 1969 negli Stati Uniti su etichetta Tetragrammaton Records (n. catalogo T-5001) perch\u00e9 la Capitol Records, abituale distributrice dei dischi dei Beatles in America, si era rifiutata di distribuire il lavoro. In effetti, l'album fu definito \"pornografico\" da alcune autorit\u00e0 in America, e la Tetragrammaton ebbe delle difficolt\u00e0 finanziarie in parte anche a causa della distribuzione di \"Two Virgins\". Approssimativamente 30,000 copie del disco furono sequestrate dalla polizia in un magazzino nel New Jersey. Le copie sequestrate furono conservate come elemento di prova in caso di procedimento giudiziario, il che rese impossibile per l'etichetta venderle in quel momento. Lennon comment\u00f2 in seguito circa lo scandalo suscitato dall'immagine di copertina che la cosa sembrava avere maggiormente a che fare con il loro aspetto fisico piuttosto che con il concetto di nudit\u00e0 esplicita, semplicemente perch\u00e9 non erano ritenuti fisicamente attraenti secondo i canoni estetici vigenti; a posteriori egli descrisse ironicamente la foto come quella di \"due ex tossici leggermente in sovrappeso\".\nL'album vendette solo 5000 copie in Gran Bretagna, ma raggiunse un sorprendente 124\u00ba posto negli Stati Uniti. In conclusione l'album fu accolto generalmente in maniera negativa da critici e pubblico. L'attrice Sissy Spacek, utilizzando lo pseudonimo \"Rainbo\", incise la canzone \"John, You Went Too Far This Time\" (it: \"John, questa volta ti sei spinto troppo oltre\") in risposta alla copertina dell'album.\nTracce.\nBrani composti da John Lennon e Yoko Ono, eccetto dove indicato\nBrani composti da John Lennon e Yoko Ono, eccetto dove indicato"}
{"id": "719544", "revid": "6923", "url": "https://it.wikipedia.org/wiki?curid=719544", "title": "Pio Albergo Trivulzio", "text": "Il Pio Albergo Trivulzio \u00e8 una casa di cura di Milano destinata da oltre due secoli agli anziani meno abbienti.\nUnito con Martinitt e Stelline subito dopo l'Unit\u00e0 d'Italia, dal 2003 forma con gli stessi l\u2019Azienda di servizi alla persona Istituti Milanesi Martinitt e Stelline e Pio Albergo Trivulzio, un ente pubblico collocato nella citt\u00e0 di Milano che opera in ambito socio-sanitario, sociale ed educativo. La sede attuale \u00e8 situata lungo la strada che conduce dal centro al quartiere Baggio di Milano ed \u00e8 pertanto comunemente soprannominata Baggina.\nStoria.\nLa prima sede in Contrada della Signora.\nIl Pio Albergo Trivulzio nasce dalle disposizioni testamentarie del 26 agosto 1766 del principe Antonio Tolomeo Gallio Trivulzio (1692-1767), nobile milanese e filantropo, attraverso le quali ne ordina la fondazione all'interno del suo stesso palazzo di abitazione, a Milano, in Contrada della Signora.\nLe opere di ristrutturazione del Palazzo vengono affidate al Padre barnabita Ermenegildo Pini che progetta di demolire e ricostruire intere parti dell'edificio; l'eccessiva spesa che questi interventi avrebbero comportato, spinge gli esecutori testamentari del Principe a decidere di eseguire solo degli adattamenti funzionali sull'edificio, come il miglioramento della ventilazione delle camere e l'introduzione di acqua corrente e latrine.\nIl Pio stabilimento apre nel 1771 con il ricovero dei primi cento assistiti.\nTra il 1780 e il 1790 la citt\u00e0 di Milano \u00e8 soggetta ad una serie di riforme assistenziali volute dall'Imperatore Giuseppe II che portano alla formazione di quattro categorie di luoghi di assistenza:\nMolti enti assistenziali vengono soppressi e i ricoverati trasferiti negli enti maggiori rimasti operativi, cosa che succede anche al Pio Albergo Trivulzio infatti nel 1786 viene unito l'\"Ospedale dei Vecchi\", conosciuto anche con il nome di \"Ospedale dei vecchi di Porta Vercellina\", nel 1772 l'\"Opera Pia sartoria\" e poi ancora nel 1787 il Luogo Pio Pertusati di Pavia.\nL'aumento del numero dei ricoverati comporta la necessit\u00e0 di un cambiamento degli spazi; il piano di ampliamento dell'edificio viene affidato all'architetto regio Giuseppe Piermarini e per l'occasione vengono acquistati degli edifici contigui al Palazzo.\nAlla fine del Settecento gli spazi all'interno del Pio Albergo sono cos\u00ec distribuiti: i vari locali di servizio (portineria, segreteria, refettorio, magazzino) sono collocati al piano terreno mentre i dormitori, i locali per il lavoro e le infermerie sono collocate al primo e al secondo piano.\nNegli anni trenta e negli anni settanta dell'Ottocento l'edificio subisce dei nuovi rimaneggiamenti e ampliamenti e negli ultimi anni del secolo l'edificio venne dotato di un impianto di riscaldamento.\nLa seconda e ultima sede sulla via per Baggio.\nIl Palazzo in Contrada della Signora rivela ad inizio del Novecento tutta la sua inadeguatezza in termini di spazio, igiene e comfort e per questo motivo viene presa la decisione di costruire una nuova sede.\nTra il 1907 e il 1910 viene quindi realizzato il nuovo Pio Albergo Trivulzio sulla strada che conduce a Baggio, Via Baggina (da qui il nome con cui \u00e8 conosciuto in tutta la zona di Milano ovvero \"Baggina\") con un progetto firmato dagli ingegneri Carlo Formenti (1847-1918) e Luigi Mazzocchi (1844-1925).\nIl nuovo edificio, inaugurato con una grande festa il 22 maggio 1910, aderisce agli standard della moderna architettura sanitaria, dotato di un impianto a padiglioni ben collegati tra loro, aerati e soleggiati, e disposti attorno ad una corte centrale che divide la parte maschile ( a sinistra) dalla parte femminile ( a destra).\nAncora oggi il Pio Albergo Trivulzio \u00e8 collocato in questa sede.\nTangentopoli.\nIl Pio Albergo Trivulzio divenne noto ai fatti di cronaca nel 1992 per essere legato alle prime indagini legate a Tangentopoli. Difatti, l'incipit delle inchieste giudiziarie di Mani pulite ebbe luogo il 17 febbraio 1992, quando Il pubblico ministero Antonio Di Pietro chiese e ottenne dal GIP Italo Ghitti un ordine di cattura per l'ingegner Mario Chiesa, presidente del Pio Albergo Trivulzio e membro di primo piano del PSI milanese.\nEredit\u00e0.\nL'azienda dei Servizi alla Persona Istituti Milanesi Martinitt e Stelline e Pio Albergo Trivulzio gestisce tre delle Istituzioni cardine della citt\u00e0 di Milano: Pio Albergo Trivulzio, Orfanotrofio dei Martinitt e Orfanotrofio delle Stelline. Questi tre enti hanno accumulato attraverso i secoli un patrimonio storico, documentario e artistico di grande rilievo. Parte di questo patrimonio \u00e8 custodito presso il Museo Martinitt e Stelline (Corso Magenta 57, Milano) dove grazie ad installazioni digitali si possono vedere una piccola parte dei documenti e delle foto conservati negli archivi storici di questi enti, nonch\u00e9 alcuni dei dipinti che fanno parte della galleria di benefattori che hanno contribuito al mantenimento di questi luoghi.\nOrganizzazione.\nIl Trivulzio \u00e8 un ente pubblico che opera in ambito socio- sanitario, sociale ed educativo sul territorio della Regione Lombardia indirizzandosi principalmente alla citt\u00e0 di Milano. Per questo motivo la Regione Lombardia designa il Direttore Generale e legale rappresentante dell'Azienda d'intesa con il Sindaco della citt\u00e0 di Milano e nomina, insieme al Comune, i componenti del Consiglio d'indirizzo aziendale.\nIl Direttore Generale insieme al Direttore Amministrativo, il Direttore Socio-sanitario e alla Dirigente delle Professioni Sanitarie compone la Direzione Strategica che garantisce e supervisiona l'operato aziendale a carattere sanitario, sociale ed economico- organizzativo.\nIl Consiglio di indirizzo \u00e8 composto da 5 membri, 3 di nomina Comunale (tra cui il presidente) e 2 di nomina Regionale; le funzioni del Consiglio sono definite dalla L.R 1/2003 e successive modifiche e integrazioni dello Statuto Aziendale e dallo statuto aziendale su proposta del Direttore Generale."}
{"id": "719555", "revid": "125691879", "url": "https://it.wikipedia.org/wiki?curid=719555", "title": "Ludovico Dolce", "text": "Biografia.\nNacque in un'antica famiglia veneziana di un certo prestigio, ma la morte del padre, Fantino, quando egli aveva solo due anni, rese, a quanto sembra, particolarmente precaria la vita per lui e per i suoi tre fratelli (Daniele, Angelo e Agostino), e questo spiegherebbe la sua notevole attivit\u00e0 editoriale, in gran parte legata alla necessit\u00e0 di sopravvivere.\nNon si conservano molti elementi biografici certi. Si sa che frequent\u00f2 lo Studio di Padova grazie al mecenatismo delle famiglie Loredan e Cornaro, e che spos\u00f2 una teatrante, Polonia (probabilmente conosciuta in occasione delle rappresentazioni delle sue opere teatrali), da cui ebbe due figli: una femmina e un maschio di nome Marcello. \u00c8 dibattuto se nutrisse o meno simpatie per la riforma protestante, che in quegli anni godeva di un certo consenso a Venezia, in particolare presso Gabriele Giolito, un editore con cui il Dolce collabor\u00f2 a lungo e intensamente come traduttore, curatore e scrittore (a Venezia, oltre che con il Giolito, Dolce collabor\u00f2 con numerose officine tipografiche, tra cui quella di Manuzio e dei fratelli Sessa). Il Dolce era in rapporti con lo scrittore e attivista del movimento riformatore Lucio Paolo Rosello e con il marchese Bonifacio d'Oria, fieramente luterano, entrambi condannati dal Sant'Uffizio. Anch'egli sub\u00ec due processi presso il Sant'Uffizio (1558 e 1565) rispettivamente in quanto curatore dei \"Dialogi di Secreti della Natura\" di Pompeo della Barba e per aver usato il \"De statu religionis et reipublicae Carolo V Caesare\", di Johannes Sleidanus, opera considerata eretica come quella di Della Barba, ma ne usc\u00ec sempre assolto.\nDolce fu in contatto con i maggiori letterati dell'epoca ed ebbe legami con numerose accademie, tra queste l'Accademia dei Pastori Fratteggiani. Faceva parte, tra l'altro, del cenacolo di Pietro Aretino. Si rese protagonista anche di polemiche interne agli ambienti culturali: le pi\u00f9 celebri lo videro opposto rispettivamente al letterato beneventano Niccol\u00f2 Franco (colpevole di averlo messo in cattiva luce presso l'Aretino) e al viterbese Girolamo Ruscelli, in relazione alle edizioni coeve del \"Decameron\" che i due eruditi diedero alle stampe nel medesimo anno (1552). Sono tratti di una personalit\u00e0 eccentrica che gi\u00e0 aveva avuto modo di manifestarsi quando, nel 1537, era stato sorpreso a portare armi dopo mezzanotte, violando una \"parte\" del Consiglio dei Dieci, e brevemente incarcerato.\nBench\u00e9 le sue opere avessero un indubbio successo presso i contemporanei e quindi avessero un notevole smercio, sembra che questo non gli abbia mai procurato una vera ricchezza; quando mor\u00ec, nel gennaio del 1568, non lasci\u00f2 alcun testamento. Venne sepolto nella chiesa di San Luca Evangelista.\nAutentico poligrafo, la sua opera letteraria fu indefessa, al punto che in trentasei anni di attivit\u00e0 si calcola abbia lavorato a 358 edizioni, anche se pi\u00f9 di 250 non furono sue composizioni originali ma edizioni di testi altrui, traduzioni o traduzioni-edizioni. Nel centinaio di opere attribuitegli si calcolano comunque \"29 testi storici, 25 opere linguistiche, 24 di argomento esoterico, 5 filosofiche e 1 religiosa\" (Guidotti 2004:17-18), oltre a 19 opere teatrali (ivi: 54-55). Tra le sue traduzioni-rifacimenti \u00e8 notevole l'adattamento in ottave delle \"Metamorfosi\" ovidiane, che il Dolce pubblic\u00f2 con il titolo \"Le Trasformazioni.\" Si segnala anche il rifacimento di due romanzi del ciclo dei \"palmerines\" (\"Palmerino\" e \"Primaleone\"). \nMolti critici, pur elogiando la vastit\u00e0 del suo sapere e la ricchezza delle sue produzioni, gli rimproverano di non avere in definitiva mai raggiunto l'eccellenza in alcuno dei molteplici campi cui si applic\u00f2. La sua opera pi\u00f9 conosciuta sono le \"Osservationi nella volgar lingua\" (1550), uno dei pi\u00f9 importanti trattati di grammatica italiana del Cinquecento, di poco successivo alle \"Prose della volgar lingua\" del Bembo (1525), e a differenza di queste ultime, decisamente orientato a finalit\u00e0 divulgative e didattiche.\nDolce cur\u00f2 per Giolito l'edizione del \"Decameron\" (1552), del Canzoniere petrarchesco e della \"Divina Commedia\", che fu il primo a definire \"divina\", nel frontespizio della pubblicazione (1555), mentre per Bindoni/Pasini lavor\u00f2 all'edizione dell'\"Orlando furioso\"."}
{"id": "719566", "revid": "122880", "url": "https://it.wikipedia.org/wiki?curid=719566", "title": "Hermenegildo Anglada Camarasa", "text": "Biografia.\nNato a Barcellona, perse suo padre a soli sette anni e, nonostante i suoi familiari non fossero propensi a incoraggiarne la vocazione pittorica, si iscrisse alla Escuela de la Lonja, istituto d'arte della citt\u00e0, dove studi\u00f2 sotto la guida di Tom\u00e1s Moragas e Modest Urgell. I suoi primi lavori mostrano la chiara influenza di quest'ultimo. Nel 1892 partecip\u00f2 ad una collettiva al Gimn\u00e1s Catal\u00e1 insieme ad altri colleghi quali Miquel Utrillo e nel 1894 tenne la sua prima personale nella Sala Par\u00e9s, esponendo spettacolari paesaggi con grande gusto per il dettaglio, che tuttavia ebbero uno scarso impatto sui visitatori. \nCon il supporto del facoltoso Josep Rocamora, suo cognato e collezionista d'arte, nello stesso anno fece un primo soggiorno a Parigi, tornando in Catalogna nell'autunno 1895. Ripartito per Parigi nel 1897, cominci\u00f2 a esporre in alcuni locali della capitale francese e, in compagnia del peruviano Carlos Baca-Flor, cominci\u00f2 a frequentare l'ambiente \"boh\u00e9mien\" e adott\u00f2 uno stile pi\u00f9 personale, prendendo come soggetti principali la vita notturna della capitale nella belle \u00e9poque, sulla scia di Degas e di Toulouse-Lautrec.\nTra il 1901 e il 1904 espose in numerose citt\u00e0 europee: Berlino, Bruxelles, Gand, Londra, Venezia (V Biennale), Monaco di Baviera (Secessione), Dresda e Vienna (Secessione). In questo periodo, alcuni lavori vennero anche riprodotti nella rivista \"Mir Iskusstva\", fondata a San Pietroburgo da Sergej Diaghilev, in quegli anni portavoce in Russia del modernismo.\nNell'estate 1904, durante un soggiorno a Valencia, Anglada rimase affascinato dai colori vivi degli abiti tradizionali indossati nella regione e questo tema influenz\u00f2 notevolmente la sua pittura successiva, senza per\u00f2 scadere nel folklore che caratterizzava i quadri dei suoi collegi \"regionalisti\". L'uso intenso del colore presagiva l'arrivo dello stile fauves e le sue pennellate cominciarono a far notare una forte influenza dalla pittura esotica, soprattutto orientale e araba.\nFino al 1914 espose a Monaco di Baviera, Venezia (VI, VII e XII Biennale), Parigi (Salon National d'Automne e Les Orientalistes), Londra, Zurigo, Buenos Aires (Gran Premio 1910) e Roma (Gran Premio 1911). In quest'ultima occasione fu costretto a dividere il premio con altri artisti quali Klimt, Hammersh\u00f8i, Mestrovic e Mancini e ne fu vivamente irritato, giacch\u00e9 egli era risultato il pi\u00f9 votato dalla giuria.\nPoco prima dello scoppio della grande guerra, nonostante avesse acquisito la cittadinanza francese, torn\u00f2 nella madrepatria e si stabil\u00ec a Port de Pollen\u00e7a, nell'isola di Maiorca, dando vita nei suoi dipinti a nuovi soggetti, pur mantenendo lo stesso esuberante uso dei colori. La natura dell'isola, ritratta anche in scene subacquee, divenne il tema principale: Anglada era infatti un provetto nuotatore e si era costruito una imbarcazione con il fondo di vetro per poter osservare meglio il paesaggio marino. \nAlla fine del conflitto mondiale il suo lavoro appariva ormai superato dalle avanguardie artistiche, ma Anglada decise di recarsi negli Stati Uniti dove prese parte a numerose esposizioni fra il 1924 e il 1936. A Londra, nel 1929, venne pubblicata la prima monografia su di lui. \nLa guerra civile spagnola lo colse mentre a Barcellona teneva una mostra sotto il patrocinio del suo gallerista Higini Garcia. Le autorit\u00e0 catalane gli consigliarono di ritirarsi nel monastero di Montserrat, che in quel periodo sarebbe rimasto chiuso al culto. La particolare orografia della zona lo ispir\u00f2 nella creazione di nuovi paesaggi. Alla fine della guerra civile, con l'arrivo delle truppe del caudillo in Catalogna, il repubblicano e massone Anglada dovette riparare nuovamente in Francia, questa volta a Pougues-les-Eaux, dove rimase fino al 1948 continuando tuttavia ad esporre. \nNel 1948 torn\u00f2 a stabilirsi nell'isola di Maiorca, ma rifiut\u00f2 di partecipare a esposizioni ufficiali spagnole. Nel 1954 tuttavia fu invitato, fuori concorso, ad esporre alla Mostra Nazionale di belle arti di Madrid. In tale occasione fu lo stesso Francisco Franco, nonostante il suo passato di esiliato in Francia, a volergli tributare gli onori e a nominarlo membro onorario della Real Academia de Bellas Artes de San Fernando.\nA causa dei postumi di un incidente, nel 1955 fu costretto a interrompere l'attivit\u00e0 artistica e nel 1959 mor\u00ec nella casa di Port de Pollen\u00e7a. La casa venne trasformata in museo, fino al 1988, anno in cui la fondazione \"la Caixa\" acquis\u00ec gran parte delle opere della collezione collocandole nell'ex Gran Hotel de Palma, edificio modernista disegnato da Llu\u00eds Dom\u00e8nech i Montaner."}
{"id": "719568", "revid": "88740", "url": "https://it.wikipedia.org/wiki?curid=719568", "title": "Muro di Gorizia", "text": "Con l'espressione Muro di Gorizia (in sloveno \"Gori\u0161ki zid\") \u00e8 stata indicata dalla stampa una recinzione costituita da una base in calcestruzzo larga 50 centimetri sormontato da una ringhiera di un metro e mezzo costruita nel 1947 e collocata lungo il confine italo-jugoslavo passante all'interno della citt\u00e0 di Gorizia.\nIl muro separava l'abitato goriziano rimasto italiano, dai quartieri periferici e dalla stazione ferroviaria della ferrovia Transalpina, che furono annessi al termine della Seconda guerra mondiale alla Jugoslavia.\nNel 2004, a seguito dell'ingresso della Slovenia nell'Unione europea, ne \u00e8 stata smantellata la porzione che divideva in due piazza della Transalpina.\nLa citt\u00e0 di Nova Gorica sorse successivamente alla separazione, allo scopo di ridare un baricentro amministrativo all'area territoriale circostante annessa alla Jugoslavia, in quanto veniva a mancare il ruolo naturale che era stato svolto dalla citt\u00e0 di Gorizia, rimasta in territorio italiano. Simbolicamente si contrapponevano i progressi del mondo socialista a quello capitalista e la piazza della Transalpina divenne uno dei simboli della separazione politico-ideologica tra l'Europa occidentale e quella orientale durante gli anni della Guerra fredda.\nIl muro viene paragonato a quello di Berlino, poich\u00e9 divideva in due una citt\u00e0.\nStoria.\nLa cortina di ferro.\nNella seconda met\u00e0 degli anni quaranta e negli anni cinquanta, il muro rappresent\u00f2 un valico clandestino per molti cittadini jugoslavi e dei paesi del patto di Varsavia.\nL'area di libero transito.\nLa piazza della Transalpina prende il suo nome dalla linea ferroviaria di cui fa parte la stazione. Questo tratto venne inaugurato dall'arciduca Francesco Ferdinando nel 1906 e collega Trieste con Jesenice per poi addentrarsi nell'Europa centrale.\nOggi l'intera piazza \u00e8 stata ristrutturata in modo da formare un unico spazio pubblico dove \u00e8 permessa la libera circolazione dei pedoni. In luogo della parte centrale del muro, c'\u00e8 un mosaico circolare e il confine di stato, rimossa la barriera fisica del muro, \u00e8 ora indicato da una linea di mattonelle di pietra sulla pavimentazione.\nIl 22 novembre 1989 il muro fu oggetto di una manifestazione organizzata da Gianfranco Fini, allora segretario del MSI, che si rec\u00f2 a Gorizia assieme ad una cinquantina di simpatizzanti e deputati missini, muniti di picconi con l'intenzione manifesta di demolire il muro goriziano, dopo la caduta di quello di Berlino. I manifestanti furono bloccati, dopo una breve colluttazione, dai Carabinieri e dal II reparto Celere di Padova schierati ad impedire la distruzione del muretto.\nFino al 22 dicembre 2007 la libera circolazione era possibile solo all'interno della piazza; con l'ingresso della Slovenia nell'area di sicurezza definita dagli accordi di Schengen, il confine \u00e8 stato eliminato del tutto. Fino al 22 dicembre 2007 infatti, per accedere legalmente al territorio sloveno o a quello italiano, era necessario esibire i documenti ai valichi di frontiera, dove erano presenti e attivi i presidi della pubblica sicurezza italiana e della polizia slovena. A partire dal 2006 tuttavia, la polizia slovena effettuava il servizio regolare solo presso i valichi internazionali di 1\u00aa categoria (Casa Rossa e Sant'Andrea), mentre in quelli secondari (Salcano, San Pietro e Merna) la sua presenza era solo saltuaria.\nNegli ultimi anni la piazza \u00e8 stata luogo di ritrovo per varie manifestazioni ed eventi sportivi transfrontalieri.\nLa stella rossa.\nNella memoria dei goriziani uno dei simboli pi\u00f9 evidenti della Guerra fredda fu la Stella Rossa collocata sul frontone del palazzo della stazione, accompagnata dalla scritta in sloveno \"Mi gradimo socializem\" (\"Noi costruiamo il socialismo\").\nA seguito dell'indipendenza slovena (1991), venne dapprima addobbata come una stella cometa in occasione del Natale e, successivamente, rimossa. Oggi \u00e8 conservata all'interno della stazione."}
{"id": "719569", "revid": "70647", "url": "https://it.wikipedia.org/wiki?curid=719569", "title": "Gigi Villoresi", "text": "Biografia.\n\"Enzo Ferrari \u00e8 uno che non conosce la parola grazie.\u201c\nLuigi Villoresi nacque in una famiglia nota a Milano. Era figlio di Esther e Gaetano, proprietario di un'azienda che produceva energia elettrica, e nipote di Eugenio Villoresi, l'ingegnere che progett\u00f2 il Canale Villoresi, a sua volta discendente di Luigi Villoresi uno dei grandi botanici e paesaggisti del XIX secolo. Luigi era il primogenito di cinque figli, tutti morti tragicamente. Fu molto legato al fratello Emilio di un anno pi\u00f9 giovane, anche lui valente pilota, che mor\u00ec sul circuito di Monza il 28 giugno 1939, provando una Alfa Romeo Alfetta.\nCarriera.\nLe prime gare di Luigi furono i raduni locali del 1931 a cui partecip\u00f2 con una Lancia Lambda. Nel 1933 acquist\u00f2 una Fiat 508 Balilla ed esord\u00ec nella Mille Miglia, insieme al fratello pi\u00f9 giovane Emilio che lo assisteva come navigatore, terminando quinto nella sua classe. \nNel 1935 si laure\u00f2 campione italiano nella classe 1100cc e con una Maserati 4CM arriv\u00f2 al sesto posto alla I Coupe du Prince Ranier; venne in questo modo notato da Ernesto Maserati che lo invit\u00f2 a far parte della squadra ufficiale nel 1936, con questa unione che sarebbe poi durata fino al 1949.\nLa sua prima vittoria con la Maserati fu nel 1937 nel Gran Premio di Brno, mentre l'anno successivo colse il suo primo successo alla Coppa Acerbo e divent\u00f2 Campione italiano di categoria. Si ripet\u00e9 nel 1939 conquistando anche la vittoria nella Targa Florio.\nNel 1940 vinse di nuovo la Targa Florio e conquist\u00f2 il quarto posto nel IV Gran Premio di Tripoli. Lo sviluppo e l'aggravarsi della Seconda guerra mondiale lo costrinse a interrompere temporaneamente la propria carriera. Durante il conflitto si dedic\u00f2 quindi insieme all'amico e socio Alberto Ascari al business dei trasporti, rifornendo di benzina l'esercito italiano in Nord Africa.\nDopo la fine della guerra, Villoresi riprese a correre con la Scuderia Milan fondata da lui stesso e nel 1946 e vinse il Gran Prix de Nice. Nel 1947 cominci\u00f2 a correre con l'amico Alberto Ascari alla guida della Maserati 4CLT ripetendo il successo nel Grand Prix de Nice e diventando campione italiano assoluto. Nello stesso anno conquist\u00f2 importanti vittorie a Marsiglia, Strasburgo e Losanna.\nNel 1948 conquist\u00f2 la vittoria a Comminges, ad Albi, a Napoli, al Grand Prix britannico e a quello del Penya Rhin, diventando campione italiano assoluto per la seconda volta. Nel 1949, a fronte delle vittorie ottenute, Enzo Ferrari decise di mettergli a disposizione le vetture per disputare il Grand Prix de Bruxelles e il Grand Prix de Luxemburg, entrambe chiuse con due successi. Ferrari decise quindi di offrirgli un accordo per correre per lui e Villoresi; nonostante la reciproca diffidenza derivante anche dalle circostanze della morte del fratello Emilio, decise di accettare, coinvolgendo anche Ascari e Farina.\nNel 1950 ebbe un grave incidente uscendo fuori strada alla prima curva al Gran Premio delle Nazioni riportando gravi ferite ma riusc\u00ec a tornare a correre per la coppa Inter-Europa con una Ferrari 340 America; fu con questa macchina che si aggiudic\u00f2 anche la vittoria alle Mille Miglia. Partecip\u00f2 a tre gare del campionato mondiale di Formula 1 di quell'anno ottenendo come miglior risultato il sesto posto nel Gran Premio del Belgio.\nNel 1951 partecip\u00f2 con la Ferrari 375 F1 al campionato di Formula 1 arrivando tre volte al terzo posto (Belgio, Francia e Gran Bretagna) e due volte quarto (Germania e Italia). Nel 1952 partecip\u00f2 con la Ferrari 500 alle ultime due gare del mondiale arrivando terzo in entrambe le occasioni. Nel 1953 arriv\u00f2 secondo in Belgio e Argentina e terzo nel Gran Premio d'Italia.\nNel 1954 Ascari e Villoresi passarono alla scuderia Lancia; Villoresi corse la maggior parte della sua stagione in Formula 1 con la Maserati 250F arrivando quinto in Francia e solo l'ultima gara con la Lancia D50 ritirandosi al Gran Premio di Spagna.\nNel 1955 con la Lancia D50 si ritir\u00f2 in Argentina e fu quinto a Montecarlo. Dopo la morte di Ascari, Gianni Lancia consegn\u00f2 le sue vetture a Enzo Ferrari, e Villoresi corse la sua ultima stagione di Formula 1 con la Maserati 250F arrivando quinto nel Gran Premio del Belgio.\nNel 1958 vinse il prestigioso Rally dell'Acropoli in Grecia con una Lancia Aurelia GT, assieme a Ciro Basadonna.\nNel 1960 fu insignito della Medaglia d'Oro al valore atletico per meriti eccezionali.\nDopo il suo ritiro visse a Milano e Modena presso don Sergio Mantovani \"il parroco dei piloti di Formula 1\", rimanendo un ambasciatore della Maserati.\nIl 13 marzo 1996, su richiesta del Presidente della Commissione Culturale dell'Automotoclub Storico Italiano (ASI) Valerio Moretti e di altre personalit\u00e0 dell'automobilismo, gli fu assegnato il vitalizio previsto dalla Legge Bacchelli.\n\u00c8 morto il 24 agosto 1997 ed \u00e8 sepolto nel Cimitero di Albareto.\nOnorificenze.\n Medaglia d'Oro al valore atletico\nNel 1960 fu insignito della Medaglia d'Oro al valore atletico per meriti eccezionali."}
{"id": "719572", "revid": "110157", "url": "https://it.wikipedia.org/wiki?curid=719572", "title": "Hebron Gate", "text": "Hebron Gate \u00e8 un album del gruppo reggae californiano Groundation ed \u00e8 datato 2002.\nHanno partecipato alla registrazione di questo album anche Don Carlos dei Black Uhuru, Apple Gabriel degli Israel Vibration e il leggendario gruppo The Congos."}
{"id": "719573", "revid": "365417", "url": "https://it.wikipedia.org/wiki?curid=719573", "title": "Music Genome Project", "text": "Il Music Genome Project (letteralmente Progetto Genoma della Musica) \u00e8 un progetto.\nStoria.\n\u00c8 stato fondato nel gennaio 2000 da Tim Westergren, laureatosi nel 1988 alla Stanford University. Il progetto \u00e8 portato avanti da un gruppo di musicisti e tecnici con l'obiettivo di \"catturare l'essenza della musica fino alle sue particelle primarie\" utilizzando pi\u00f9 di 400 attributi per descrivere i brani presi in esame.\nLa tecnologia del Music Genome Project \u00e8 utilizzata empiricamente in [\"Pandora\" tramite il sito web omonimo riproducendo musica basata sulle preferenze musicali dell'utente. Gli utenti sono invitati a creare delle \"stazioni radio\" specificando nomi di artisti o di brani specifici, e l'algoritmo alla base di Pandora utilizza queste informazioni per selezionare e riprodurre musica simile alle scelte indicate dall'utente.\nPoich\u00e9 l'algoritmo seleziona i brani in base alle caratteristiche musicali e non in base alla popolarit\u00e0 dell'artista o alle vendite, ha la capacit\u00e0 di \"raccomandare\" brani poco conosciuti che per\u00f2 corrispondono o si avvicinano alle preferenze dell'utente. \u00c8 anche un canale per artisti sconosciuti per avere visibilit\u00e0.\nDal maggio 2007 non \u00e8 pi\u00f9 possibile creare e ascoltare le \"stazioni radio\" al di fuori degli Stati Uniti."}
{"id": "719574", "revid": "109239232", "url": "https://it.wikipedia.org/wiki?curid=719574", "title": "Gompa", "text": "Gompa \u00e8 il nome che assume il tempio buddhista in Tibet, Bhutan e nelle zone himalayane dell'India e del Nepal.\nVerso la fine dell'VIII secolo il buddhismo divenne in Tibet religione di Stato e, grazie soprattutto al monaco Guru Rinpoche, prese una connotazione diversa da quelle che si erano formate in India e in Cina, tanto che assunse il nome di buddhismo tibetano.\nL'area di influenza dell'allora potente stato si estendeva anche nelle zone montane dei versanti meridionali ed orientali dell'Himalaya, dove si trovano ora i territori del Ladakh, Himachal Pradesh, Uttarakhand, Nepal, Sikkim, Bhutan e Arunachal Pradesh.\nI primi monasteri furono costruiti secondo lo stile affermatosi in India, ma in seguito presero una conformazione propria.\nLe composizioni interne variano da regione a regione, seguendo comunque un unico schema che comprende i seguenti elementi:\nI chorten, la versione tibetana dello stupa, non sono presenti in tutti i gompa, ed a volte vengono eretti anche in aree lontane da essi.\nIn Nepal la religione dominante \u00e8 l'induismo ed i gompa si trovano soprattutto nelle zone di montagna, mentre nelle zone collinari o di pianura i templi buddhisti sono come quelli presenti nella valle del Gange."}
{"id": "719576", "revid": "599013", "url": "https://it.wikipedia.org/wiki?curid=719576", "title": "158 Koronis", "text": "Coronide (158 Koronis) \u00e8 un asteroide della fascia principale del sistema solare. Per i suoi parametri orbitali, \u00e8 considerato il prototipo della famiglia Coronide di asteroidi.\nStoria.\nKoronis fu scoperto da Viktor Knorre il 4 gennaio 1876 dall'Osservatorio di Berlino. Fu battezzato cos\u00ec in onore di una delle varie figure della mitologia greca di nome Coronide."}
{"id": "719580", "revid": "121958829", "url": "https://it.wikipedia.org/wiki?curid=719580", "title": "Classifica generale (Tour de France)", "text": "La classifica generale del Tour de France \u00e8 la principale classifica della corsa a tappe francese, la quale definisce il vincitore della gara. si basa su una graduatoria a tempo, calcolata sommando i tempi di ogni ciclista sul traguardo di ogni tappa. Il simbolo distintivo e della corsa \u00e8 la \"maglia gialla\" (fr. \"Maillot jaune\").\nStoria.\nLe origini.\nNella prima edizione del Tour de France, nel 1903, la classifica generale era calcolata in base ai tempi di percorrenza di ogni tappa. Tuttavia, in seguito ai problemi sorti durante la seconda edizione, le regole furono cambiate e la classifica generale non fu pi\u00f9 calcolata in base ai tempi, ma a punti. Questo sistema di punti fu mantenuto fino al 1912, per poi tornare alla graduatoria a tempi. In quelle prime edizioni, il leader di questa classifica non portava ancora una maglia distintiva.\nLa \"maglia gialla\", introdotta al Tour durante l'edizione del 1919, fu infatti indossata per la prima volta il 19 luglio alla partenza dell'undicesima tappa Grenoble-Ginevra da Eug\u00e8ne Christophe. L'idea originale \u00e8 attribuita da alcuni a dei giornalisti, da altri ad Alphonse Baug\u00e9, che poco dopo divenne collaboratore nell'organizzazione della corsa, che sugger\u00ec a Henri Desgrange di far portare al leader della classifica generale una maglia distintiva, di colore giallo come la maglia che portava quando era corridore e che faceva indossare nella Alcyon e nella Peugeot, squadre che diresse prima della guerra. La scelta del colore giallo pu\u00f2 essere anche stata fatta dallo stesso Desgrange, che opt\u00f2 per il colore delle pagine del giornale \"L'Auto\", che organizzava la corsa. Tuttavia, altre fonti fanno risalire la creazione della maglia gialla al 1913 o 1914. Il vincitore di quelle due edizioni, il belga Philippe Thys, afferm\u00f2 che Desgrange gli fece portare una maglia gialla al Tour 1913. Il giornalista Roger Frankeur attribuisce a Desgrange queste parole, dette a Thys nel 1914: \u00ab Voi la porterete l'anno prossimo, la mia maglia gialla! \u00bb.\nRegolamento.\nLa classifica generale individuale a tempi si stabilisce sommando i tempi realizzati da ogni corridore nel prologo e nelle venti tappe, tenendo conto dei bonus e delle penalit\u00e0.\nIl corridore con il miglior tempo globale al termine di ogni tappa riceve una maglia gialla e la indossa durante la tappa successiva. Il corridore che riceve la maglia gialla al termine dell'ultima tappa a Parigi \u00e8 il vincitore del Tour de France.\nLeader ex aequo.\nNelle prime edizioni del Tour de France, i tempi della classifica generale erano calcolati in minuti, visto che generalmente i corridori arrivavano con distacchi di molti secondi. Di fatto per\u00f2, diversi corridori si trovavano classificati con lo stesso tempo. Ad esempio, nel 1914, prima dell'introduzione della maglia gialla, la corsa vide due leader per quattro tappe, Philippe Thys e Jean Rossius.\nDopo l'introduzione della maglia gialla nel 1919, una situazione analoga si ripet\u00e9 solo due volte. La prima nel 1929, quando tre corridori avevano lo stesso tempo all'arrivo della tappa di Bordeaux: il lussemburghese Nicolas Frantz e i francesi Victor Fontan e Andr\u00e9 Leducq, che corsero la tappa successiva indossando ognuno una maglia gialla, senza tuttavia riuscire a conservarla fino a Parigi. Nel 1931 invece Charles P\u00e9lissier e Raffaele Di Paco furono classificati con lo stesso tempo al termine della quinta frazione.\nIl problema dei co-leader fu risolto dando la maglia gialla al corridore meglio classificato negli arrivi di tappa. Con l'introduzione all'inizio della corsa di una breve cronometro, il cosiddetto prologo, avvenuta per la prima volta nel 1967, in caso di parit\u00e0 di tempi i corridori vengono classificati considerando i centesimi di secondo fatti registrare all'arrivo di tale prologo. Dal regolamento dell'ASO:\nNessun corridore in maglia gialla.\nIn diverse occasioni e per diverse ragioni, \u00e8 successo che nessun corridore portasse la maglia gialla nel corso di una tappa.\nDurante il Tour de France 1950, lo svizzero Ferdi K\u00fcbler prefer\u00ec partire con la maglia della sua nazionale piuttosto della maglia gialla, quando il leader della corsa, Fiorenzo Magni, abbandon\u00f2 la corsa con tutta la squadra italiana per protestare contro le minacce subite dagli spettatori.\nIl belga Eddy Merckx si rifiut\u00f2 di indossare la maglia nel 1971, dopo che il leader precedente, Luis Oca\u00f1a, cadde durante la discesa del Col de Mente sui Pirenei.\nAl Tour 1980, l'olandese Joop Zoetemelk non indoss\u00f2 la maglia gialla che conquist\u00f2 in seguito al ritiro del rivale Bernard Hinault a causa di un infortunio al ginocchio.\nDurante la quinta tappa del Tour de France 1991, la maglia gialla Rolf S\u00f8rensen abbandon\u00f2 la corsa per una caduta. Nel Tour de France 2005 invece, Lance Armstrong si rifiut\u00f2 di indossare la maglia che David Zabriskie aveva perso a causa di una caduta. Lo statunitense fu tuttavia costretto a indossarla durante la tappa.\nNella settima tappa del Tour de France 2015 il leader della classifica Christopher Froome non indoss\u00f2 in segno di rispetto la maglia gialla persa il giorno prima da Tony Martin per una frattura alla clavicola.\nGli scandali della maglia gialla.\nDurante diverse edizioni del Tour de France, il corridore in maglia gialla fu al centro di scandali, principalmente legati all'uso di sostanze dopanti.\nMaurice Garin vinse nel 1904, ma venne squalificato dopo essere stato visto da altri corridori imbrogliare durante il percorso.\nLa maglia gialla torn\u00f2 al centro degli scandali a partire dagli anni settanta, quando nel 1978 il belga Michel Pollentier divenne leader della corsa dopo aver attaccato sull'Alpe d'Huez. Fu squalificato il giorno stesso, dopo aver cercato di imbrogliare a un controllo anti-doping.\nDieci anni dopo, nel 1988, lo spagnolo Pedro Delgado vinse il Tour, malgrado un controllo antidoping dimostrasse l'uso di un medicinale che poteva essere utilizzato per mascherare l'uso di steroidi. Tuttavia gli fu concesso di proseguire in quanto il medicinale, il probenecid, non era vietato dall'Union Cycliste Internationale.\nIl vincitore del 1996, il danese Bjarne Riis, dichiar\u00f2 nel 2007 di aver fatto uso di sostanze dopanti durante quell'edizione del Tour. Fu squalificato e gli fu vietato di seguire il Tour di quell'anno come direttore sportivo della CSC. Successivamente fu riabilitato per l'onest\u00e0 dimostrata.\nIl vincitore del 2006, Floyd Landis, fu squalifcato pi\u00f9 di un anno dopo la fine della corsa. Dopo essere stato trovato positivo a un controllo dopo la vittoria della diciassettesima tappa, fu dichiarato colpevole nel settembre del 2007 e la vittoria del 2006 fu assegnata a \u00d3scar Pereiro. Landis fece appello al Tribunale Arbitrale dello Sport, perdendolo nel giugno 2008. Solo nel maggio del 2010 ha ammesso di essersi dopato.\nNel 2007, il danese Michael Rasmussen fu escluso dalla corsa dalla sua squadra, la Rabobank, per non essersi reso reperibile per effettuare controlli durante il periodo precedente al Tour. Rasmussen segnal\u00f2 di essere in Messico, mentre in realt\u00e0 era in Italia.\nIl 22 ottobre 2012 l'UCI riconosce la sanzione imposta dall'USADA a Lance Armstrong, accusato di aver utilizzato sostanze dopanti durante la sua permanenza alla US Postal Service, e conferma di fatto la cancellazione delle sue vittorie al Tour de France dal 1999 al 2005. Il 26 ottobre la stessa UCI ufficializza la decisione di non attribuire ad altri corridori le vittorie ottenute dallo statunitense e nemmeno di modificare i piazzamenti degli altri corridori.\nSponsor.\nLa banca francese Cr\u00e9dit Lyonnais, gi\u00e0 partner commerciale del Tour dal 1981, sponsorizz\u00f2 la maglia gialla dal 1987 al 2005, consegnando anche un leone di peluche al vincitore di ogni tappa. Dal 2006, lo sponsor sulla maglia ha cambiato nome in LCL, semplicemente la nuova nomenclatura della Cr\u00e9dit Lyonnais, dopo l'assorbimento da parte della Cr\u00e9dit agricole.\nStatistiche.\nPrima della squalifica per doping, lo statunitense Lance Armstrong, con sette successi finali, era il corridore che pi\u00f9 volte aveva vinto il Tour de France, seguito da Jacques Anquetil, Eddy Merckx, Bernard Hinault e Miguel Indurain fermi a cinque. Il corridore che ha indossato la maglia gialla pi\u00f9 volte \u00e8 il belga Eddy Merckx, che l'ha portata per 111 giorni, seguito da Armstrong (83) e Hinault (79). Il maggior numero di corridori che hanno indossato la maglia gialla in una sola edizione della corsa \u00e8 invece di otto, nel 1958 e 1987. Pi\u00f9 recentemente, nel 2008, sette corridori hanno avuto la chance di portarla (Alejandro Valverde, Romain Feillu, Stefan Schumacher, Kim Kirchen, Cadel Evans, Fr\u00e4nk Schleck, Carlos Sastre)."}
{"id": "719581", "revid": "486946", "url": "https://it.wikipedia.org/wiki?curid=719581", "title": "Paganesimo greco", "text": ""}
{"id": "719584", "revid": "75142", "url": "https://it.wikipedia.org/wiki?curid=719584", "title": "Colonnello Bernacca", "text": ""}
{"id": "719588", "revid": "1543377", "url": "https://it.wikipedia.org/wiki?curid=719588", "title": "Cromosoma 6", "text": "Con il nome di cromosoma 6 si indica, per convenzione, il sesto cromosoma umano in ordine di grandezza.\nCome di ogni autosoma, si hanno due copie anche del cromosoma 6.\nIl cromosoma 6 possiede all'incirca 170 milioni di nucleotidi. I due cromosomi 6 rappresentano all'incirca il 6% del DNA totale nelle cellule umane. Sono stati individuati oltre 1300 geni. Si ritiene per\u00f2 possa contenerne fino a 1600. Non \u00e8 possibile indicare un numero preciso di geni, dal momento che esistono diversi approcci per il calcolo di tale numero.\nTra di essi, figurano oltre cento geni correlati al complesso maggiore di istocompatibilit\u00e0 (o MHC), meccanismo immunologico fondamentale per l'organismo umano.\nIl numero di polimorfismi a singolo nucleotide (SNP) individuati \u00e8 di oltre 700.000.\nCitazioni nella letteratura narrativa.\nNel romanzo di Robin Cook \"Cromosoma 6\" (\"Chromosome 6\"), un ricercatore modifica una parte del cromosoma 6 umano e lo inserisce in una scimmia con l'intento di far sviluppare negli animali organi da utilizzare per i trapianti per gli uomini.\nCollegamenti esterni.\nIl sito dal quale si pu\u00f2 scaricare l'intera sequenza del cromosoma 6"}
{"id": "719593", "revid": "126257", "url": "https://it.wikipedia.org/wiki?curid=719593", "title": "Lido di Milano", "text": "Il Lido di Milano \u00e8 una grande area attrezzata per attivit\u00e0 sportive situata nella parte occidentale della citt\u00e0 di Milano, pi\u00f9 precisamente l'ingresso principale si trova in Piazzale Lotto (Municipio 8).\nStoria.\nIntorno alla met\u00e0 degli anni venti vi fu il desiderio di costruire in un'ampia area intorno all'ippodromo del galoppo di San Siro una sorta di \"citt\u00e0 dello sport\" con diversi impianti dedicati alla pratica sportiva ma anche allo svago.\nLa societ\u00e0 incaricata della costruzione del Lido si chiam\u00f2 \"Societ\u00e0 Anonima del Luna Park Lido di Milano\", il progetto, a cura dell'ingegneri Cesare Marescotti e Cadario, ma soprattutto dell'Architetto Armando Titta, prevedeva la costruzione di piscine di forme irregolari appositamente create per lo svago e di giochi e attrezzature ludiche.\nL'inaugurazione della struttura ebbe luogo il 5 luglio 1931 e l'impianto iniziale consistette di due vasche separate da un molo finto con degli scogli e un ponticello, finti pontili e attracchi e lampioni in stile veneziano, nel padiglione centrale vi era un ristorante con una pista da ballo. La formula ebbe per\u00f2 scarso successo e nel 1936 l'impianto fu acquistato dal comune di Milano che diede alla struttura un indirizzo pi\u00f9 sportivo eliminando gli elementi \"frivoli\" e trasformando alcune aree in attrezzature sportive, furono aumentati i campi da tennis, eliminate le barchette, costruiti i campi da bocce e la pista di pattinaggio.\nLa svolta ebbe successo, tra la fine degli anni trenta e l'inizio del decennio successivo il Lido era uno dei luoghi pi\u00f9 frequentati dai milanesi.\nAttrezzature.\nAttualmente al Lido sono presenti:"}
{"id": "719594", "revid": "1305772", "url": "https://it.wikipedia.org/wiki?curid=719594", "title": "Trivulzio", "text": ""}
{"id": "719596", "revid": "599013", "url": "https://it.wikipedia.org/wiki?curid=719596", "title": "Forma di Stato", "text": "Per forma di Stato si intende il rapporto che esiste tra il popolo e le sue istituzioni in un determinato territorio.\nIn particolare, essa \u00e8 la modalit\u00e0 con cui i poteri legislativo, esecutivo e giudiziario vengono attributi o riconosciuti dal popolo in specifici organi istituiti per amministrarlo. Lo Stato si compone di tre elementi: popolo, territorio e sovranit\u00e0. La forma di Stato si ottiene, di volta in volta, in base a chi detiene questi poteri e alla finalit\u00e0 con cui vengono usati.\nStoria.\nLa storia delle forme di Stato e di quelle di governo parte dalla fine del Medioevo, quando in tutta Europa si affermano i regimi delle monarchie nazionali: con essa si pu\u00f2 iniziare a parlare di stato in senso moderno, che alle sue origini si incarna nella forma dello stato assoluto. Possiamo affermare, infatti, che lo Stato moderno nasce quando l'ordinamento acquisisce i caratteri dell\"'indipendenza\" (rispetto agli ordinamenti esterni) e della \"supremazia\" (rispetto alle istituzioni interne: comuni, feudi, corporazioni, ecc.). Ci\u00f2 avviene tra XIV e XVI secolo; le forme di stato esposte di seguito vanno intese nella prima accezione sopra menzionata (rapporti governanti-governati).\nCaratteristiche \nSulla base di questi tre elementi, possono essere dati due contenuti diversi al concetto di forma di stato\n1) come organizzazione dei rapporti tra popolo e sovranit\u00e0, ossia tra governanti e governati;\n2) come organizzazione dei rapporti tra territorio e sovranit\u00e0, ossia come ripartizione della sovranit\u00e0 sul territorio (con un maggiore o minore grado di accentramento).\nSi differenzia dalla forma di governo che, invece, indica il modo con cui le varie funzioni dello Stato sono distribuite ed organizzate tra i diversi organi costituzionali. In tal caso, il termine stato rileva come \"stato-apparato\", cio\u00e8 apparato di governo e complesso degli organi centrali.\nSinteticamente si pu\u00f2 affermare che \"forma di Stato\" e \"forma di governo\" sono concetti impiegati per indicare il rapporto tra stato-autorit\u00e0 e stato-societ\u00e0, avendo particolarmente riguardo, rispettivamente, all'aspetto finalistico e all'aspetto strumentale.\nTipologie.\nStato assoluto.\nCaratteristica fondamentale dello Stato assoluto \u00e8 la concentrazione della sovranit\u00e0 (potere legislativo, esecutivo e potere giudiziario) nella persona del Re o del Monarca. Lo Stato nazionale \u00e8 nato come Stato assoluto.\nSi parla di totalitarismo quando il regime tenta anche di controllare capillarmente la societ\u00e0 in tutti gli ambiti di vita, imponendo l'assimilazione di un'ideologia.\nStato di diritto.\n\u00c8 la forma di Stato da cui derivano gli stati moderni democratici. Si fonda sul riconoscimento dei diritti dei cittadini, nascendo con la Rivoluzione francese e l'emanazione della Dichiarazione dei diritti dell'uomo e del cittadino come abolizione dello Stato Assoluto e del feudalesimo. E con questa forma di stato l'evoluzione del diritto ebbe una maggiore importanza.\nStato liberale.\nSul continente europeo, in virt\u00f9 di cause contingenti di carattere politico, della perdita delle prerogative della nobilt\u00e0, a fronte del mantenimento dei suoi privilegi, e dell'aumento della tassazione e delle imposte, lo Stato di polizia entra progressivamente in crisi.\nInizia a svilupparsi lo Stato liberale, cos\u00ec come era avvenuto in Inghilterra, in seguito alle due rivoluzioni (prima la rivoluzione inglese del 1649, poi la gloriosa rivoluzione del 1688). Tale modello venne introdotto in Francia in seguito agli eventi della rivoluzione iniziata nel 1789.\nQuesta forma di Stato \u00e8 collegata alla nascita e affermazione della classe borghese e assume le finalit\u00e0 di questa. Tale forma di Stato assume anche il nome di:\nConsiderata la legittimazione al potere degli organi statali, si sviluppano i concetti di nazione e di \"sovranit\u00e0 nazionale\" (e quello distinto, ma collegato, di \"unit\u00e0 della nazione\" raggiunta per il tramite dei suoi rappresentanti).\nMa lo Stato liberale, che si propone di assicurare la libera esplicazione e la massima estensione dei ceti detentori delle forze economiche e di garantire il mantenimento dello \"status quo\", riservando i diritti politici agli appartenenti alla classe dominante, contiene al suo interno le contraddizioni che porteranno alla sua evoluzione in senso democratico, con lo sviluppo delle contemporanee democrazie liberali."}
{"id": "719599", "revid": "3115", "url": "https://it.wikipedia.org/wiki?curid=719599", "title": "Bracovce", "text": "Bracovce (in ungherese \"Berett\u0151\", in tedesco \"Jakersdorf\" o \"Bratzejowitz\") \u00e8 un comune della Slovacchia facente parte del distretto di Michalovce, nella regione di Ko\u0161ice.\nStoria.\nNei documenti, \u00e8 citato per la prima volta nel 1227 con il nome di \"Berethe\" come possedimento dei nobili Bogat-Radvan. Nel 1280 pass\u00f2 agli Omodey. Successivamente il feudo venne donato dai re d'Ungheria al cavaliere Istvan Monaky. Alla sua morte, il villaggio pass\u00f2 agli Izs\u00e9py, ai Cseley e ai Doby. Nel 1601 appartenne alla Signoria di Trebi\u0161ov. Nel XVIII secolo pass\u00f2 ai Kazinczy. Dal 1938 al 1944 fece parte dell'Ungheria."}
{"id": "719600", "revid": "580", "url": "https://it.wikipedia.org/wiki?curid=719600", "title": "Dragon War", "text": "Dragon War \u00e8 la versione dub dell'album Hebron Gate del gruppo reggae californiano Groundation ed \u00e8 datato 2003."}
{"id": "719602", "revid": "1862310", "url": "https://it.wikipedia.org/wiki?curid=719602", "title": "Baia di Disko", "text": "La baia di Disko (in danese \"Disko Bugt\") \u00e8 una baia della Groenlandia che comunica a nord con la baia di Baffin attraverso il Vaigat e a sud con lo stretto di Davis; a est bagna l'isola della Groenlandia, ad ovest l'isola di Disko (da cui prende il nome); le sue coste appartengono tutte al comune di Qeqertalik. Si trova a circa 300\u00a0km a nord del circolo polare artico ed \u00e8 quindi soggetta al fenomeno del sole di mezzanotte; inoltre la zona della Groenlandia in cui si trova \u00e8 chiamata \"il capolinea dell'alta pressione\" per la prevalenza di giornate serene tutto l'anno. La costa \u00e8 estremamente frastagliata da numerosi e profondi fiordi e l'acqua pullula di iceberg che si staccano dai ghiacciai circostanti; le isole della baia sono raggiunte da aerei, traghetti e in alcuni casi anche elicotteri."}
{"id": "719603", "revid": "729019", "url": "https://it.wikipedia.org/wiki?curid=719603", "title": "Anna Ohura", "text": "\u00c8 nota per le dimensioni del suo grande seno. In passato lei stessa ha affermato di avere il seno pi\u00f9 grande nell'ambito del cinema erotico giapponese, nonostante le misure di Marina Matsushima siano in qualche modo maggiori.. Le sue misure sono 101-58-88.\nAnna Ohura appare in molti film pornografici, che sono tutti censurati secondo le norme della legge giapponese.\nBiografia.\nInfanzia e adolescenza.\nAnna Ohura \u00e8 nata da padre francese e madre giapponese .\nDa bambina avrebbe voluto realizzare fumetti e afferma che, se non avesse intrapreso la carriera nella pornografia, sarebbe diventata l'assistente di un soggettista di fumetti.\nCarriera.\nOhura debutta in \"Delicious Juicy Fruit\" (\u305f\u308f\u308f\u306a\u679c\u5b9f - \"Tawawana Kajitsu\") con la V\u00e9nus una societ\u00e0 di produzione \"pro\". Il titolo fu pubblicato il 24 febbraio del 2004.\nDopo aver girato ancora qualche video per la Venus, Ohura \u00e8 sotto contratto con la Alice Japan. Il suo primo film per questa societ\u00e0, \"Maximum bust\", \u00e8 basato sui canoni del cosplay, del sadomasochismo e del bukkake\nNel 2002 Ohura posa in stile bondage per un album fotografico. Nel corso delle riprese, Haruki Yukimura, il fotografo e \u00abmaestro del \"bondage\"\u00bb, suggerisce a Ohura di realizzare un video insieme. Il frutto di questa collaborazione porta sul mercato \"Secret Feelings\".\nNel settembre del 2003, Ohura e Yukimura produsseo un altro video di bondage, \"Big Tits Restricts\", pubblicato sotto forma di un DVD doppio nel marzo 2005.\nSecondo il sito web Jlist \"il corpo affascinante e l'erotismo di Ohura\u2026 le procurano molti ammiratori in tutto il mondo\". Come segno della sua grande fama mondiale, Ohura \u00e8 l'ospite d'onore di un'esposizione internazionale di mobili che si tiene a Taipei nel 2003.\nOhura debutta con la Wanz Factory, una ditta \"\"indie\" con il DVD \"Super Angle of Oppai\". Le critiche di questo DVD sono estremamente positive quando lo confrontano con i prodotti delle ditte \"pro\", noiosi con le loro scene di sesso scontate e i registi poco innovativi. Per contro, Ohura brilla in queste nuove realizzazioni degli studi \"indie\"\"."}
{"id": "719607", "revid": "1632387", "url": "https://it.wikipedia.org/wiki?curid=719607", "title": "Divertimento", "text": ""}
{"id": "719613", "revid": "36426", "url": "https://it.wikipedia.org/wiki?curid=719613", "title": "Bagiuni", "text": "I Bagiuni o (in inglese \"Bajuni\" o \"Wabajuni\";) sono un gruppo etnico africano presente sulla costa della Somalia meridionale (a sud di Chisimaio) e sulla costa del Kenya e sulle isole antistanti, in particolare nell'arcipelago delle Isole Giuba. Parlano il kibajuni, un dialetto dello swahili caratterizzato da una maggiore influenza araba.\nUaboni o BONI \u00e8 una popolazione di cacciatori e allevatori che vivono sulla costa adiacente dell'arcipelago di Lamu. Non hanno nulla in comune con i Bagiuni. \nSuddivisione.\nI Bagiuni sono suddivisi in un certo numero di gruppi etnici fortemente correlati. Le principali trib\u00f9 odierne sono quelle dei Nowfali (presenti sull'isola di Koyama e a Chisimaio, Fuma, Yamani, Istambuli e altre localit\u00e0 costiere), gli Shirazi (dell'isola di Ciula e di Kudhayi sulla costa) e i Firado (presenti in molte isole). I Bagiuni si considerano in ogni caso un unico popolo, e non usano le denominazioni tribali; piuttosto, ogni gruppo si identifica con la sua regione geografica di provenienza.\nStoria.\nL'etnia \u00e8 probabilmente nata dal meticciamento fra i diversi gruppi etnici dell'area, soprattutto bantu, somali, arabi, ma anche oromo, persiani e indiani. Alcuni elementi culturali relativi ai costumi e alla modalit\u00e0 di pesca hanno fatto anche ipotizzare un'antica influenza asiatica (indonesiana o thailandese).. Sulla base di un'analisi dei tratti somatici, in passato erano state anche ipotizzate relazioni con i popoli della Polinesia. \nStoricamente grandi navigatori, i Bagiuni hanno contribuito in maniera determinante alla diffusione della lingua swahili nel bacino dell'Oceano Indiano, e in particolare sulla costa africana (fino alla Tanzania e al Mozambico), in Madagascar e altrove.\nLa distribuzione geografica originaria dei Bagiuni comprendeva anche isole oggi disabitate, come Ngumi; molte comunit\u00e0 bagiuni furono infatti distrutte dai saccheggi di Portoghesi in epoca precoloniale. Sempre il conflitto con i Portoghesi port\u00f2 al crollo di centri bagiuni in precedenza ricchi e fiorenti (come accadde in gran parte della costa orientale dell'Africa).\nLingua.\nI bagiuni, insieme ai bravani, sono uno dei due gruppi linguistici della costa orientale che parlano lo swahili come lingua madre. La variante dello swahili parlato dai bagiuni, detto \"kibajuni\", \u00e8 caratterizzato da una minore contaminazione con lingue europee rispetto allo swahili dell'entroterra; sono invece maggiori le influenze arabe, e in alcune varianti (per esempio nel kibajuni parlato nelle grandi citt\u00e0 come Mogadiscio, Merca, Brava e Chisimaio) sono anche frequenti le parole di origine somala. Esistono diversi dialetti del kibajuni, denominati a seconda della loro localit\u00e0 geografica; per esempio il \"kiamu\" si parla nell'isola di Lamu, il \"kipate\" a Pate, il \"kivumbu\" a Mombasa. Questi sottodialetti sono caratterizzati da differenze minime e quindi mutuamente intelligibili.\nLe differenze con lo swahili sono sia lessicali che fonetiche. Alcuni suoni sono regolarmente sostituiti da altri, rappresentati da altre sequenze di caratteri nella traslitterazione standard:\nPer esempio, il famoso detto \"hakuna matata\" in kibajuni diventa \"hakuna machacha\". La lettera \"b\", inoltre, ha un suono diverso da quello swahili, fra la \"b\" e la \"p\". Le differenze nel lessico riguardano anche parole comuni come i pronomi personali:\nCultura.\nI bagiuni nel complesso sono noti soprattutto come abilissimi navigatori, costruttori di barche e pescatori, tanto che la loro produzione ittica \u00e8 la principale della Somalia. Usano barche sottili, robuste e veloci chiamate dau; ma costruiscono anche altri due tipi di imbarcazioni, i mashua (di media stazza, per i viaggi fra le isole) e i jahazi per la navigazione in altomare e il trasporto verso localit\u00e0 pi\u00f9 lontane come il Golfo arabico e l'Asia. Quando queste imbarcazioni lasciano il porto, sono accompagnate da canzoni e musica ritmica tradizionali, come il kidurenghe.In altre occasioni le imbarcazioni salpano il porto o l'isola con canti religiosi del \"MAULID\" eseguite dagli stessi marinai sotto la guida del santone sulla imbarcazione per benedire il viaggio.\nCatturano grossi pesci come squali e tonni usando le fiocine. Usano anche le Remora catturate insieme agli squali per mettere in atto una singolare forma di pesca di tartarughe; legano una lenza al peduncolo caudale della remora, fanno in modo che si attacchi al guscio di una tartaruga, e l'issano sulla barca. Sono anche abilissimi nel nuoto in apnea, e si immergono per catturare aragoste, granchi, polpi, conchiglie e spugne.\nDurante le cerimonie matrimoniali si ballano diverse danze tradizionali tra cui il kirumbidhi (\"kirumbizi\" in swahili). Il kirumbidhi \u00e8 eseguito generalmente dagli uomini, che per l'occasione indossano eleganti abiti cerimoniali come il kandu (\"kanzu\" in swahili) e il kikoyi (un abito di cotone prodotto nelle citt\u00e0 del Benadir e in particolare a Mogadiscio, Merca e Brava). Il ballo viene eseguito da due persone munite di bastoni detti bakora, che fingono di battersi; per questo esso \u00e8 noto anche come \"stick dance\" (\"danza dei bastoni\") presso gli europei.\nUn'altra danza popolare \u00e8 il \"Mtedho wa panga\" (Mchezo wa panga in swahili) tradotto letteralmente \u00e8 La danza della spada eseguito da due uomini che fingono di battersi. Sfortunatamente queste tradizioni e culture bagiuni sono in fase di estinzione.\nUn'altra danza tradizionale \u00e8 il msondo, molto popolare in tutta la costa, che viene eseguito da uomini e donne insieme soprattutto in occasioni di matrimoni e altre feste. \nUn rito religioso tipico del popolo bagiuni \u00e8 il maulidi, praticato in molte occasioni ma soprattutto durante le celebrazioni della nascita del profeta Maometto.\nIn passato i bagiuni erano anche noti come produttore di legname di mangrovia, che veniva usato nell'edilizia, per esempio nella costruzione delle case degli sceicchi e dei ricchi commercianti. L'importanza di questa attivit\u00e0 era tale che a Zanzibar i Bagiuni sono ancora indicati come \"Vagunya\", termine che si riferiva originariamente ai falegnami che lavoravano il legno di mangrovia.\nAlcuni sottogruppi bagiuni hanno caratteristiche culturali distintive. Per esempio, la trib\u00f9 dei Nowfali, a Coiama (Somalia) era luogo d'origine di molti maestri religiosi del popolo bagiuni; a testimonianza dell'importanza della religione presso questo gruppo restano, ancora oggi ben conservate, numerose tombe a pilastro, molte delle quali ancora ben conservate. Gli abitanti delle isole di Ciula e Ciovaie erano noti come navigatori particolarmente abili, e quelli di Siyu (i Manda) sono tuttora famosi per la produzione artigianale (soprattutto in pelle e oro).\nPolitica.\nDurante gli anni dell'Amministrazione Fiduciaria Italiana della Somalia e fino al colpo di Stato di Siad Barre, i bagiuni erano rappresentati soprattutto dal partito dei Giovani Fikirini Somali, con sede centrale a Chisimaio, che ha partecipato a tutte le elezioni politiche e municipali."}
{"id": "719614", "revid": "281944", "url": "https://it.wikipedia.org/wiki?curid=719614", "title": "Corpi Santi di Milano", "text": "I Corpi Santi di Milano (\"Corp Sant\" in dialetto milanese) sono stati un comune istituito nel 1782 comprendente le cascine e i borghi agricoli che si trovavano attorno alla citt\u00e0 di Milano, appena oltre le mura spagnole del capoluogo lombardo. \n\"Corpi Santi\" \u00e8 infatti la denominazione con cui si indicava, fino al XIX secolo circa, la fascia di territorio del suburbio extramurale della maggior parte delle citt\u00e0 lombarde e piemontesi. Nei territori soggetti agli Asburgo d'Austria, tra cui ci fu Milano, la riforma generale dello Stato del 1755 ne modific\u00f2 la denominazione in \"Comuni rurali\", ma il vecchio nome rimase nell'uso comune.\nUniti in un primo tempo a Milano nel 1808 durante il periodo del Regno d'Italia, ma repentinamente ripristinati nel 1816 con il ritorno degli austriaci, vennero definitivamente annessi alla citt\u00e0 nel 1873.\nOrigine del nome.\nIl nome dei Corpi Santi \u00e8 da legarsi alla legislazione sanitaria austriaca che impose di spostare i cimiteri fuori dalle mura spagnole del capoluogo lombardo: la dizione di \"corpi santi\" \u00e8 infatti un altro modo di chiamare i fuochi fatui, ossia le piccole fiammelle che possono sprigionarsi dalle tombe.\nUna leggenda popolare lega invece il nome dei Corpi Santi di Milano alla presenza delle salme dei tre Re Magi al di fuori delle mura spagnole della citt\u00e0. Il carro che portava le sacre reliquie si ferm\u00f2 inspiegabilmente in questo luogo, senza che gli uomini del santo convoglio riuscissero ad andare avanti: le ruote erano diventate pesanti come macigni, e buoi e cavalli non la vincevano. Cos\u00ec il vescovo dovette abbandonare l'idea di avere i tre santi corpi nella basilica di Santa Tecla, la pi\u00f9 importante della citt\u00e0 prima della costruzione del Duomo di Milano, facendo edificare un nuovo luogo di culto fuori le mura cittadine, la basilica di Sant'Eustorgio, per ivi deporli.\nStoria.\nLo scorporo dei Corpi Santi dalla citt\u00e0 di Milano fu previsto in origine dal comparto territoriale del Ducato di Milano emanato dall'imperatrice Maria Teresa d'Austria il 10 giugno 1757, ma il governo austriaco prefer\u00ec sospendere l'applicazione del provvedimento per la ferma opposizione della Congregazione del patrimonio, ossia il consiglio provinciale dell'epoca che era dominato dai rappresentanti cittadini. \nIl comune dei Corpi Santi venne quindi istituito da suo figlio, l'imperatore Giuseppe II d'Asburgo-Lorena, con reale dispaccio del 21 luglio 1781, con il quale il nuovo sovrano decise di concedere meno spazio alle opposizioni conservatrici che avevano contrastato il programma illuminista di sua madre. \nIl nuovo municipio venne attivato col capodanno del 1782, quando entrarono in carica i deputati (ossia i consiglieri comunali), il cancelliere (il segretario comunale), il sindaco, l'esattore e sei consoli, uno per ciascuna delle sei partizioni, corrispondenti ai sei sestieri di Milano, che erano legati ad altrettante porte cittadine, in cui il nuovo comune fu articolato ai fini della riscossione fiscale sulle merci in entrata verso la citt\u00e0.\nLa superficie dei Corpi Santi di Milano ammontava a 66,35\u00a0km\u00b2. Si trattava di una vasta area che circondava la citt\u00e0 per un raggio molto variabile, da un minimo di 3\u00a0km a un massimo di 7\u00a0km. Il comune dei Corpi Santi era una zona prettamente agricola alle porte della citt\u00e0, ricca di campi e soprattutto di orti che producevano prodotti deperibili e costosi, che per essere commercializzati con la citt\u00e0 necessitavano di brevi distanze dal luogo di produzione al mercato cittadino. \nL'orticoltura era favorita dalla presenza di corsi d'acqua e dalla facilit\u00e0 di commercializzazione sia con la vicina citt\u00e0, ma anche con la provincia, rispetto alla quale non erano previsti dazi doganali a cui erano invece sottoposte le merci transitanti per le porte cittadine di Milano. Il territorio agreste di quest'area era molto fertile e ricco di risorgive, oltre che di corsi d'acqua come i Navigli e i fiumi Olona, Lambro e Seveso. Grazie alla presenza di questi corsi d'acqua, i mulini erano numerosi e sorgevano un po' ovunque nel contado.\nDopo soli tre lustri per\u00f2, l'arrivo delle armate rivoluzionarie francesi apr\u00ec un processo inverso. Il nuovo parlamento repubblicano deliber\u00f2 il 2 nevoso dell'anno anno VI la riannessione dei Corpi Santi a Milano con il nome di \"circondario esterno\", ma anche questa volta il testo legislativo non trov\u00f2 applicazione per i timori del governo cisalpino, che non volle scontrarsi con l'opposizione dei rappresentanti extramurari. \nEvoluta poi la situazione in senso monarchico il nuovo organo legislativo, il Consiglio di Stato, torn\u00f2 a proporre, su sollecitazione del consiglio comunale di Milano, un decreto per la soppressione dei Corpi Santi, ma tale disegno di legge del 4 febbraio 1806 non trov\u00f2 sanzione da parte del vicer\u00e9, che ancora auspicava un consenso pi\u00f9 ampio. La svolta avvenne quindi nell'ambito di un contesto pi\u00f9 generale, quando Napoleone il 14 luglio 1807 eman\u00f2 un decreto volto alla riduzione dei comuni del regno onde sortire risparmi nei costi di gestione. \nFu cos\u00ec che il 9 febbraio 1808 fu promulgato il decreto che annetteva a Milano non solo i Corpi Santi, ma tutti i 35 comuni del \"circondario esterno\" posti nel raggio di 4 miglia dai bastioni, ossia entro le 5 miglia dalla piazza del Duomo: Affori, Bicocca, Boldinasco, Casa Nova, Chiaravalle, i Corpi Santi, Crescenzago, Dergano, Garegnano Marcido, Gorla, Grancino, Lambrate, Lampugnano, Linate superiore ed inferiore, Lorenteggio, Macconago, Morsenchio, Musocco, Niguarda, Nosedo, Poasco, Precentenaro, Precotto, Quarto Cagnino, Quinto Sole, Redecesio, Ronchetto, San Gregorio Vecchio, Segnano, Sella Nuova, Trenno, Turro, Vajano, Vigentino, Villapizzone. Tuttavia con il ritorno degli Austriaci tornarono immediatamente autonomi, e il comune di Milano torn\u00f2 a coincidere con la cerchia dei Bastioni con notificazione del 12 febbraio 1816.\nLa restaurazione del Comune dei Corpi Santi operata dagli austriaci fu anch'essa il frutto di un disegno politico generale. L'assetto amministrativo voluto dai ritornati governanti asburgici si ispirava su quello giuseppino che, in ambito municipale, si basava sui comuni censuari dell'imperatrice Maria Teresa d'Austria. Questi ultimi nel Settecento erano risultati un'innovazione illuministica, ma dopo Napoleone sortirono un effetto reazionario che annull\u00f2 la legislazione dell'imperatore francese. La notificazione del 12 febbraio 1816 ripristin\u00f2 dunque tutti i vecchi comuni della Lombardia, e con esso quello dei Corpi Santi, a decorrere dal successivo 1\u00ba maggio. Nel 1821 si tennero le prime elezioni per il consiglio comunale, che l'anno successivo fu dotato dei poteri dei maggiori borghi del regno potendo assumere degli impiegati.\nCon l'unificazione italiana il comune fu dotato di un proprio sindaco con sei assessori, conservando il suo consiglio di trenta membri. Subito dopo vennero avanzate le prime proposte ufficiali di annessione al capoluogo lombardo, ma non si giunse a risultati concreti per l'opposizione dei Corpi Santi, fino a che non venne fatta una richiesta ufficiale del consiglio comunale di Milano al governo Lanza, che l'approv\u00f2 con Regio decreto 8 giugno 1873, n. 1413.\nStruttura.\nIl comune dei Corpi Santi si articolava ai fini censuari su sei sestieri corrispondenti alle porte di Milano attraverso le quali le merci dovevano pagare i dazi; fin dai tempi dell'arcivescovo Carlo Borromeo, ciascuno di questi sestieri, raggruppava sotto di s\u00e9 le undici parrocchie extramurarie di Milano.\nA queste porte andavano poi aggiunti i due varchi posti a controllo delle acque, ossia:\nIl comune dei Corpi Santi era esente da dazio, pertanto tutto ci\u00f2 che ne proveniva costava meno. Dopo l'arrivo dei Savoia il comune fu articolato su due mandamenti concentrici che divennero il 7\u00ba e l'8\u00ba di Milano. Una volta che il comune venne inglobato a Milano, essi furono divisi in otto parti.\nI villaggi e borghi agricoli che componevano i Corpi Santi, una volta aggregati alla citt\u00e0 divennero altrettanti quartieri. \u00c8 il caso di San Siro, Barona, Gratosoglio, Ghisolfa, Bovisa, Calvairate, Tre Ronchetti, Monlu\u00e8, ed altri. Le cascine, invece, una volta inglobate a Milano divennero parrocchie, scuole o edifici comunali. Spesso esse diedero il nome alle vie urbane o ai quartieri che vi si stavano formando appresso. Nel caso della \"Cascina Taliedo\" questa diede il nome, oltre che all'omonimo quartiere, anche al primo aeroporto di Milano, il campo di aviazione di Taliedo."}
{"id": "719615", "revid": "339392", "url": "https://it.wikipedia.org/wiki?curid=719615", "title": "Learning Management System (LMS)", "text": ""}
{"id": "719616", "revid": "110157", "url": "https://it.wikipedia.org/wiki?curid=719616", "title": "We Free Again", "text": "We Free Again \u00e8 un album del gruppo reggae californiano Groundation, pubblicato nel 2004 dalla Young Tree."}
{"id": "719618", "revid": "65551924", "url": "https://it.wikipedia.org/wiki?curid=719618", "title": "Corpi santi", "text": ""}
{"id": "719620", "revid": "438678", "url": "https://it.wikipedia.org/wiki?curid=719620", "title": "Romance &amp; Cigarettes", "text": "Romance &amp; Cigarettes \u00e8 un film romantico statunitense del 2005 scritto e diretto da John Turturro (che non figura per\u00f2 fra gli interpreti).\nCaratterizzato da un cast corale, il film si distingue per la colonna sonora che ne fa una sorta di musical. Nella versione originale, le canzoni cantate da Kitty sono doppiate: la voce non \u00e8 quella di Susan Sarandon.\nNell'ultima settimana di riprese Kate Winslet si \u00e8 slogata un'anca, durante la sequenza del balletto per James Gandolfini nella camera d'albergo.\nFra i produttori figurano anche Joel ed Ethan Coen.\nTrama.\nNick, un operaio di New York, \u00e8 sposato da molti anni con Kitty, madre delle sue tre figlie. Nick la ama ancora ma ha anche una relazione molto appassionata con Tula, una ragazza giovane e affascinante di cui non riesce a fare a meno. Un giorno per\u00f2 Kitty scopre l'infedelt\u00e0 del marito al quale, nello stesso periodo, Tula chiede di fare una scelta tra lei e la moglie. Nick si trova a dover scegliere tra il tradimento e la redenzione, ma capisce anche di dover riuscire a riconquistare Kitty prima che sia troppo tardi se non vuole che le sue ultime possibilit\u00e0 vadano in fumo."}
{"id": "719621", "revid": "1762097", "url": "https://it.wikipedia.org/wiki?curid=719621", "title": "Clostridium tetani", "text": "Il bacillo di Nicolaier (Clostridium tetani ) \u00e8 un bacillo del genere \"Clostridium\" e la tossina da esso prodotta \u00e8 responsabile del tetano.\n\u00c8 un bacillo di 0,6-1,4\u00a0\u00b5m per 3,0-20\u00a0\u00b5m, che si colora debolmente con la colorazione di Gram, pur avendo la struttura tipica dei batteri Gram positivi. \u00c8 anaerobio obbligato, mobile per la presenza di flagelli e sporigeno.\nIl \"Clostridium tetani\" \u00e8 caratterizzato dalla presenza di endospore in posizione periferica (vedi figura); inoltre, come tutti i \"Clostridium\", \u00e8 incapace di ridurre i solfati.\n\u00c8 principalmente proteolitico e non riesce a fermentare i carboidrati.\nPatogenesi.\nIl \"Clostridium tetani\" non ha un'attivit\u00e0 lesiva diretta nei confronti dei tessuti; inoltre, rispetto ad altri batteri, non \u00e8 in grado di sostenere un quadro infiammatorio evidente. La virulenza di \"Clostridium tetani\" \u00e8 dovuta soprattutto a due tossine.\nEpidemiologia.\nIl batterio \u00e8 ubiquitario e si ritrova comunemente nel terreno, negli oggetti e nell'intestino di molti animali. Il discorso epidemiologico \u00e8 incentrato sulla capacit\u00e0 del batterio di produrre spore in condizioni di aerobiosi, forme che consentono la sopravvivenza del batterio in condizioni ambientali estreme e in grado di trasformarsi in forme vegetative all'interno dell'organismo infettato.\nIl vaccino allestito con il tossoide ha permesso l'eradicazione del tetano nei Paesi industrializzati; tuttavia il bacillo \u00e8 in grado di sostenere ancora la malattia nei Paesi in via di sviluppo, dove il programma vaccinatorio \u00e8 assente o inadeguato.\nProfilo clinico.\nEsistono quattro forme di tetano.\nProfilo diagnostico.\nIl \"Clostridium tetani\" \u00e8 molto difficile da coltivare date le esigenze nutrizionali e la necessit\u00e0 di anaerobiosi stretta; inoltre la necessit\u00e0 di una diagnosi rapida rende la coltura un esame inutile. L'osservazione diretta \u00e8 spesso complicata, poich\u00e9 le forme vegetative sono difficili da riscontrare anche nelle ferite ritenute infette.\nUna buona diagnosi deve essere sempre affiancata dall'anamnesi di lesioni e traumi pi\u00f9 o meno recenti, insieme all'osservazione dei caratteristici segni di paralisi spastica.\nIl tetan test \u00e8 il pi\u00f9 usato in diagnostica: si possono utilizzare due cavie, in cui si inocula la sospetta tossina isolata. A questo punto si pu\u00f2 somministrare il siero immune per il tetano in una sola cavia. Se la cavia senza siero immune muore e quella con il siero immune sopravvive, allora si pu\u00f2 diagnosticare l'infezione tetanica. L'allestimento di questo metodo \u00e8 scomodo, cruento e complicato; per questo, ultimamente si utilizzano test in vitro.\nLa quantificazione delle IgG anti tossina \u00e8 molto importante per la valutazione della necessit\u00e0 della vaccinazione: un basso titolo anticorpale richiede un richiamo, un titolo anticorpale assente richiede vaccinazione completa.\nTerapia, prevenzione e controllo.\nIl soggetto che si presenta all'osservazione del medico con una ferita lacero-contusa, sporca e profonda deve essere trattato immediatamente con il siero immune se non \u00e8 nota la data dell'ultimo richiamo. La ferita deve essere inoltre pulita con abbondante perossido di idrogeno, disinfettante commerciale in grado di liberare ossigeno, estremamente tossico per \"Clostridium tetani\".\nSe il soggetto manifesta i primi sintomi si deve procedere con il siero immune e la terapia antibiotica a base di metronidazolo, in grado di eliminare le forme vegetative (non le spore) che possono produrre ulteriore tossina. La penicillina deve essere evitata a causa dell'attivit\u00e0 GABA inibitoria. Per il trattamento sintomatico degli spasmi muscolari si utilizza diazepam per via endovenosa o baclofene. In alcuni casi pu\u00f2 essere necessario ricorrere a curari.\nIl vaccino \u00e8 allestito tramite l'uso di tossina tetanica detossificata con aldeide formica; devono essere fatte 3 stimolazioni, pi\u00f9 un richiamo ogni 10 anni. Il vaccino \u00e8 in grado di garantire una copertura completa."}
{"id": "719622", "revid": "729019", "url": "https://it.wikipedia.org/wiki?curid=719622", "title": "Strada europea E64", "text": "La strada europea E64 \u00e8 una strada di classe A il cui percorso si snoda interamente in territorio italiano, e precisamente in Piemonte e in Lombardia.\nCollega Torino a Brescia passando per Novara, Milano e Bergamo, e coincide completamente con il tracciato della A4 Torino-Trieste per quella parte.\nCon le stesse citt\u00e0 di inizio e fine vi \u00e8 anche la E70 il cui itinerario scorre pi\u00f9 a sud utilizzando l'autostrada A21."}
{"id": "719623", "revid": "287204", "url": "https://it.wikipedia.org/wiki?curid=719623", "title": "Mevaniola", "text": "Mevaniola \u00e8 un sito archeologico nei pressi di Galeata, in Italia. Venne annoverata da Plinio il Vecchio tra le citt\u00e0 umbre (nat.hist., III, 113).\nSi hanno pochissime notizie sull'origine dell'insediamento, posto nelle adiacenze del rio Secco, in una zona ricca di acqua. Si presume che l'abitato sia stato fondato dagli Umbri, che nello stesso periodo diedero vita a diverse altre localit\u00e0, come Sarsina. Successivamente sarebbe stata ampliata dai Romani: le prime testimonianze risalgono al periodo repubblicano.\nDagli scavi \u00e8 emerso che il centro si sarebbe sviluppato lungo la via cittadina principale, che discendeva la vallata del Bidente; inoltre \u00e8 stato rinvenuto un \"balneum\", dal quale sono stati rinvenuti diversi mosaici ed una cisterna per la raccolta dell'acqua piovana.\nMevaniola fu abbandonata intorno al IV-V secolo d.C. per ragioni ad oggi ignote."}
{"id": "719624", "revid": "1543377", "url": "https://it.wikipedia.org/wiki?curid=719624", "title": "Mindanao", "text": "Mindanao (: ) \u00e8 una grande isola del sud delle Filippine, seconda per estensione dello Stato asiatico e una delle tre suddivisioni amministrative insulari del Paese insieme a Luzon a settentrione e Visayas nel centro.\nGeografia.\nMindanao \u00e8 la seconda isola pi\u00f9 grande delle Filippine con 104.630 chilometri quadrati, ed \u00e8 l'ottava isola pi\u00f9 popolosa del mondo. L'isola di Mindanao risulta pi\u00f9 estesa di 125 Paesi del mondo, fra i quali i Paesi Bassi, la Corea del Sud, l'Austria, il Portogallo, la Repubblica Ceca, l'Ungheria, e l'Irlanda.\nL'isola \u00e8 prevalentemente montuosa con il vulcano Monte Apo che \u00e8 la vett\u00e0 pi\u00f9 alta dell'intero Paese. Mindanao \u00e8 circondata da quattro mari: Mare di Sulu, a ovest, il Mar delle Filippine ad est, il Mare di Celebes a sud e il Mare di Mindanao a nord.\nStoria.\nLa prova dell'occupazione umana dell'isola risale a decine di migliaia di anni. In tempi preistorici la gente Negrito si insedi\u00f2 nell'area. Intorno al 1500 a.C., austronesiani si diffusero in tutte le Filippine e ben oltre.\nI nativi delle Molucche si riferiscono l'isola come Maluku Besar (Grande Molucca).\nMindanao \u00e8 anche una casa sacra di \"Paramata Bantogen\", \"Mabaning Gandamatu\" e \"Daranda Mabagani\" gli indigeni Meranaw da Kiaranda un Ragat un Layagen Tiongcopa prima islamica Da wah, la pi\u00f9 grande trib\u00f9 non musulmano, e il Subanon Tribe.\nGli aborigeni della Penisola di Zamboanga Zamboanga del Norte, Zamboanga del Sur, Zamboanga Sibugay, Isola di Basilan e le province settentrionali del Misamis Occidental, Lanao del Norte e Misamis Oriental.\nEt\u00e0 neolitica e del bronzo.\nI Subanon si crede si siano stabiliti sull'isola di Mindanao durante il Neolitico, il periodo nello sviluppo della tecnologia umana che inizia intorno al 10000 a.C. secondo la cronologia ASPRO (tra 4500 e 2000 a.C.).\nMolti degli oggetti in ceramica sono dei periodi Yuan e Ming. Evidentemente, ci fu una lunga storia di scambi tra la Subanon ei cinesi molto tempo prima che il contatto di quest'ultimo con l'Islam.\nEt\u00e0 ind\u00f9-buddista.\nIn epoca classica della storia delle Filippine (900 in poi), la gente di Mindanao sono stati pesantemente esposti all'ind\u00f9 e influenza buddista e credenze locali indonesiane e del Borneo.\nGli artefatti trovati da questo periodo sono il Jinnaluo d'oro, Golden Tara, e il ciondolo Ganesh. Questi tratti culturali passati attraverso Mindanao nel Visayas e Luzon, persi o fortemente modificato in queste zone dopo l'arrivo spagnola nel XVI secolo.\nNelle zone costiere, la rivoluzione culturale ind\u00f9-buddista \u00e8 stata pi\u00f9 forte, mentre in parti interne, le influenze sono state indigenized in credenze animiste e costumi locali e apparivano pi\u00f9 sottilmente.\nIl Regno di Butuan, un regno di ispirazione ind\u00f9 di cui al record cinesi come stato vassallo nel X secolo d.C., si \u00e8 concentrata lungo la costa nord-orientale dell'isola intorno Butuan.\nArrivo dell'Islam.\nNell'isola di Mindanao i primi contatti con l'Islam \u00e8 avvenuto nel XIV secolo.\nLa prima moschea nelle Filippine \u00e8 stata costruita nella met\u00e0 del XIV secolo nella citt\u00e0 di Simunul. I sultanati filippini di Sulu e Maguindanao sono stati stabiliti successivamente nel XV e XVI secolo.\nA questo punto, l'Islam si \u00e8 ben radicato in Mindanao e aveva iniziato gruppi sui grandi isole delle Visayas, come Cebu influenzare e nord fino Bohol e oggi Manila sull'isola di Luzon.\nManila stessa al tempo era musulmana quando il Sultanato del Brunei venne occupato.\nConquista spagnola.\nAll'arrivo degli spagnoli nelle Filippine, erano costernati nel trovare una forte presenza musulmana sull'isola, avendo appena espulso i Mori dalla Spagna dopo secoli di combattimenti con la Reconquista. In realt\u00e0, il nome \"Moros\" (in spagnolo per \"Mori\"), \u00e8 stato dato agli abitanti musulmani dagli spagnoli.\nCesarea Caroli era il nome dato dal Villalobos per l'isola di Mindanao quando la raggiunto dal mare. Questo \u00e8 stato chiamato dopo Carlo V Imperatore del Sacro Romano Impero e Re della Spagna.\nLa Spagna abbandon\u00f2 Zamboanga a Mindanao e far rientrare i suoi soldati a Manila nel 1662 dopo che i cinesi con la guida militare di Koxinga minacci\u00f2 di invadere le Filippine spagnole.\nDivisioni amministrative.\nMindanao \u00e8 costituita da 6 regioni amministrative, suddivise a loro volta in 22 province, di cui 4 all'esterno del territorio dell'isola e 30 citt\u00e0 (27 province e 33 citt\u00e0 considerando le isole collegate).\nMindanao comprende l'arcipelago delle Isole Sulu a sud-ovest, che consiste nelle isole di Basilan, di Jolo e di Tawi-Tawi, pi\u00f9 altre isole periferiche quali Camigu\u00edn, Dinagat, Siargao, Samal e le isole Sarangani.\nLe sei regioni sono:"}
{"id": "719626", "revid": "49022", "url": "https://it.wikipedia.org/wiki?curid=719626", "title": "Sovrani dei Catuvellauni", "text": ""}
{"id": "719628", "revid": "4252", "url": "https://it.wikipedia.org/wiki?curid=719628", "title": "Raguel", "text": "Raguel \u00e8 uno dei sette arcangeli della tradizione giudaica. Il suo nome significa \"Amico di Dio\" ed \u00e8 considerato l'arcangelo che rappresenta la giustizia, l'equit\u00e0 e l'armonia.\nL'Arcangelo Raguel viene citato per la prima volta nel libro di Enoch, un'opera giudaica del I secolo a.C., contenente sezioni che risalgono probabilmente al secolo precedente. Raguel non \u00e8 menzionato nei libri canonici della Bibbia, ma senza alcuna prova alcuni appassionati di angelologia credono che ci si riferisca a lui in diversi passi, fra cui Ap 3,7-13 e Dan 7,10.\nRaguel nel Libro di Enoch.\nNel libro di Enoch Raguel \u00e8 uno dei sette arcangeli la cui funzione \u00e8 quella di vendicarsi su coloro che hanno trasgredito le leggi di Dio. Raguele porta un cerchio di fuoco con cui perseguita tutti gli angeli caduti. \nQuando il patriarca Enoch visita il paradiso come un mortale, \u00e8 Raguele che lo porta da e verso il mondo dei mortali. Raguele mostra anche, ad Enoch, le Sette Montagne e, nel bel mezzo di esse, la pi\u00f9 alta montagna che \u00e8 il trono di Dio, dove il Signore della gloria sieder\u00e0 insieme con l'albero della saggezza.\nRaguel in altre culture.\nPossibili riferimenti storici e linguistici ad una figura simile in altre culture possono essere trovati nella radice babilonese \"Rag\" (o in alcune traduzioni Ragumu), nel sumero \"Rig\", che significa parlare o parlato. Anche questi personaggi tra loro simili rappresentato l'equilibrio in tali culture."}
{"id": "719630", "revid": "834", "url": "https://it.wikipedia.org/wiki?curid=719630", "title": "Anaerobico", "text": ""}
{"id": "719631", "revid": "1013865", "url": "https://it.wikipedia.org/wiki?curid=719631", "title": "Soccsksargen", "text": "Soccsksargen \u00e8 una regione delle Filippine, situata nella parte centrale dell'isola di Mindanao, ed \u00e8 ufficialmente la Regione XII.\nIl nome \u00e8 un acronimo formato dai nomi delle quattro province e della citt\u00e0 che formano la regione: South Cotabato, Cotabato, Sultan Kudarat, Sarangani e General Santos.\nGeografia fisica.\nSuddivisioni amministrative.\nLa regione si suddivide in 4 province. Vi sono poi due citt\u00e0 indipendenti, altre 3 citt\u00e0 componenti e 45 municipalit\u00e0.\nCitt\u00e0.\nCitt\u00e0 indipendenti:\nCitt\u00e0 componenti:"}
{"id": "719635", "revid": "1305772", "url": "https://it.wikipedia.org/wiki?curid=719635", "title": "Bosniaco", "text": ""}
{"id": "719638", "revid": "124718630", "url": "https://it.wikipedia.org/wiki?curid=719638", "title": "Chiesa di Nostra Signora della Neve", "text": "La chiesa di Nostra Signora della Neve \u00e8 una chiesa cattolica che sorge in viale Garibaldi, nel centro cittadino della Spezia.\nStoria.\nL'immagine sacra di Nostra Signora della Neve.\nIn un'abitazione fuori dalle mura di cinta, a poca distanza da Porta Biassa, vi era una casa al cui interno era custodita un dipinto su legno, rappresentante la \"Beatissima Vergine\". &lt;br&gt;Un giorno il torrente Lagora strarip\u00f2 a causa delle copiose piogge invadendo d'acqua anche la casa che custodiva la preziosa effigie. In mezzo a tanta distruzione solo una cosa si salv\u00f2: proprio la sacra immagine della \"Nostra Signora della Neve\".La popolazione grid\u00f2 al miracolo e decise di costruire un'ampia cappella sulla cui facciata era impresso: \"Questo Santuario \u00e8 sorto per devozione del popolo della Spezia\" (settembre 1595).\nLa nuova casa del dipinto rimase tale fino al 4 agosto 1864, quando la cappella venne abbandonata e demolita per far spazio al costruendo Arsenale Militare.In un primo momento, la sacra immagine era stata trasportata nel Duomo spezzino, la chiesa di Santa Maria Assunta, dove rimase fino al 1881; in quell'anno venne dedicato un Oratorio annesso al Convento dei Padri Salesiani dove fu traslata il 26 luglio, con grande solennit\u00e0.\nLa costruzione della chiesa.\nMa la congregazione salesiana si era proposta gi\u00e0 da quel momento di erigere un tempio pi\u00f9 grande e solenne, la cui prima pietra venne posta nel 1897 sembra dallo stesso Giovanni Bosco (mentre altre versioni tramandano che il Santo avesse scelto soltanto l'area in cui sarebbero sorti la chiesa e il collegio salesiano).Progettista del tempio fu l'architetto Giuseppe Ferrari d'Orsara, il quale a proposito dell'ordine architettonico e dello stile sacro dell'edificio, scrisse significativamente nella sua relazione: In omaggio a tale presupposto, l'architetto costru\u00ec la chiesa seguendo i criteri di un complesso eclettismo, \"vagando\" - come sottolinea Ubaldo Mazzini con un'arguzia tutta spezzina - \"tra l'architettura delle prime basiliche cristiane a quelle del XII secolo\"; \"scegliendo le decorazioni dai pi\u00f9 insigni monumenti di Costantinopoli e da San Vitale in Ravenna\".Non mancano, sempre secondo Mazzini, riferimenti alla Basilica di Santa Prassede in Roma risalente al IX secolo, mentre la \"disposizione delle colonne di Santa Maria in Cosmedin\" (in Roma), dell'VIII secolo d.C..Ubaldo Mazzini rileva inoltre che \"felicissimo fu l'architetto nella scelta dei materiali che prese quasi tutti dalle cave dei nostri monti magnifici per il colorito e naturale composizione\": il calcare giallognolo del Romito e il bruno-turchino di Biassa che armonizzano insieme ottimamente, disposti come sono a strati nel fianco della facciata. (cfr. Ubaldo Mazzini, \"La chiesa di Nostra Signora della Neve\")La costruzione dur\u00f2 tre anni, la chiesa venne consacrata il 27 aprile 1901 e venne eretta a parrocchia il 27 febbraio 1910.\nL'architettura.\nAl culmine dell'imponente scalinata di accesso la facciata in forme neo-romaniche della chiesa, decorata a fasce bianche e grigie, si presenta nella sua forma a salienti con tre portali di cui quello centrale, in legno intagliato, \u00e8 racchiuso da un protiro riccamente decorato ed arricchito dal mosaico della Nostra Signora della Neve e da vari rilevi ornamentali. Le lunette che sormontano i due portali laterali recano i mosaici di S.Francesco di Sales e di S.Giovanni Bosco. Una coppia di falsi campanili laterali ne completano l'assieme mentre il campanile vero e proprio si eleva al fondo della fiancata destra, lungo la via Napoli.\nIl suggestivo interno, con arcate e soffitto a cassettoni decorati da stelle su fondo blu, \u00e8 a tre navate divise da pilastri in muratura, intervallati ad ogni campata da coppie di colonne di marmo rosso di Verona con capitelli corinzi e pulvini di ispirazione bizantina. Le pareti della navata centrale nella zona superiore, rivestite di pitture bizantineggianti, comunicano con le navate laterali mediante falsi matronei con archi sostenuti da eleganti colonnette a capitello e pulvino di bella fattura.Il pulpito, in pietra chiara, \u00e8 sorretto da colonne di marmo rosso di Verona. La macchina dell'organo \u00e8 collocata in controfacciata, sopra il portale d'ingresso.\nIl peribolo soprelevato accoglie l'altare maggiore sovrastato dall'arco trionfale che reca la dedica alla Vergine con l'invocazione:\n&lt;br&gt;\"Alma Dei Mater nive candidior Spediam respice tuam. O piissima si irruerunt super nos mala stabimus in cospectu tuo quoniam in te speraverunt patres nostri et liberasti eos\"\n&lt;br&gt; \"Alma Madre di Dio, bianca pi\u00f9 della neve, guarda la tua Spezia. O piissima se su di noi i mali incomberanno, noi staremo al tuo cospetto, perch\u00e9 i nostri antenati hanno sperato in Te e Tu li hai liberati\"\nLa cupola reca Cristo in trono circondato dagli Apostoli. Nei quattro pennacchi sono i simboli degli Evangelisti.\nIl patrimonio artistico.\nLa statua in marmo di \"San Giovanni Bosco\" ed il pulpito sono sculture di Angiolo Del Santo (1882 - 1938).\nL'immagine del \"Sacro Cuore\" \u00e8 opera del pittore David Begh\u00e8 (1854 - 1933).\nIl quadro di \"Maria Ausiliatrice\" ed il \"San Giuseppe\" sono opere di Felice Del Santo (1864 - 1934).\nL'immagine della Madonna.\nQuesta antica immagine, realizzata da uno sconosciuto maestro primitivo, impreziosiva l'abitazione di un contadino, situata ove oggi \u00e8 l'Arsenale Militare. &lt;br&gt;Salvatasi da un'alluvione, sul finire del XVI secolo le venne dedicata una cappelletta devozionale che pi\u00f9 tardi fu demolita per dare spazio ai lavori di costruzione dell'Arsenale, ma che \u00e8 rimasta nella memoria cittadina grazie a due dipinti del pittore spezzino Agostino Fossati.\n&lt;br&gt;Il dipinto fu quindi trasferito in altra chiesa per poi finalmente giungere alla sua attuale collocazione sull'Altar maggiore.\nNel 1968 si rese necessario ricorrere alla Sovrintendenza di Belle Arti di Genova per un restauro che restitu\u00ec alla collettivit\u00e0, ma soprattutto ai devoti, la bellezza originaria dell'immagine sacra. \n&lt;br&gt;In quell'occasione il restauratore prof. Martino Oberto osserv\u00f2 che \"il dipinto si presentava come una grossolana pittura di stile ottocentesco poggiante su una superficie molto irregolare e con larghe e profonde \"craquelures\" , e in pi\u00f9 parti grandi scutelle di colore si sollevano\", ma not\u00f2 anche che il resto del dipinto rivelava un supporto ligneo in buone condizioni e di un'et\u00e0 di gran lunga anteriore alla superficie dipinta.\nFu allora deciso di sottoporre il dipinto ad un esame radiografico: fu cos\u00ec che la citt\u00e0 scopr\u00ec di possedere un'autentica testimonianza della propria storia, che risale al Quattrocento, secolo in cui l'artista Jacopo Spinolotto (\"Jacobus Spinolotus\", autore dell'immagine conservata nell'antichissima Pieve di San Venerio) lavorava alla Spezia ed otteneva da questa comunit\u00e0, secondo il costume del tempo, l'esenzione da tutti i tributi."}
{"id": "719641", "revid": "270833", "url": "https://it.wikipedia.org/wiki?curid=719641", "title": "Viktor Suvorov", "text": "Ha militato nell'Armata Rossa, ed ha lavorato lungo tempo come agente del Servizio Segreto Militare (GRU) dell'Unione Sovietica. La sua defezione, nel 1978, lo ha portato nel Regno Unito, dove si \u00e8 occupato in qualit\u00e0 di analista ed insegnante dell'intelligence locale. \u00c8 conosciuto per i suoi libri sulla storia sovietica, l'Armata Rossa, il GRU e lo Spetsnaz.\nCome storico, la sua teoria pi\u00f9 provocatoria \u00e8 che Stalin avrebbe pianificato di utilizzare la Germania nazionalsocialista come veicolo contro l'occidente. Per questa ragione Stalin avrebbe fornito molto materiale e supporto politico a Hitler mentre nel frattempo preparava l'Armata Rossa per \"liberare\" l'Europa dall'occupazione nazista (in altre parole, occupare e sovietizzare l'Europa dell'est, come poi successe). Secondo Suvorov, Hitler avrebbe perso la seconda guerra mondiale nel momento in cui attacc\u00f2 la Polonia, non solo perch\u00e9 in questo modo entr\u00f2 in contrasto con gli Alleati ma anche perch\u00e9, a quel punto, sarebbe stata solo questione di tempo prima che l'Unione Sovietica lo avesse attaccato alle spalle. Questo lasci\u00f2 a Hitler un'unica possibilit\u00e0: lanciare un attacco preventivo verso l'Unione Sovietica proprio mentre le truppe di Stalin stavano ridistribuendosi da una postura difensiva ad una aggressiva, fornendo quindi ai tedeschi un vantaggio tattico iniziale importante.\nSempre secondo Suvorov, questo attacco fu strategicamente sbagliato in quanto la Germania dovette combattere su due fronti, un errore che Hitler stesso aveva riconosciuto come una delle cause della rovina tedesca nella prima guerra mondiale.\nAlla fine, comunque, Stalin ottenne alcuni dei suoi obiettivi, ponendo regimi comunisti in Europa Orientale, Cina e Corea del Nord il che, sempre secondo Suvorov, fece di lui il vero vincitore della seconda guerra mondiale.\nLe opinioni di Suvorov sono controverse.\nCritiche.\nLe principali critiche ricevuti da Suvorov riguardano una eccessiva esagerazione dei meriti di Stalin unita ad una eccessiva sottovalutazione dell'esercito tedesco."}
{"id": "719642", "revid": "110157", "url": "https://it.wikipedia.org/wiki?curid=719642", "title": "Dub Wars", "text": "Dub Wars \u00e8 un album del gruppo reggae californiano Groundation, uscito nel 2006. Comprende le versioni dub di alcune canzoni tratte dagli album Hebron Gate e We Free Again."}
{"id": "719648", "revid": "767487", "url": "https://it.wikipedia.org/wiki?curid=719648", "title": "Castellare", "text": "Il castellare era, in et\u00e0 medievale, il territorio che faceva capo a un castello.\nOggigiorno vi sono molti comuni e toponimi il cui nome deriva da questo termine, come \"castellar\" e lo stesso \"castellare\".\nIl vocabolo pu\u00f2 anche indicare, nell'uso comune, un antico castello in rovina."}
{"id": "719649", "revid": "287204", "url": "https://it.wikipedia.org/wiki?curid=719649", "title": "Elena (Euripide)", "text": "Elena () \u00e8 una tragedia di Euripide, rappresentata per la prima volta nel 412 a.C. L'opera \u00e8 un esempio di tragicommedia che ruota attorno al gioco degli equivoci e in cui l'elemento pi\u00f9 propriamente tragico \u00e8 meno importante.\nTrama.\nPrologo (vv. 1-178): Elena, la donna a causa della quale scoppi\u00f2 la guerra di Troia, in realt\u00e0 non \u00e8 mai andata in quella citt\u00e0. La dea Era aveva infatti creato \u201cun fantasma dotato di respiro, fatto con un pezzo di cielo, [\u2026] un vuoto miraggio\u201d (v. 34) in tutto simile ad Elena. Il fantasma era andato con Paride a Troia, all'insaputa di tutti, mentre la vera Elena era stata nascosta da Ermes in Egitto, ospite del re Proteo.\nAlla morte di Proteo, il figlio Teoclimeno insidia Elena, che rifiuta le sue profferte, anche perch\u00e9 la sorella di Teoclimeno, la sacerdotessa Teonoe (capace di vedere il futuro), le ha predetto che rivedr\u00e0 il marito Menelao. Elena sta pensando alla sua triste sorte, quando vede arrivare il messaggero greco Teucro. Questi informa Elena che le navi con cui Menelao tornava da Troia verso casa sono state colpite da una tempesta, e che Menelao stesso \u00e8 morto.\nParodo (vv. 179-251): Elena ed il coro riflettono sulla infelice condizione di lei, causa involontaria della spedizione greca contro Troia, e quindi di tanti lutti e sofferenze.\nPrimo episodio (vv. 252-1106): Elena racconta al coro l'incontro avuto con Teucro, ed insieme si domandano quanto ci sia di vero nelle sue parole. Decidono di rivolgersi a Teonoe per saperne di pi\u00f9. Nel frattempo Menelao \u00e8 naufragato proprio in Egitto, insieme ad Elena (il fantasma) e all'equipaggio, ed \u00e8 andato in cerca di aiuto lasciando gli altri accampati in una grotta. Menelao arriva al palazzo di Teoclimeno, dove una vecchia serva cerca di cacciarlo; poco dopo il greco incontra Elena, ed \u00e8 incredulo, perch\u00e9 credeva che Elena fosse insieme al suo equipaggio.\nArriva un messaggero, che informa Menelao che Elena (il fantasma) \u00e8 scomparsa. Allora Menelao finalmente capisce quello che \u00e8 successo, mentre la vera Elena gli racconta di non essere mai stata a Troia. A quel punto i due si recano da Teonoe, che grazie ai suoi poteri \u00e8 l'unica che sappia che Menelao \u00e8 in Egitto, e la supplicano di non rivelare questo segreto. La sacerdotessa si mostra solidale coi due. Resta per\u00f2 il problema di come fuggire, non avendo pi\u00f9 una nave. I due decidono che Elena dir\u00e0 a Teoclimeno di aver saputo che Menelao \u00e8 morto, e di essere quindi finalmente disposta a risposarsi, purch\u00e9 il re le consenta di fare un rito in memoria del marito morto, una breve cerimonia che va fatta su una nave in mare aperto.\nPrimo stasimo (vv. 1107-1164): il coro ricorda le sventure cui Elena e Menelao sono andati incontro dalla guerra di Troia in avanti.\nSecondo episodio (vv. 1165-1300): Menelao si presenta al palazzo di Teoclimeno fingendosi un messaggero, e porta la notizia della morte di Menelao stesso. Elena allora chiede e ottiene dal re egiziano una nave con equipaggio per compiere il rito, dicendogli che in Grecia \u00e8 questo il modo di onorare chi muore in mare.\nSecondo stasimo (vv. 1301-1368): viene ricordato un episodio mitologico in cui la dea Demetra cerca la figlia Persefone rapita da Ade, ottenendo infine di poterla vedere alcuni mesi l'anno.\nTerzo episodio (vv. 1369-1450): Elena si prepara per il rito, e Teoclimeno le fornisce una nave fenicia ed un equipaggio.\nTerzo stasimo (vv. 1451-1511): il coro racconta come Elena sia ormai in procinto di fuggire con la nave. Anche il coro stesso, che \u00e8 formato da giovani schiave greche, vorrebbe poter raggiungere la libert\u00e0, volando come una gru in uno stormo sotto le Pleiadi.\nEsodo (vv. 1512-1692): Elena e Menelao, con l'equipaggio dato loro da Teoclimeno, mettono in mare la nave, ma appena prima che salpino, arrivano gli uomini di Menelao. Con la scusa di prendere parte al rito, salgono tutti sulla nave, tra la perplessit\u00e0 degli uomini di Teoclimeno. Appena la nave raggiunge il largo, Menelao e i suoi uomini sopraffanno l'equipaggio e scappano verso la Grecia. Questi fatti vengono narrati a Teoclimeno da un messaggero. Fuori di s\u00e9 dalla rabbia, il re vorrebbe allora uccidere la sorella Teonoe, che si \u00e8 resa complice della fuga, ma viene trattenuto da una schiava. Appaiono infine i Dioscuri \"ex machina\" che placano l'ira del re.\nCommento.\nIl mito di Elena.\nElena, figlia di Zeus e di Leda, era una donna di eccezionale bellezza. In seguito al giudizio di Paride, quest'ultimo port\u00f2 Elena con s\u00e9 a Troia, causando cos\u00ec lo scoppio della guerra, raccontata in parte dall\"Iliade\". Nel poema omerico Elena appare come una donna piena di sensi di colpa, ma che ormai pu\u00f2 soltanto subire tutti gli avvenimenti che accadono in nome della sua bellezza, non \u00e8 quindi connotata negativamente. Invece parecchi autori successivi la descrissero in maniera assai critica: come un'adultera che, scappata con Paride a Troia per lussuria, caus\u00f2 lo scoppio della guerra. Tale \u00e8 il modo in cui l'eroina viene descritta, per esempio, nelle \"Troiane\" dello stesso Euripide, o in Eschilo, che la definisce \"donna dai molti uomini\" e \"rovina di navi, rovina d'eroi, rovina di citt\u00e0\".\nNell\"Elena\", invece, Euripide si ispira alla \"Palinodia\" del poeta Stesicoro, che raccontava come a Troia fosse andata solo un'immagine della donna. Rifacendosi a questa versione del mito, l'autore costruisce un personaggio profondamente diverso da quello canonico, che il commediografo Aristofane definir\u00e0 ironicamente \"\"la nuova Elena\". L'eroina \u00e8 una donna fedele, infelice per la lontananza del marito, che soffre per la propria fama immeritata di donna adultera, e che pur essendo corteggiata dal re Teoclimeno, non gli si concede.\nUn dramma ad intreccio.\nQuesta tragedia costituisce il primo esempio che conosciamo di dramma \"ad intreccio\", in cui l'attenzione \u00e8 rivolta a come si sviluppa la trama, mentre l'aspetto pi\u00f9 propriamente tragico passa in secondo piano. Come in una commedia degli equivoci \"ante litteram\", Menelao \u00e8 convinto di avere con s\u00e9 la vera Elena e di averla sistemata momentaneamente in una grotta, ma appena arriva a contatto con gli egiziani si trova davanti un'altra Elena, che oltretutto dice di non essere mai stata a Troia. La sorpresa, per l'eroe greco, non doveva essere da poco, e infatti in quest'opera il tragico sconfina continuamente nel comico, creando quindi un dramma godibile e dai toni lievi, suggellato dal lieto fine.\nAltri esempi di tragicommedie euripidee sono lo \"Ione\" e la perduta \"Andromeda\", che risalgono agli stessi anni dell\"Elena\". Euripide mise in scena questo genere di opere quando aveva circa settant'anni, a conferma del fatto che nel tragediografo la sperimentazione di nuove forme teatrali non si ferm\u00f2 mai.\nRapporti con la Commedia Nuova.\nLe tragedie ad intreccio ebbero una forte influenza in particolare sulla Commedia Nuova del IV secolo a.C., che adott\u00f2 stabilmente questo tipo di trama (l'unico autore di quel periodo di cui ci siano rimaste opere \u00e8 Menandro). Nell\"Elena\" sono gi\u00e0 presenti molti degli ingredienti che diverranno tipici della commedia: l'azione del caso (\"tyche\"), il riconoscimento di qualcuno (\"\u00e1nagnorisis\"), il lieto fine. Questo tipo di trame passer\u00e0 poi alla commedia romana (Plauto e Terenzio) e da l\u00ec alle commedie moderne.\nL'antimilitarismo.\nNell\"Elena\" sono presenti chiari riferimenti alla situazione storica della Atene di quegli anni. Nel 412 a.C. la guerra del Peloponneso infuriava ormai da quasi vent'anni, e gli ateniesi erano esasperati da quella guerra infinita. In questo clima, Euripide fa pronunciare al coro una forte condanna della guerra:\nLa trama stessa dell'opera, in effetti, appare decisamente antimilitarista: la guerra di Troia \u00e8 stata un inutile spargimento di sangue, perch\u00e9 la vera Elena non era in quel luogo. Quando il servo viene a saperlo, dice a Menelao: \"Vuoi dire che abbiamo sofferto invano per una nuvola?\". In questa domanda \u00e8 racchiuso uno dei significati pi\u00f9 autentici dell'opera: spesso gli obiettivi che si vogliono raggiungere tramite la guerra sono solo pie illusioni; proprio come era un'illusione Elena, che sembrava una donna e invece era solo \"un vuoto miraggio\"\"."}
{"id": "719650", "revid": "36348", "url": "https://it.wikipedia.org/wiki?curid=719650", "title": "Castellari", "text": ""}
{"id": "719655", "revid": "110157", "url": "https://it.wikipedia.org/wiki?curid=719655", "title": "Upon the Bridge", "text": "Upon the Bridge \u00e8 un album del gruppo reggae californiano Groundation ed \u00e8 datato 2006. Hanno partecipato alla registrazione di \"Upon The Bridge\" anche Pablo Moses e IJahman."}
{"id": "719656", "revid": "71155", "url": "https://it.wikipedia.org/wiki?curid=719656", "title": "Postmodernit\u00e0", "text": ""}
{"id": "719657", "revid": "78273", "url": "https://it.wikipedia.org/wiki?curid=719657", "title": "Era moderna", "text": ""}
{"id": "719658", "revid": "46931", "url": "https://it.wikipedia.org/wiki?curid=719658", "title": "Funicolare Montesanto", "text": ""}
{"id": "719664", "revid": "599013", "url": "https://it.wikipedia.org/wiki?curid=719664", "title": "Ufc", "text": ""}
{"id": "719667", "revid": "227211", "url": "https://it.wikipedia.org/wiki?curid=719667", "title": "RSA-150", "text": ""}
{"id": "719668", "revid": "43184", "url": "https://it.wikipedia.org/wiki?curid=719668", "title": "Sigma algebra", "text": ""}
{"id": "719672", "revid": "88740", "url": "https://it.wikipedia.org/wiki?curid=719672", "title": "Aileu", "text": "Aileu \u00e8 una citt\u00e0 di Timor Est, 47 km a sud di Dili, la capitale dello stato. La citt\u00e0 di Aileu ha una popolazione di 17.356 abitanti ed \u00e8 la capitale del distretto di Aileu.\nDurante la colonizzazione portoghese, la citt\u00e0 era conosciuta col nome di Vila General Carmona, nome dato dal governatore portoghese, generale Ant\u00f3nio \u00d3scar Carmona."}
{"id": "719675", "revid": "1429175", "url": "https://it.wikipedia.org/wiki?curid=719675", "title": "Renzo Tramaglino", "text": "Lorenzo Tramaglino, detto da tutti Renzo, \u00e8 un personaggio immaginario protagonista del romanzo \"I promessi sposi\" di Alessandro Manzoni, pubblicato nel 1827.\nNato da famiglia contadina vicino a Lecco, circa nel 1608, fin dall'adolescenza \u00e8 rimasto orfano. Dalla nascita vive nel suo paese, facente parte del Ducato di Milano, allora sotto la dominazione spagnola degli Asburgo del XVII secolo. Giovane di vent'anni - \u00ablieta furia\u00bb ce lo descrive l'autore per il suo temperamento spensierato - Renzo esercita la professione del filatore di seta. Fidanzato di Lucia Mondella, una contadina compaesana, Tramaglino si trova costretto ad affrontare ogni sorta di peripezie per congiungersi in matrimonio con la sua amata, ostacolato da un signorotto locale.\nNel II capitolo de \"I Promessi Sposi\", Manzoni tratteggia con le seguenti parole la figura di Renzo, il villico protagonista maschile della vicenda:\nCaratteristiche del personaggio.\nRenzo \u00e8 un giovane nato e cresciuto nel limitato ambiente del suo paese: conosce la vita nei suoi aspetti pi\u00f9 semplici e consueti (che sono poi quelli fondamentali). La fatica del lavoro e la forza degli affetti: l'una affrontata con l'entusiasmo e il vigore dei vent'anni, l'altra intimamente sentita e tutta concentrata su un unico affetto. Rimasto solo al mondo in giovane et\u00e0, egli \u00e8 abituato a badare a s\u00e9 stesso, ha seguito le orme familiari nel lavoro in una filanda, ci\u00f2 che gli d\u00e0 una certa sicurezza economica.\nNel suo animo onesto ed equilibrato fanno breccia le grazie di una contadina giovane, bella, modesta e laboriosa. Egli concepisce per lei un affetto profondo, intimo, tenace, in cui si concentra tutto il suo bisogno di calore umano, rimasto \u2013 fino a quel momento \u2013 insoddisfatto.\nProva per essa un rispetto che gli viene suggerito, oltre che dalle sue convinzioni morali, anche dal riservato e pudico contegno della fanciulla. E prova pure un'ombra di gelosia, quando le rimprovera di avergli taciuto l'insidia tesale lungamente da don Rodrigo: ma si calma subito, di fronte alla candida risposta di Lucia.\nL'indole buona di Renzo, con tuttavia un temperamento impetuoso, \u00e8 incline a scatti ed a ribellioni improvvise (\u201cun agnello se nessun lo tocca \u2013 dice di lui don Abbondio \u2013 ma se uno vuol contraddirgli\u2026\u201d): scatti e ribellioni che per\u00f2 vengono presto e subito si dissipano e si calmano. Si tratta quindi di esuberanza pi\u00f9 che di prepotenza, di vivacit\u00e0 unita ad un'ingenuit\u00e0 talvolta fanciullesca. Renzo, infine, non \u00e8 privo di una naturale intelligenza e furberia. Questo prezioso corredo di elementi lo accompagna nella sua vita consueta.\nMa quando Renzo vorr\u00e0 giustamente ottenere immediata giustizia per il torto sub\u00ecto, cio\u00e8 il rifiuto del vile parroco Don Abbondio a celebrare le sue nozze con Lucia, non l'otterr\u00e0. Sar\u00e0 costretto a fuggire dai suoi monti e dalle tranquille distese verdeggianti del suo paesello ed errare ramingo per altri luoghi, affrontando calamit\u00e0 come la carestia, la guerra, i giorni della rivolta a Milano e la peste del 1630. In queste peregrinazioni, la sua inesperienza e ignoranza del mondo avranno un peso.\nCos\u00ec egli commette parecchi errori: si mette in vista nel tumulto, e poi, come se non bastasse, tiene una specie di comizio alla presenza di una grande folla di persone. Egli dice delle semplicistiche verit\u00e0 e, in preda all'euforia del momento, trova anche un linguaggio efficace per esprimerle; ma ci\u00f2 \u00e8 sufficiente a destare i sospetti di un bargello (come allora si chiamavano i poliziotti), che da quel momento gli si mette alle calcagna e finge di volerlo aiutare. La sua eloquenza \u00e8 sconnessa, ma sorgiva ed appassionata, il suo animo colmo di risentimento per l'ingiustizia e la sopraffazione patita, non senza una certa vanit\u00e0 e sbruffoneria. \nIl povero Renzo non espone gi\u00e0 idee da rivoluzionario, da sovvertitore dell'ordine pubblico, ma si rivela piuttosto fautore di un giusto ed ordinato assetto sociale; se il bargello non avesse avuto come unica mira quella di accalappiare un qualunque capro espiatorio e, cosa assurda in uno sgherro, si fosse preso la pena di ascoltare e giustamente interpretare le parole del giovane, avrebbe dovuto convenire che il suo discorso non conteneva nulla di sedizioso.\nRenzo \u00e8, s\u00ec, partecipe della generale esaltazione, ed \u00e8 altres\u00ec convinto che il popolo abbia ragione e che la carestia sia da imputarsi ai disonesti che occultano la farina per far levitare i prezzi, ma in cuor suo alberga l'ingenua illusione che a ristabilire l'ordine e la giustizia sarebbe bastato che dirigenti illuminati della stoffa di Ferrer, interpretassero la volont\u00e0 del popolo, e lo aiutassero a liberarsi dei prepotenti signorotti che ormai costituivano una sorta di Stato nello Stato.\nEgli, quindi, non che avversare, si rivela consenziente con i governanti, fautore dell'ordine e, per natura, contro ogni violenza. Perci\u00f2 aiuta Ferrer e deplora la turpe condotta del vecchio malvissuto, che avrebbe voluto appendere con le proprie mani il cadavere del Vicario. All'osteria della luna piena, Renzo continua nella serie dei suoi errori: rifiuta di dare il suo nome all'oste e \u2013 avendo sempre ben presenti i suoi casi personali \u2013 si agita pi\u00f9 che mai quando sente parlare di \"gride\". Cos\u00ec, ingenuamente, parlando col cuore e rifacendosi ad una reale esperienza, rende sempre pi\u00f9 difficile la sua situazione. Ma anche qui Renzo, pur avendo bevuto numerosi bicchieri di vino, conserva sempre un certo equilibrio e quasi un istintivo ritegno.\nI suoi discorsi non sono mai volgari, ma sempre espressione della sua naturale onest\u00e0 e vi \u00e8 come un istinto che non gli lascia sfuggire il nome della sua Lucia anche se riesce a farsi sfuggire il proprio. Il mattino seguente, quando la presenza di un notaio e degli sgherri lo restituisce alla realt\u00e0, egli, sgombro ormai dai fumi del vino, si riprende rapidamente e \u2013 dopo aver proclamato la propria innocenza \u2013 passa alla controffensiva, mettendo in moto quel tanto di prontezza e di furberia che \u00e8 nativamente in lui. Riesce cos\u00ec, sulla strada, valutando d'un baleno la situazione, a liberarsi e a sgattaiolare tra la folla.\nPerch\u00e9 Renzo non pensa al male, ed \u00e8 anzi incline a giudicare il suo prossimo ottimisticamente, ma quando si accorge di essere vittima di un sopruso, di una prepotenza, si ribella, mettendo in moto tutta la sua intelligenza ed anche \u201cquella cert'aria di braveria\u201d, invero pi\u00f9 apparente che sostanziale. Cos\u00ec, nel famoso colloquio con don Abbondio, si lascia dapprima, sia pur a malincuore, quasi convincere dal curato, ma poi, quando nasce in lui il tarlo del sospetto, riesce a far cantare Perpetua con abilit\u00e0 degna di un diplomatico, torna indietro infuriato da don Abbondio e lo costringe a parlare.\nPoi segue in lui immediatamente il pentimento, e la sua ira si dirige verso il primo e vero responsabile, don Rodrigo. Contro il rivale egli si scaglia furiosamente tanto da affermare pi\u00f9 volte la sua intenzione di eliminarlo. Ma anche qui il suo equilibrio, il suo timor di Dio, lo inducono a far tesoro dei consigli di Fra Cristoforo e, alla fine, a perdonare sinceramente il rivale sul letto di morte. Mentre fugge dagli sbirri, Renzo, inizia a maturare, imparando dalle sue nuove esperienze, e perdendo quel po' di ingenuit\u00e0 fanciullesca, e allora si allontana da Milano e fermandosi nei vari paesi dei dintorni, pondera con attenzione ogni parola, per impedire che i tanti curiosi dei fatti di Milano lo scambino nuovamente per un sovversivo. Nel capitolo XVII \u00e8 raccontata la fuga verso l'Adda.\nIl critico Giovanni Getto sottolinea che qui avviene \"la redenzione morale e religiosa\" di Renzo. In lui subentrano uno stato di depressione fisica e psicologica, una sofferenza del corpo e dell'anima: \"una stanchezza cresciuta e ormai dolorosa \" (cap. XVII) lo coglie in un ambiente di \"tenebre\" e di \"solitudine\". Lo stato d'animo del personaggio cambia col cambiare del paesaggio, per cui \u00e8 un itinerario non solo attraverso un ambiente naturale ma anche attraverso diversi stati d'animo. Dall'angoscia dell'uomo solo con il terrore dell'occulto fino alla musica rasserenatrice dell'Adda \u00e8 un mutevole percorso. Durante la fuga immagini favolose di antichi fantasmi della memoria fanciullesca si mescolano con l'immagine rasserenatrice di \"una treccia nera e una barba bianca\": Lucia e fra Cristoforo.\nLa notte in cui Renzo dorme su un giaciglio di paglia \u00e8 la notte della redenzione e il protagonista ringrazia la Provvidenza divina \"di quel benefizio, e di tutta l'assistenza che aveva da essa in quella terribile giornata\" (cap. XVII), poi prega e chiede perdono a Dio. Alla fine la voce del fiume \"fu il ritrovamento d'un amico, d'un fratello, d'un salvatore\" (cap. XVII). Renzo giunge cos\u00ec alla catarsi spirituale, all'abbandono alla volont\u00e0 di Dio. A questo mutamento interiore corrisponde un rasserenarsi dell'atmosfera: \"quel cielo di Lombardia cos\u00ec bello quand'\u00e8 bello, cos\u00ec splendido, cos\u00ec in pace\". Quando, superata la peste, egli viene a Milano a piedi, in cerca della sua Lucia, tutte le note dominanti della sua natura affiorano una ad una nelle varie e avventurose situazioni in cui viene a trovarsi.\nLa descrizione della vigna devastata (cap. XXXIII) ha un valore simbolico: \u00e8 il male, il caos. Egli dimostra carit\u00e0 cristiana aiutando una donna sequestrata in casa con una nidiata di bambini; simpatia umana e compassione davanti alla madre di Cecilia; una certa animosit\u00e0, pi\u00f9 apparente che reale, quando \u2013 scambiato per un untore e rischiando per questo motivo il linciaggio \u2013 sfodera il coltellaccio, contento per\u00f2, pi\u00f9 tardi, di non averlo adoperato. Gli stessi monatti che lo salvano (essendo guarito dalla peste, ne era divenuto immune anche lui) hanno per lui un moto di simpatia, commentando: \"Va', va', povero untorello, non sarai tu quello che spianti Milano\". Si scopre anche la sua abilit\u00e0 dialettica quando, avendo ritrovato Lucia al lazzaretto, tenta di persuaderla coi pi\u00f9 vari argomenti \u2013 non privi di fondamento religioso e umano \u2013 a rinunciare al suo voto. E finalmente, congiuntosi alla sua Lucia, dimostra ancora il suo carattere ombroso e fiero quando si rammarica profondamente che gli altri trovino la sua compagna inferiore per bellezza alla sua fama.\nNome.\nNel \"Fermo e Lucia\", prima edizione del romanzo, il nome del protagonista era Fermo Spolino, mentre Lorenzo era chiamato un personaggio che nella stesura definitiva avrebbe assunto il nome di Ambrogio (sacrestano di Don Abbondio).\nIl suo cognome \u00e8 probabilmente un richiamo al tramaglio, la rete per la pesca, simbolo delle vicende nelle quali il ragazzo si trover\u00e0 suo malgrado invischiato."}
{"id": "719676", "revid": "1274287", "url": "https://it.wikipedia.org/wiki?curid=719676", "title": "Marina Ivanovna Cvetaeva", "text": "Biografia.\nNata a Mosca, figlia di Ivan Vladimirovi\u010d Cvetaev, professore di Belle Arti all'Universit\u00e0 di Mosca, e Marija Aleksandrovna Mejn, eccellente pianista, fu tra le migliori allieve di Nikolaj Rubin\u0161tejn. Marina Cvetaeva scrisse le prime composizioni all'et\u00e0 di 6 anni esprimendosi, oltre che in russo, anche in francese e tedesco. Divent\u00f2 una delle voci pi\u00f9 originali della poesia russa del XX secolo e l'esponente di maggior spicco del locale movimento simbolista. Il suo lavoro non fu ben visto dal regime staliniano, anche per via di opere scritte negli anni venti che glorificavano la lotta anticomunista dell'armata bianca, in cui il marito Sergej Jakovlevi\u010d \u0116fron militava come ufficiale; emigr\u00f2 prima a Berlino e poi a Praga nel 1922.\nSeguendo gli orientamenti della comunit\u00e0 russa emigrata, si trasfer\u00ec a Parigi nel novembre 1925. Torn\u00f2 a Mosca insieme al figlio Georgij, detto Mur, nel 1939, con la speranza di ricongiungersi al marito, di cui si erano perse le tracce e che in realt\u00e0 non era fuggito in Spagna, ma era stato arrestato e fucilato dall'NKVD, e alla figlia Ariadna \u0116fron, tornata a Mosca nel 1937 e subito mandata in un campo di lavoro. In uno stato di estrema povert\u00e0 e di isolamento dalla comunit\u00e0 letteraria, il 31 agosto 1941 s'impicc\u00f2 nell'ingresso dell'izba che aveva affittato da due pensionati nel villaggio di Elabuga, sulle rive del fiume Kama. La riabilitazione della sua opera letteraria e la pubblicazione di molte sue opere avvennero solo a partire dagli anni sessanta, vent'anni dopo la sua morte.\nLa poesia della Cvetaeva unisce l'eccentricit\u00e0 a un rigoroso uso della lingua, non priva di metafore paradossali. Se durante la prima fase creativa, la Cvetaeva risent\u00ec dell'influenza di Majakovskij e del suo vigore poetico, in seguito se ne distacc\u00f2 grazie alla sua cultura basata sui romantici tedeschi, e quindi si accost\u00f2 maggiormente sia a Pasternak sia all'animo poetico di Pu\u0161kin."}
{"id": "719677", "revid": "827882", "url": "https://it.wikipedia.org/wiki?curid=719677", "title": "Inferno (fumetto)", "text": "Inferno \u00e8 una miniserie crossover della Marvel Comics pubblicato da dicembre 1988 ad aprile 1989 che ha coinvolto pi\u00f9 personaggi e serie quali \"Uncanny X-Men, New Mutants, X-Factor, Excalibur\" e la miniserie \"X-Terminators\".\nTrama.\n\"Uncanny X-Men\" n. 239.\nMadelyne Pryor, ex-moglie di Ciclope, vive con gli X-Men nella loro base australiana e all'insaputa del gruppo entra in contatto con il demone N'astirh. Quest'ultimo ha stipulato un patto con la donna e risvegliato i suoi poteri latenti trasformandola nella perfida Regina dei Goblin. Forte del suo nuovo stato Madelyne, che sta incominciando una relazione amorosa con Havok, incarica il demone di ritrovare i Marauders di Sinistro, responsabili di un attacco ai suoi danni, e il figlio Nathan che le hanno rapito.\n\"X-Terminators\" nn. 1-2.\nI giovani mutanti Skids, Rusty, Boom Boom, Rictor, Whiz-Kid, Artie e Pulce, affiliati ad X-Factor, vengono mandati in diversi istituti affinch\u00e9 abbiano un'adeguata istruzione, ma il loro ambientamento non \u00e8 facile e anche di breve durata: dei seguaci di N'astirh giungono sulla terra riuscendo a rapire i piccoli Artie e Pulce. In realt\u00e0 il demone ha bisogno di tredici neonati che, sacrificati mediante un incantesimo, gli permetteranno di infrangere definitivamente le barriere che dividono il Limbo e la Terra. Rusty e gli altri, ribattezzatisi X-Terminators, si mettono sulle tracce degli amici scomparsi, ma dopo aver affrontato un gruppo di demoni, perdono Whiz-Kid, che viene obbligato da N'astirh a usare le sue conoscenze informatiche per i suoi scopi.\n\"New Mutants\" n. 71, nn. 240-241.\nI Nuovi Mutanti (Cannonball, Mirage, Sunspot, Wolfsbane, Warlock e Magik) reduci da un'avventura spaziale in cui si hanno affrontato un commerciante extra-galattico dalle sembianze ragnesche e dalle cui grinfie sono scappati solo grazie ai dischi di teletrasporto di Magik, si ritrovano a passare attraverso il Limbo, reame demoniaco sotto la giurisdizione di Illyana Rasputin. La ragazzina per\u00f2 ha perso ormai il controllo della dimensione e il demone S'ym, potenziato dal virus transmodale di origine tecno-organica, ha organizzato una rivolta contro la sua padrona. Magik cerca un modo per uscire dal Limbo, ma i dischi di teletrasporto non rispondono al suo comando e il suo stesso aspetto inizia a mutare trasformandola nel demone Darkchilde. Fuggendo dai loro assalitori i Nuovi Mutanti assistono a ci\u00f2 che Illyana dovette affrontare quando venne rapita anni addietro da Belasco, ma rischiano di rimanere imprigionati nel Limbo in eterno. L'unica possibilit\u00e0 di salvezza gli viene offerta da N'astirh, che dice ad Illyana di rimpossessarsi della Spada dell'Anima e di accettare la sua eredit\u00e0 demoniaca, solo in questo modo potr\u00e0 avere pieno controllo dei suoi poteri mutanti e riportare i suoi amici in salvo. La giovane accetta, credendo anche alla dichiarazione d'amore del demone, ma cos\u00ec facendo cade nel suo tranello, diventando definitivamente Darkchilde e aprendo il portale che conduce i demoni a New York.\nIn conseguenza della caduta della barriera di divisione tra le due dimensioni, New York si trasforma in una citt\u00e0 indemoniata, dove ogni oggetto o essere inanimato viene trasformato in un'entit\u00e0 demoniaca assetata di sangue. Nel frattempo gli X-Men (Tempesta, Havok, Wolverine, Psylocke, Dazzler, Longshot, Rogue e Colosso) scoprono il nascondiglio sotto Manhattan dove si trovano i Marauders e ingaggiano una lotta contro di loro. Anche Madelyne si trova in quel luogo, dove N'astirh l'ha condotta affermando di aver trovato suo figlio ed importanti notizie su di lei. Qui la Regina dei Goblin si trova faccia a faccia con Sinistro che le rivela la sua storia: in realt\u00e0 lei \u00e8 un clone di Jean Grey, a cui la forza Fenice ha dato la vita e parte dei ricordi della rossa Marvel Girl. Sinistro l'aveva creata impiantandole dei ricordi fasulli e un carattere che l'avrebbe resa affascinante agli occhi di Scott Summers, solo perch\u00e9 il loro patrimonio genetico potesse unirsi e lui potesse continuare le sue ricerche sul piccolo Nathan. Dopo aver battuto i Marauders, gli X-Men salgono in superficie, dove si ritrovano a combattere contro New York City e vengono trasformati in versioni demoniache di loro stessi. L'unico a salvarsi \u00e8 Colosso che combattendo un essere indemoniato scopre che sua sorella Illyana e nei guai, cos\u00ec lascia il gruppo per ritrovarla ed aiutarla.\nAdirata con il suo \u201ccreatore\u201d e grazie all'aiuto di N'astirh, Madelyne si libera, si riappropria del figlio e giura di scatenare un Inferno sulla Terra per vendicarsi di tutti quelli che l'hanno usata ed abbandonata.\n\"X-Terminators\" nn. 3-4 e \"New Mutants\" nn. 72-73.\nI demoni di N'astirh approfittando del caos che regna in citt\u00e0, riescono a rapire diversi bambini che portano al loro signore perch\u00e9 compia il suo incantesimo. Gli X-Terminators si battono contro di loro e allo stesso tempo devono fronteggiare anche la New York posseduta. Intanto Whiz-Kid riesce a prendere tempo e curare i bambini rapiti, ma N'astirh lo obbliga a costruire un gigantesco computer che potenzier\u00e0 il suo incantesimo permettendogli di mantenere aperto il portale che collega la Terra ed il Limbo. Rusty, Skids, Boom Boom e Rictor riescono a scovare il nascondiglio del demone in cui i loro amici e gli altri bimbi sono prigionieri, ma vengono catturati e ancora una volta N'astirh sfrutta lo strumento di Whiz-Kid per usufruire dell'energia negativa che si trova a Times Square. La piazza viene cos\u00ec sommersa dai demoni e gli X- Terminators si ritrovano a combatterli aiutati di Nuovi Mutanti appena giunti l\u00ec dal Limbo. Nella baraonda che si \u00e8 creata Whiz-Kid riesce a distruggere il computer demoniaco. Darkchilde viene separata dai compagni, intenti a fronteggiare la minaccia demoni con gli X-Terminators, e diviene motivo di scontro tra S'ym e N'astirh per chi debba avere possesso di lei e della sua Spada dell'Anima. Durante lo scontro tra i due, N'astirh assorbe il virus tecno-organico e sembra avere la meglio sul rivale, mentre la giovane Illyana riesce a teleportarsi via, vagando per la citt\u00e0. I due gruppi di giovani mutanti intanto riescono a mettere in salvo dieci dei bimbi rapiti dai demoni e mentre Rusty, Skids e Mirage si rifugiano in una chiesa per proteggerli dai nuovi attacchi, Cannonball, Sunspot, Rictor, Boom Boom, Wolfsbane e Warlock, partono alla ricerca di Darkchilde. La giovane intanto, rivestita con un'armatura magica fatta dello stesso metallo della sua spada, si trova a dover affrontare prima N'astirh e poi S'ym ed in suo aiuto giunge Colosso, che si batte contro il demone mentre la sorella e il gruppo di giovani compagni che la stavano cercando si rifugiano nel Limbo. Qui si ritrovano a viaggiare nel tempo raggiungendo il periodo in cui Illyana era appena giunta nella dimensione ma non era stata contaminata dal male. Wolfsbane la salva e ci\u00f2 provoca le ire dell'Illyana adulta che odia quello che era perch\u00e9 le mostra cosa \u00e8 diventata. Su consiglio dell'amica per\u00f2 compie una scelta e cos\u00ec sacrifica il suo potere e la sua spada forgiata con la parte oscura della sua anima e riesce a chiudere il portale che ha condotto sulla Terra i demoni risucchiandoli all'interno. I Nuovi Mutanti, gli X-Terminatiors e Colosso si ritrovano a Times Square e trovano dentro l'armatura di Darkchilde l'Illyana bambina che \u00e8 sopravvissuta allo scontro. Dall'alto N'astirh li osserva affermando che non \u00e8 ancora finita: la Regina dei Goblin e suo figlio lo aiuteranno a portare a termine il suo piano.\n\"Excalibur\" nn. 6-7.\nNel faro base di Excalibur Rachel Summers (figlia di Jean e Scott) avverte il richiamo di aiuto di suo fratello Nathan e vola in suo soccorso a New York, dove viene sopraffatta dai demoni. I suoi compagni la seguono, ma appena nei pressi della citt\u00e0 Meggan viene corrotta dall'energia demoniaca e N'astirh la trasforma nella Principessa dei Goblin. Capitan Bretagna e Shadowcat vengono imprigionati dalla donna che li trasporta in una versione distorta di diversi film. Nightcrawler intanto separato dagli altri, si scontra con il demone Crotus che sta per iniziare un rito che render\u00e0 Rachel sua sposa. Kurt riesce a salvarla e liberarla. Meggan intanto rende Capitan Bretagna un suo schiavo e l'unica in grado di contrastarla \u00e8 Kitty che riceve in dono l'armatura e la Spada dell'Anima di Illyana, capendo che all'amica deve essere successo qualcosa. Grazie a queste armi la giovane libera Meggan dall'incanto di N'astirh e riporta le cose alla normalit\u00e0.\n\"X-Factor\" nn. 36-37.\nI membri di X-Factor Ciclope, Marvel Girl, Bestia, Uomo Ghiaccio e Arcangelo si ritrovano a Manhattan mentre questa \u00e8 in preda ai demoni, cos\u00ec iniziano a loro volta a combatterli e scoprono che il loro nemico Cameron Hodge ha stretto un patto con il demone N'astirh. Durante lo scontro Jean riesce ad avvertire telepaticamente al presenza di uno spaventato Nathan in citt\u00e0 e il gruppo parte per salvarlo. Durante la loro avanzata notano che i demoni stanno sparendo (in seguito al sacrificio di Illyana) e si ritrova faccia a faccia con N'astirh e la Regina dei Goblin la quale, stringendo Nathan tra le braccia, sfoga tutto il suo potere e la sua ira contro Ciclope, colpevole di averla abbandonata in seguito alla resurrezione di Jean. Rivela inoltre ai presenti la verit\u00e0 su se stessa e Sinistro, incolpando anche di questo Scott. Quando Marvel Girl mostra il principio di un legame con il bimbo, Madelyne s'infuria e si accanisce su di lei con l'intento di annientarla e portarle via tutto ci\u00f2 che le appartiene. Capendo inoltre che Nathan \u00e8 davvero importante per Scott, decide di sacrificarlo al demone come punizione per le colpe dell'uomo. Dopo una violenta esplosione di energia Madelyne abbandona i panni della Regina dei Goblin e afferma che X-Factor vuole portarle via il bambino.\n\"Uncanny X-Men\" n. 242, \"X-Factor\" n. 38 e \"Uncanny X-Men\" n. 243.\nGli X-Men giungono sul luogo dell'esplosione e incontrano per la prima volta la rediviva Jean Grey, e la loro presenza disorienta i membri di X-Factor che sono convinti che gli X-Men siano morti a Dallas in diretta televisiva. La parte oscura emersa negli X-Men li spinge a iniziare uno scontro con l'altro gruppo e nel frattempo Madelyne fa di tutto per spingere Scott a scegliere tra lei e Jean. Quando Ciclope sceglie nuovamente Jean, la Regina dei Goblin riassume il suo aspetto e con N'astirh parte su una carrozza demoniaca verso il luogo dove sacrificher\u00e0 il figlio. Havok la segue e viene trasformato nel Principe dei Goblin. A Central Park i due gruppi continuano a lottare fin quando Tempesta, liberatasi dall'influsso oscuro, riesce a sedarli spingendo gli eroi a collaborare per distruggere N'astirh. A loro si unisce anche Colosso, di ritorno dal salvataggio di Illyana, ed insieme scoprono che il punto debole del demone \u00e8 il virus tecno-organico con cui si \u00e8 fatto contagiare e che lui crede lo renda pi\u00f9 forte. L'azione combinata di X-Men e X-Factor annienta N'astirh ma li mette di fronte al nuovo e letale avversario: la Regina dei Goblin che ormai \u00e8 senza controllo e intende comunque sacrificare suo figlio e gli altri bambini per aumentare il suo potere. Sfruttando i suoi poteri demoniaci cerca di riportare a galla l'oscurit\u00e0 degli X-Men, ma non ha successo ed ingaggia una lotta con Jean, che con i suoi poteri psichici scopre come la Fenice, dopo aver abbandonato la zona blu della Luna, abbia dato vita e ricordi a Madelyne. A questo punto l'energia residua della Fenice chiede a Jean di scegliere: se l'accetter\u00e0 in s\u00e9 l'essenza vitale e i ricordi sottratti torneranno alla legittima proprietaria. La donna acconsente e questo sancisce la morte della Regina dei Goblin. Nel frattempo Havok ha riacquistato coscienza di s\u00e9 e Ciclope riabbraccia finalmente suo figlio. I due gruppi credono che il pericolo sia passato ma Jean riceve un attacco psichico ad opera di Sinistro e solo l'intervento di Psylocke riesce a liberarla. X-Men e X-Factor si spostano alle rovine della Scuola Xavier dove Jean ha localizzato il nemico e dopo un nuovo scontro con i Marauders, cadono vittime di un'esplosione che lascia indenne solo Longshot che si trova a dover affrontare Sinistro e Malice per salvare la vita ai compagni.\n\"X-Factor\" n. 39.\nLongshot riesce a tenere testa ai due nemici il tempo necessario perch\u00e9 il resto dei compagni si rianimi. Quando i poteri di Ciclope vengono respinti da Sinistro, questo gli rivela che lo ha sempre tenuto d'occhio, fin dal momento in cui lui e il fratello Alex vennero paracadutati fuori dall'aereo in fiamme. In quell'occasione Ciclope us\u00f2 per la prima volta i suoi pieni poteri e questo permise a Sinistro di localizzarlo. Tempo dopo lo segu\u00ec e l'osserv\u00f2 nell'orfanotrofio in Alaska e cerc\u00f2 un modo per controllare i poteri del giovane, ma senza successo, cos\u00ec gli impiant\u00f2 un blocco mentale e cre\u00f2 gli occhiali al quarzo rubino. Alla lotta si unisce anche Sabretooth, ma le forze combinate degli eroi permette loro di trionfare. Quando Sinistro prende Jean in ostaggio, Ciclope, potenziato dai raggi al plasma di Havok, riesce a superare il blocco del nemico e lo colpisce a piena potenza. Sinistro \u00e8 sconfitto, Malice \u00e8 scappata e i due gruppi si dividono, entrambi decisi a portare avanti il sogno di Xavier. X-Factor torna alla propria base e gli X-Men in Australia."}
{"id": "719678", "revid": "767487", "url": "https://it.wikipedia.org/wiki?curid=719678", "title": "Glen", "text": "Un glen \u00e8 una particolare valle, solitamente molto allungata, profonda e con una forma ad \"U\" derivata dall'erosione glaciale. Nel caso non sia una valle, \u00e8 facilmente sostituita da un corso d'acqua pi\u00f9 o meno grande sempre con bassi monti o colline molto ripide accanto. La parola deriva dal gaelico irlandese e scozzese \"gleann\" e dal mannese \"glion\". Nel caso di corso d'acqua invece, sembra derivare dal gallese \"glan\" che significa pulito, o \"gleindid\" che significa purezza.\nLa parola si riscontra facilmente in toponimi con queste caratteristiche come Great Glen in Scozia, Glendalough, Glenveagh, Glengesh, Glencar o i celebri \"Glens of Antrim\" in Irlanda, Glengowrie in Australia e Glen Norman in Canada."}
{"id": "719680", "revid": "1855146", "url": "https://it.wikipedia.org/wiki?curid=719680", "title": "Paese di Punt", "text": "Il leggendario Paese di Punt, o Terra di Punt, \u00e8 identificato dagli storici moderni con il Corno d'Africa, ovvero quella regione dell'Africa orientale, che va da Gibuti, al Capo Guardafui, e comprende Somaliland (ex Somalia britannica), Puntland, Migiurtinia (ex Somalia italiana) e Ogaden all'interno (annesso all'Etiopia).\nMancando una storia scritta dell'antica Somalia, l'identificazione \u00e8 stata fatta correlando le testimonianze orali della cultura nomade somala, con le caratteristiche territoriali e con i testi di altre culture che ebbero attinenze col Paese di Punt.\nLa terra di Punt nelle fonti antiche.\nLa Bibbia cita il Punt, come la regione abitata dai discendenti di Cam, figlio di No\u00e8, che si chiamarono Camiti, e stanziarono tra il Nilo e il Mar Rosso, tra l'altopiano dell'Abissinia e il mare.\nIl Punt \u00e8 ancora citato da geroglifici egizi, posti su una parete del tempio di Amon a Tebe, risalente al regno di Seti I, secondo faraone della XIX Dinastia. Quei geroglifici descrivono un viaggio navale per portare oro, incenso e mirra, dal Paese di Punt a Tebe, oltre a un carico di zanne di elefante, lapislazzuli, ebano, pavoni e scimmie.\nProbabilmente le prime spedizioni egizie per Punt ebbero inizio gi\u00e0 nella IV dinastia dal porto di Wadi al-Jarf nel golfo di Suez.\nPi\u00f9 dettagliate descrizioni del Punt, ci pervengono dalla storia della Fenicia.\nHiram re dei fenici a Tiro, era il genero del re di Giuda e di Israele Salomone (961-922 a.C.), e per conto del suocero, fece un viaggio al Paese di Punt, da dove port\u00f2 ricchezze per abbellire il grandioso Tempio di Salomone a Gerusalemme. Le ricchezze del Punt, secondo la Bibbia (Libro dei Re), consistevano in incenso, mirra, resine, ambra, agata verde, lapislazzuli, oro, avorio, ebano e altri legni pregiati.\nIl riconoscimento in epoca moderna.\nIl riconoscimento fisico del Punt con la Somalia del nord, \u00e8 dato dal territorio arido e sferzato dal monsone, dove cresce la savana e dove abitano pastori nomadi che da millenni praticano la transumanza di capre, pecore e cammelli. Costoro svolgono ancora la raccolta e il commercio di incenso e mirra, tuttora molto richiesti dagli arabi.\nLa Somalia del nord \u00e8 l'unico posto al mondo dove cresca spontaneo l'arbusto dell'incenso, oltre a mirra, spezie, aromi e profumi. A questa regione corrispondono anche le altre caratteristiche citate dall'antichit\u00e0, cio\u00e8 la presenza di pavoni, scimmie, giraffe ed elefanti.\nDalla savana veniva preso l'avorio delle zanne d'elefante, mentre dall'interno dell'Abissinia, dove sono monti e foreste, veniva ricavato il legname come l'ebano, le pietre preziose e l'oro. \nTutto veniva trasportato via Mar Rosso in Egitto e in Palestina da dove passava al Mediterraneo.\nIl luogo pi\u00f9 favoloso che si collega all'incenso spontaneo \u00e8 l'isola di Socotra, mentre l'incenso d'Arabia e Yemen \u00e8 stato importato dal Punt nell'antichit\u00e0 e poi coltivato, ancor oggi da secoli.\nAnche altre spezie, come il pregiato \u201ccaff\u00e8 arabica\u201d in realt\u00e0 \u00e8 la coltivazione in Arabia di quella che era una pianta selvatica d'Etiopia. Il fatto che l'antichit\u00e0 indichi l'incenso come esclusivo del Punt, e non anche dell'Arabia, \u00e8 da ritenersi il collegamento fondamentale tra Punt e Somalia.\nI fratelli archeologi ed etnologi Angelo e Alfredo Castiglioni, hanno recentemente ipotizzato che la Terra di Punt possa essere localizzata nell'area di Adulis (Eritrea), importante sito archeologico dove l'\u00e9quipe dei fratelli Castiglioni sta effettuando dal 2011 scavi archeologici con la collaborazione di numerose universit\u00e0: Universit\u00e0 Cattolica del Sacro Cuore di Milano, Politecnico di Milano, Universit\u00e0 degli Studi di Napoli \"L'Orientale\", Pontificio Istituto di Archeologia Cristiana (PIAC) e Universit\u00e0 degli Studi dell'Insubria.\nCuriosit\u00e0.\nUn riferimento al Paese di Punt \u00e8 presente anche nella serie di romanzi di \"Ulysses Moore\", scritta da Pierdomenico Baccalario. Infatti la \"Terra di Punt \"\u00e8\" \"uno dei paesi immaginari raggiungibili tramite le Porte del Tempo, che la collega agli altri porti dei sogni. Inoltre il secondo libro, \"La Bottega delle Mappe Dimenticate\", \u00e8 ambientato per intero nel paese di Punt."}
{"id": "719681", "revid": "9746550", "url": "https://it.wikipedia.org/wiki?curid=719681", "title": "Soggetto giuridico", "text": ""}
{"id": "719684", "revid": "287204", "url": "https://it.wikipedia.org/wiki?curid=719684", "title": "Sa\u02bfdi", "text": "Sa\u02bfdi \u00e8 riconosciuto non solo per la superiore qualit\u00e0 del suo stile, ma anche per la profondit\u00e0 del suo pensiero. \nFu una delle principali fonti di ispirazione del filosofo e poeta statunitense Ralph Waldo Emerson.\nBrani delle sue poesie compaiono anche sui muri dell'edificio dell'ONU a New York.\nTraduzioni italiane.\nIl suo capolavoro, il \"Bustan\" (o \"B\u016bst\u0101n\"), ovvero \"Il Frutteto\" (tradotto dall'inglese \"The Orchard\"), \u00e8 inserito tra i 100 libri migliori di sempre secondo il Norwegian Book Club. Traduzione italiana integrale:\nSa'di, \"Il Verziere (Bustan)\", a cura di Carlo Saccone, Centro Essad Bey-Amazon IP, Seattle 2018 \nL'altra sua famosissima opera, il \"Gulistan\" (o \"Golest\u0203n\"), ovvero \"Il roseto\", \u00e8 stata tradotta pi\u00f9 volte in italiano:\nEsiste anche una scelta dei suoi ghazal con testo a fronte:"}
{"id": "719690", "revid": "486946", "url": "https://it.wikipedia.org/wiki?curid=719690", "title": "Materiali albici", "text": ""}
{"id": "719692", "revid": "712828", "url": "https://it.wikipedia.org/wiki?curid=719692", "title": "Pui Pui", "text": ""}
{"id": "719697", "revid": "1821847", "url": "https://it.wikipedia.org/wiki?curid=719697", "title": "Andrea Carlostadio", "text": "Biografia.\nFormazione.\nDi formazione tomistica e antinominalistica, Carlostadio ricevette il dottorato in teologia nel 1510 dall'universit\u00e0 di Wittenberg. Precedentemente, Carlostadio aveva studiato all'Universit\u00e0 di Erfurt e a Colonia. Nel 1511 divenne canonico e docente alla cattedra di teologia alla neoistituita (1502) Universit\u00e0 di Wittenberg, divenendone decano, e nel 1512 confer\u00ec il dottorato a Martin Lutero.\nRiforma.\nPrima del 1515, Carlostadio era un sostenitore della Scolastica, bench\u00e9 non intrattenesse alcun legame con gli ordini monastici. Recatosi a Roma nel 1515, dove consegu\u00ec la laurea \"in utroque jure\", le sue idee cambiarono vedendo l'alto grado di corruzione presente nella Chiesa cattolica. Nel documento del 16 settembre 1516 (\"De natura, lege et gratia\") scrisse una serie di 151 tesi, da non confondere con le 95 tesi di Lutero, che trattavano lo stesso argomento.\nNel 1519, Johann Eck, teologo cattolico, sfid\u00f2 Carlostadio ad un dibattito a Lipsia, anche se infine dibatt\u00e9 con Lutero.\nPapa Leone X promulg\u00f2 una bolla, \"Decet Romanum Pontificem\" con cui scomunicava Carlostadio, oltre a Lutero, il 3 gennaio 1521.\nDopo la Dieta di Worms (gennaio-maggio 1521), mentre Lutero si nascondeva presso il castello di Wartburg, Carlostadio lavorava per la riforma a Wittenberg. Il giorno di Natale del 1521 celebr\u00f2 la messa in volgare, indossando abiti civili, omettendo l'elevazione dell'ostia consacrata e pronunciando in tedesco la formula della consacrazione. Era contrario alla confessione orale e lasciava che i fedeli si comunicassero da soli sotto le due specie del pane e del vino.\nSi rec\u00f2 anche in Danimarca, ove ebbe molta influenza sul re Cristiano II, al punto che quest'ultimo eman\u00f2 una legge contro il celibato ecclesiastico.\nTra il 1521 e il 1522 espresse le sue idee iconoclaste pubblicando l'opera \"Von Abtun der Bilder\" (Dell'eliminazione delle immagini); promosse anche l'eliminazione della musica dalle cerimonie religiose, sostenendo che, come le immagini, lusingano i sensi.\nAgli inizi di gennaio del 1522 il consiglio comunale di Wittenberg, su pressione di Carlostadio, eman\u00f2 un decreto in cui autorizzava la rimozione delle immagini dalle chiese e le modifiche alla messa apportate da Carlostadio; il 19 gennaio, Carlostadio spos\u00f2 Anna von Mochau, la quindicesima figlia di un nobile decaduto. Il 20 gennaio il governo imperiale e il papa stabilirono che Federico il Saggio, Elettore di Sassonia, doveva ritirare i cambiamenti apportati. Federico ne ritir\u00f2 molti, compreso quello che negava che l'eucaristia dovesse essere somministrata nella forma cattolica.\nI rapporti con Lutero.\nAgli inizi di marzo, Lutero ritorn\u00f2 dalla fortezza di Wartburg. Dal 9 al 16 marzo pronunci\u00f2 otto sermoni nei quali era evidente la somiglianza di molte idee teologiche con quelle di Carlostadio, anche se espresse con maggiore cautela. Questo episodio rappresenta il maggior punto critico nella relazione tra Lutero e Carlostadio. Quest'ultimo, fortemente impressionato dalla predicazione di Nicolas Storch e dei \"Profeti di Zwickau\", suoi seguaci, inizi\u00f2 ad avere visioni mistiche, ad indossare i vestiti dei contadini, chiedeva di essere chiamato Fratello Andrea e ruppe con lo stile di vita accademico.\nNel maggio del 1523, Carlostadio fu invitato dalla parrocchia di Orlam\u00fcnde per svolgere il pastorato. Ne approfitt\u00f2 per istituirvi tutte le sue riforme radicali e divenne il modello di una riforma comunale: musica e arte non erano pi\u00f9 consentite in chiesa, veniva consentito il matrimonio dei preti e respinto il battesimo dei bambini. Ma il fatto forse pi\u00f9 importante fu che a Orlam\u00fcnde Carlostadio neg\u00f2 la presenza reale di Cristo nell'Eucaristia.\nDalla primavera del 1524 Lutero inizi\u00f2 la campagna contro Carlostadio, negandogli il diritto di stampare e predicare senza la sua autorizzazione. A giugno, Carlostadio si dimise da canonico. A luglio Lutero pubblic\u00f2 la \"Lettera al Principe di Sassonia\", dove dibatteva che Thomas Muentzer e Carlostadio avevano le stesse idee, e pertanto erano entrambi dei pericolosi settari.\nIl 22 agosto 1524, Lutero predic\u00f2 a Jena, Carlostadio si nascose nella folla durante la predica di Lutero e s'infuri\u00f2 al punto che scrisse a Lutero chiedendo di incontrarlo. L'esito del dibattito che ne segu\u00ec fu pubblicato neanche un mese dopo il fatto. Vi furono numerosi fraintendimenti tra i due. Per esempio, Lutero era fermamente convinto che Carlostadio premesse per quella che sarebbe passata alla storia come la guerra dei contadini tedeschi. Nel settembre del 1524 Carlostadio fu esiliato dalla Sassonia da Federico il Saggio e da Giorgio, duca di Sassonia.\nNel 1525 Lutero scrisse contro di lui il libro \"Wider die Himmlischen Propheten\" (Contro i profeti celesti).\nLa guerra dei contadini.\nQuando scoppi\u00f2 la guerra dei contadini tedeschi (1524-1525), Carlostadio si sent\u00ec minacciato e scrisse a Lutero chiedendo aiuto. Lutero acconsent\u00ec e Carlostadio si nascose nella casa di Lutero per otto settimane. Dovette firmare una ritrattazione e non gli fu pi\u00f9 permesso di predicare. Questa ritrattazione, dal titolo \"Apologia del Dott. Andrea Carlostadio riguardo alle false accuse di insurrezione che gli sono state mosse ingiustamente\", conteneva una prefazione scritta da Lutero. Nel marzo 1526 la moglie di Lutero divenne madrina del figlio di Carlostadio. Quest'ultimo visse da contadino in varie citt\u00e0 della Sassonia fino al 1529, anno in cui abiur\u00f2 le sue ritrattazioni, si separ\u00f2 nuovamente da Lutero e si un\u00ec all'anabattista Melchior Hofmann.\nCarlostadio predic\u00f2 in vari paesi e citt\u00e0, comprese due visite a Zurigo. Grazie a Enrico Bullinger divenne nel 1534 professore e pastore a Basilea dove rimase fino alla morte, avvenuta a causa della peste, la vigilia di Natale del 1541.\nOpere e diffusione.\nDurante la sua vita, Carlostadio pubblic\u00f2 circa 90 scritti in 213 edizioni. Tra gli anni 1518 e 1525 furono pubblicate in Germania 125 edizioni dei suoi lavori, numero superato solo da Lutero."}
{"id": "719698", "revid": "339392", "url": "https://it.wikipedia.org/wiki?curid=719698", "title": "Integrale secondo Riemann", "text": ""}
{"id": "719699", "revid": "287204", "url": "https://it.wikipedia.org/wiki?curid=719699", "title": "Stauros D\u012bmas", "text": "Ha ricoperto dal 2004 al 2010 l'incarico di Commissario europeo per l'Ambiente.\nBiografia.\nDimas ha studiato legge ed economia presso l'Universit\u00e0 di Atene, proseguendo poi con un master presso l'Universit\u00e0 di New York. Nel 1969 ha esordito presso un'azienda statunitense come avvocato, per poi passare, nel 1970, alla Banca Mondiale; nel 1975 \u00e8 rientrato in Grecia per assumere l'incarico di vice governatore della Banca Greca per lo Sviluppo Industriale.\nCarriera politica.\nDal 1977 ha rivestito un ruolo sempre pi\u00f9 attivo nella politica greca, all'interno del partito conservatore \"Nea Dhimokratia\" (Nuova Democrazia); a partire da quest'anno \u00e8 stato eletto per dieci volte consecutive membro del parlamento ellenico, svolgendo diversi incarichi parlamentari e ministeriali.\nCommissione Europea.\nNel 2004 Dimas ha esordito come membro della Commissione europea in carica, la Commissione Prodi, sostituendo la collega Anna Diamantopoulou, nel marzo 2004, nel ruolo di Commissario europeo per l'Occupazione e gli Affari Sociali. La sua candidatura alla successiva Commissione Barroso, entrata in carica il 22 novembre 2004, \u00e8 stata confermata dal governo greco dell'epoca; nel nuovo esecutivo europeo a Dimas \u00e8 stato attribuito il prestigioso portafoglio dell'Ambiente.\nNel corso del proprio discorso di presentazione di fronte al Parlamento Europeo Dimas ha elencato i seguenti punti cardine per la politica ambientale europea nel periodo 2004-2010: i cambiamenti climatici, la biodiversit\u00e0, la salute pubblica e lo sviluppo sostenibile. Dimas ha inoltre sottolineato l'importanza del Protocollo di Ky\u014dto, del progetto Natura 2000 e della direttiva REACH.\nCandidatura alla Presidenza della Repubblica.\nIn vista delle elezioni presidenziali greche anticipate di due mesi, \u00e8 indicato come candidato unico di Nea Democratia (ND) - maggiore partito di centrodestra al governo - e il Movimento Socialista Panellenico (PASOK) - maggiore partito di centrosinistra nonch\u00e9 alleato - come Presidente della Grecia. \nIl 17 dicembre, al primo scrutinio (necessari 2/3 componenti pari a 200 deputati) ottiene 160 voti su 300 totali ottenendo i voti della coalizione di Governo di ND e PASOK a cui si aggiungono 5 indipendenti. \nIl 23 dicembre, al secondo scrutinio (necessari 2/3 componenti pari a 200 deputati) ottiene 168 voti su 300 totali ottenendo i voti della coalizione di Governo di ND e PASOK a cui si aggiungono 13 indipendenti (tra cui 2 deputati appena dimessi da DIMAR e addirittura 2 deputati usciti da Alba Dorata). Nei giorni scorsi il Premier Ant\u014dn\u012bs Samaras aveva chiesto alle forze europeiste il sostegno a Dimas promettendo che avrebbe anticipato le elezioni parlamentari previste naturalmente a giugno 2016 alla fine 2015 promettendo di allargare il Governo alle forze pro-euro in primis Sinistra Democratica (DIMAR), piccolo partito di centrosinistra che gi\u00e0 faceva parte del Governo e alleato del Pasok e Greci Indipendenti (IG), piccolo partito di destra nato da una scissione di ND i quali hanno ribadito nei loro direttivi tuttavia il voto contrario a Dimas. Forti polemiche provoca la denuncia del deputato di Greci Indipendenti Pavklos Chaikalis che aveva denunciato un tentativo di corruzione e lobbyng con promessa di 700.000 euro oltre a 2-3 milioni ssa un banchiere per non far cadere il Governo avendolo registrato. La Commissione etica del Parlamento ellenico, a maggioranza ND-Pasok, tuttavia decide di archiviare la denuncia mente la magistratura greca continua ad indagare.\nIl 29 dicembre, al terzo scrutinio (necessari stavolta 3/5 componenti pari a 180 deputati) ottiene sempre 168 voti su 300 totali confermando i voti della coalizione di Governo di ND e PASOK a cui si aggiungono sempre i soliti 13 indipendenti. Prima del voto il partito neonazista Alba Dorata, i cui deputati per la maggior parte sono in carcere per associazione eversiva, aveva addirittura ipotizzato il voto a Dimas provocando forti tensioni nella maggioranza e in Nea Democrazia (il Ministro delle Riforme Kiriakos Mitsotakis, nel caso di voto di un deputato neonazista a Dimas, aveva annunciato la sua astensione e quella di molti parlamentari a lui vicini) fino a che lo stesso Dimas annuncia che nel caso avrebbe rinunciato alla Presidenza. Intanto DIMAR, il piccolo partito di centrosinistra gi\u00e0 alleato di Governo di ND-PASOK, a cui Samaras aveva chiesto il supporto, decide, non senza spaccature (2 deputati gi\u00e0 si erano dimessi il 23 per sostenere Dimas) di stringere una alleanza elettorale con SYRIZA, participiale partito d'opposizione e anti-austerit\u00e0, di Tsipras per formare un Governo di coalizione dopo il voto (secondo i sondaggi Syriza vincerebbe ma non avrebbe i numeri per governare per poco).\nLa Costituzione della Repubblica Ellenica prevede che se il Presidente della Repubblica Ellenica non viene eletto neanche al terzo scrutinio, automaticamente cade il Governo ellenico e il Parlamento ellenico si scioglie dopo 10 giorni per andare ad elezioni anticipate entro 2 mesi. La Grecia \u00e8 quindi tornata al voto a fine gennaio 2015."}
{"id": "719700", "revid": "21079", "url": "https://it.wikipedia.org/wiki?curid=719700", "title": "Integrale secondo Lebesgue", "text": ""}
{"id": "719706", "revid": "287204", "url": "https://it.wikipedia.org/wiki?curid=719706", "title": "Medea (Glover)", "text": "Medea \u00e8 una tragedia scritta nel 1763 da Richard Glover, basata sulla figura mitologica di Medea.\nAnalisi.\nSi tratta di un adattamento della tragedia classica di Euripide nella versione di Seneca rispetto ai gusti del pubblico inglese del XVIII secolo, che amava trame drammatiche ed emotive incentrate su figure femminili idealizzate, tormentate ma virtuose.\nDiversi autori si cimentarono nella rielaborazione del tema, modificando od omettendo elementi dell'opera originaria, per esempio il volontario omicidio dei figli, che non sarebbero stati accettabili all'epoca.\nNella \"Medea\" di Glover l'infanticidio non \u00e8 pi\u00f9 un'azione deliberata, bens\u00ec \u00e8 causato dalla pazzia.\nInoltre, Glover tese ad evidenziare il trionfo del male e per questo motivo pose questa entit\u00e0 in primo piano all'interno di tutta l'opera."}
{"id": "719717", "revid": "1318658", "url": "https://it.wikipedia.org/wiki?curid=719717", "title": "Hafez", "text": "Il canzoniere (\"Div\u0101n\") di Hafez - il cui nome significa \"Colui che sa recitare a memoria il Corano\" - \u00e8 un celebre classico della letteratura persiana. Nei suoi ghazal, che la gente pi\u00f9 semplice adopera come oracolo (aprendo il libro a caso per leggerne due versi alla volta), si combinano toni diversi, di solito ma non sempre esattamente definiti erotici e mistici, e temi che spaziano da un supposto edonismo al panegirismo. I temi principali delle sue 500 ghazal sono l'amore; la celebrazione del vino e dell'ubriachezza; la messa a nudo dell'ipocrisia di coloro che si autodefiniscono guardiani, giudici ed esempi di rettitudine morale. Adattamenti, imitazioni e traduzioni delle poesie di H\u0101fez sono state pubblicate in tutte le lingue pi\u00f9 diffuse.\nLa vita e le opere di H\u0101fez sono state oggetto di analisi, commentari ed interpretazioni, e hanno influenzato in modo determinante la poetica persiana successiva al XIV secolo. La sua influenza nella vita degli iraniani \u00e8 testimoniata dal frequente uso dei suoi poemi nella musica tradizionale persiana, nelle arti visuali e nella calligrafia persiana, e dal \"f\u0101l-e h\u0101fez\" (in persiano: \u0641\u0627\u0644 \u062d\u0627\u0641\u0638 ; in italiano: \"\u00ablettura di H\u0101fez\u00bb\"), una forma di divinazione che consiste nell'apertura a caso delle pagine del canzoniere per trarre dai versi poetici la risposta alla proprie domande.\nIl mausoleo che contiene la sua tomba si trova a Shiraz: realizzato su progetto dell'architetto francese Andr\u00e9 Godard, risale al 1935 ed \u00e8 un luogo di rilevante interesse turistico.\nBiografia.\nH\u0101fez nacque a Shiraz tra il 1317 e il 1325 in un periodo in cui la citt\u00e0 era sottomessa alla signoria del principe ingiuide sunnita Abu Ishaq Inju, vassallo dei Mongoli e protettore dei poeti. A seguito di una sfortunata impresa bellica, il mecenate fu sconfitto e fatto giustiziare dal principe Mobarez al-Din Kirmani, un personaggio descritto come un uomo ascetico e bigotto che fece chiudere le taverne e altri luoghi malfamati di Shiraz - un provvedimento lamentato dal poeta nei suoi componimenti - inaugurando un periodo di austerit\u00e0 di costumi. Successivamente, H\u0101fez ottenne la protezione del principe e poeta Shah Shoja', figlio gaudente del precedente monarca, da lui stesso spodestato e fatto accecare. Il poeta registra indirettamente anche questo avvenimento, gioendo per la riapertura delle taverne della citt\u00e0 decretata dal nuovo signore.\nH\u0101fez frequent\u00f2 soprattutto l'ambiente della corte di Shiraz, citt\u00e0 da cui pare si sia allontanato solo per un breve periodo, forse a causa di screzi e incomprensioni con Shah Shoja'. Forse tent\u00f2 pure di imbarcarsi per l'India, ma secondo fonti tradizionali una tempesta nel porto lo convinse a rinunciare al viaggio. Nella sua poesia si vanta di essere ben noto anche fuori dei territori persiani, dall'Iraq al Bengala, un probabile indizio del fatto che egli godeva di grande fama mentre era ancora in vita. Frequent\u00f2 altres\u00ec gli ambienti religiosi, e in vari componimenti d'occasione (soprattutto \"in mortem\") tess\u00e9 l'elogio di qadi, dottori e esponenti delle gerarchie religiose della citt\u00e0.\nControversa \u00e8 la questione del suo rapporto con l'ambiente delle confraternite sufi: bench\u00e9 egli amasse presentarsi, nel canzoniere, con un'identit\u00e0 sufi, queste confraternite sono, spesso e volentieri, \"bacchettate\" nelle poesie per loro ipocrisia o malaffare.\nForse insegn\u00f2 materie religiose nella locale madrasa. In ogni caso, egli mostra nei suoi versi una straordinaria cultura religiosa, attestata peraltro dallo stesso \"nom de plume\" - H\u0101fez - che significa \"\u00abcolui che ha memorizzato [il Corano]\u00bb\". Mor\u00ec a Shiraz nel 1389 o 1390. Nel 1935 \u00e8 stata eretta la tomba di Hafez ad opera dell'architetto francese Andr\u00e9 Godard.\nPoetica.\nI suoi circa 500 poemi lirici ( \"ghazal\" ) sono notissimi in tutti i paesi dell'ecumene persiana, fatti oggetto di studio da numerosi commentatori e spesso appresi a memoria anche dalla gente pi\u00f9 umile e meno istruita. Il suo \"Div\u0101n\", aperto a caso, \u00e8 usato ancor oggi come popolare libro di divinazione.\nH\u0101fez nei suoi componimenti canta il vino, le gioie e le pene amorose; ma soprattutto egli canta le grazie di un misterioso e innominato \"amico\" (talora presentato nelle maschere di un bel coppiere, di un mago zoroastriano, di un \"turco predone\", ma anche in quelle dell'assassino, del medico, del giocatore di polo ecc.) che tipicamente mostra crudelt\u00e0 e indifferenza nei confronti della lauda incessante del poeta-amante, risultando in sostanza inafferrabile.\nQuanto H\u0101fez si riferisse a un amore terreno o a uno divino (mistico) \u00e8 oggetto di controversia tra gli studiosi. Friedrich Rueckert, in versi spesso citati, esalt\u00f2 la miracolosa capacit\u00e0 di H\u0101fez di parlare del \"Sensibile\" attraverso il \"Sovrasensibile\" e viceversa; la critica autoctona, che tende a ridurre gli aspetti trasgressivi e anomistici (vino, amore omoerotico) della poesia di H\u0101fez, accentuandone la lettura in chiave simbolica e misticheggiante, gli assegn\u00f2 significativamente il titolo di \"\u00ablingua dell'Invisibile\u00bb\" (\"\u00ablis\u0101n al-ghayb\u00bb\"). Oggi - almeno tra gli studiosi occidentali - \u00e8 tuttavia prevalente una lettura in chiave panegiristica: l'amico cantato sarebbe spesso una sorta di controfigura del principe mecenate di turno. Tra gli studiosi italiani, tuttavia, Giovanni D'Erme, pur sottolineando i forti legami del poeta persiano con il proprio vissuto, ne pone pure in evidenza le forti somiglianze con il codice sapienziale dei trovatori provenzali e degli stilnovisti italiani. Per esempio, alla \"\u00abBelle Dame sans Merci\u00bb\" dei primi - simbolo di un'inafferrabile Conoscenza definitiva - andrebbe accostato decisamente l'Amico da lui cantato. Alla base di queste somiglianze possono essere posti sia gli ovvi influssi spiegati dal finitimo al-Andalus musulmano, sia l'intensa circolazione delle idee che caratterizz\u00f2 il Medioevo e che permise la diffusione su ampie aree di duraturi stilemi letterari.\nFama.\nIn Occidente, fu conosciuto all'inizio attraverso la traduzione integrale del \"Divan\" compiuta da Joseph von Hammer-Purgstall (1812-1813). Fra i maggiori estimatori di H\u0101fez vi furono, in Germania, il poeta Friedrich Rueckert, altro suo rinomato traduttore, e soprattutto Goethe che si ispir\u00f2 al poeta persiano nella composizione del celebre \"West-\u00f6stlicher Divan\"; il poeta e filosofo americano Ralph Waldo Emerson ebbe modo di conoscerlo attraverso traduzioni tedesche, e una testimonianza del suo entusiasmo \u00e8 presente nei \"Persian Essays\".\nIn Italia fu studiato inizialmente dal pioniere dell'iranistica italiana, Italo Pizzi, che tradusse alcune decine di componimenti di H\u0101fez nella parte antologica della sua monumentale \"Storia della poesia persiana\" (2 volumi, del 1884). La prima traduzione antologica contemporanea \u00e8 dovuta all'iranista Carlo Saccone, dell'Universit\u00e0 di Bologna (1998); altre versioni dei soli \"ghazal\" sono dovute a Giovanni Maria D'Erme, dell'Universit\u00e0 di Napoli \"L'Orientale\" (2004-2008) e a Stefano Pell\u00f2, con Gianroberto Scarcia dell'Universit\u00e0 di Venezia (2005). Nel 2011 con la pubblicazione contemporanea di altri due volumi \"Vino, efebi e apostasia\" e \"Canzoni d'amore e di taverna,\" Carlo Saccone ha fornito la prima traduzione integrale (\"ghazal,\" \"qasid\u00e9\", quartine, poesie strofiche, frammenti e poesie d'occasione) in una lingua europea del Canzoniere hafeziano.\nIl manoscritto intitolato \"Ghaz\u0101liyy\u0101t\" (\"Raccolta di ghazal\"), conservato in Tagikistan, \u00e8 stato incluso dall'UNESCO, nel 2003, assieme a \"Kulliyy\u0101t\" di Ubayde Z\u0101k\u0101ni, nel programma di tutela archivistica intitolato \"Memoria del mondo\"."}
{"id": "719742", "revid": "729019", "url": "https://it.wikipedia.org/wiki?curid=719742", "title": "Sopwith Triplane", "text": "Il Sopwith Triplane fu un aereo da caccia monomotore triplano sviluppato dall'azienda aeronautica britannica Sopwith Aviation Company negli anni dieci del XX secolo ed utilizzato principalmente dal Royal Naval Air Service durante la prima guerra mondiale. Era anche conosciuto con i soprannomi di Triple e Triplehound.\nStoria del progetto.\nCon l'evoluzione della tecnologia applicata all'aviazione, la sempre maggiore potenza sviluppata dai motori ed il conseguente aumento delle prestazioni, si rese necessario dotare gli aerei di velature dalle maggiori dimensioni. Con l'aumentare della superficie alare, tuttavia, le caratteristiche del volo mutavano, e l'aumentare della portanza era controbilanciata da una diminuzione della maneggevolezza, a quel tempo caratteristica necessaria per sostenere efficacemente un combattimento aereo. Il \"Triplane\" venne sviluppato come iniziativa privata in risposta a queste due, contrastanti, necessit\u00e0. L'aggiunta della terza ala aumentava la superficie alare del velivolo mentre la ridotta dimensione delle stesse non ne penalizzava troppo la maneggevolezza.\nIl progetto del Triplane si deve a Herbert Smith che aveva gi\u00e0 realizzato per la Sopwith il Pup. Del precedente velivolo riprendeva la fusoliera e gli impennaggi. Il velivolo era potenziato da un motore rotativo a nove cilindri Clerget 9Z che erogava 110\u00a0hp (82\u00a0kW). In seguito per\u00f2 venne montato su molti Triplane la versione 9B che forniva 130\u00a0hp (97\u00a0kW). Su un esemplare venne anche montato un motore, sempre rotativo, Le Rh\u00f4ne che forniva 110\u00a0hp (82\u00a0kW).\nL'armamento standard era costituito da una singola mitragliatrice Vickers calibro .303 (7,7\u00a0mm) dotata di meccanismo di sincronizzazione che permetteva di fare fuoco attraverso il disco dell'elica. Alcuni esemplari furono dotati di una coppia di mitragliatrici.\nIl Triplane fu un velivolo molto apprezzato dai piloti per la facilit\u00e0 di pilotaggio. I controlli erano efficaci ed armonizzati. La sua velocit\u00e0 ascensionale era superiore a quelle dei caccia che lo avevano preceduto. Nelle picchiate il velivolo si dimostr\u00f2 pi\u00f9 lento dei caccia tedeschi dell'epoca. Il Triplane fu portato in volo anche dal \"Black Flight\" del 10\u00b0 Naval Squadron comandato dall'asso canadese Raymond Collishaw. L'unit\u00e0 dichiar\u00f2 l'abbattimento di 87 velivoli nemici, trentatr\u00e9 dei quali ad opera del solo Collishaw.\nLe prestazioni del Triplane furono apprezzate anche dai tedeschi. La cattura di un velivolo, appartenente alla 1\u00aa Squadriglia RNAS, ispir\u00f2 lo sviluppo del famoso Fokker Dr.I.\nIn totale ne verranno prodotti 152 esemplari.\nImpiego operativo.\nIl velivolo entr\u00f2 in servizio nel novembre del 1916 presso i reparti del Royal Naval Air Service e della francese Aviation navale della Marine nationale rimanendo in servizio per poco pi\u00f9 di un anno fino alla sua sostituzione con il pi\u00f9 recente Sopwith Camel."}
{"id": "719754", "revid": "92723", "url": "https://it.wikipedia.org/wiki?curid=719754", "title": "Wireless mesh network", "text": "In telecomunicazioni una wireless mesh network o rete mesh \u00e8 una rete a maglie implementata tramite una wireless local area network (WLAN).\nDescrizione.\nMentre Internet \u00e8 fondamentalmente un'infrastruttura di telecomunicazione elettronica e cooperativa, che si serve per la trasmissione dei segnali di mezzi fisici quali fili, fibre ottiche, ecc., una rete a maglie \u00e8 una rete di telecomunicazione senza fili cooperativa costituita da un gran numero di nodi che fungono da ricevitori, trasmettitori e ripetitori.\nQuesto tipo di infrastruttura \u00e8 decentralizzata (non ci sono server centrali), relativamente economica, molto adattabile e resistente, dal momento che ogni nodo deve solamente trasmettere un segnale al massimo fino al nodo successivo. I nodi fungono da ripetitori per trasmettere il segnale inviato in broadcast dai nodi pi\u00f9 vicini ai peers (nodi equivalenti) che sono troppo distanti per essere raggiunti direttamente; in questo modo si ottiene una rete capace di coprire grandi distanze, specialmente su terreni accidentati o comunque \"difficili\".\nLe reti a maglie sono inoltre estremamente affidabili, poich\u00e9 ogni nodo \u00e8 connesso a molti altri nodi: se un nodo viene meno alla rete, a causa di problemi hardware o qualunque altro motivo, i nodi vicini semplicemente cercano altri percorsi per trasmettere il segnale (si rivolgono ad altri nodi). Le capacit\u00e0 o risorse della rete possono essere incrementate semplicemente installando altri nodi. Le reti a maglie possono includere dispositivi sia fissi sia mobili.\nCi sono progetti indipendenti di affiancamento dell'attuale infrastruttura internet con wireless Mesh network in cui i singoli utenti non sono pi\u00f9 solo l'ultimo ramo dell'albero, ma diventano maglie della rete, per aumentarne l'affidabilit\u00e0 e aggirarne i tentativi spesso riusciti di censura (Egitto, Cina, Russia, ecc...).\nApplicazioni.\nLe classiche applicazioni sono l'installazione di una rete wireless (specie per la navigazione internet) di luoghi pubblici, enti e aziende. Sul mercato esistono da qualche tempo anche modelli per uso domestico (pi\u00f9 economici e meno prestazionali). Il vantaggio della rete mesh, rispetto alle semplici soluzioni con dispositivo \"extender\" (estensore), \u00e8 che l'SSID non cambia (almeno, per la zona per cui si \u00e8 configurata una mesh specifica, ad esempio i piani degli hotel)."}
{"id": "719756", "revid": "31360", "url": "https://it.wikipedia.org/wiki?curid=719756", "title": "Albergo capsulare", "text": ""}
{"id": "719758", "revid": "287204", "url": "https://it.wikipedia.org/wiki?curid=719758", "title": "Politipismo", "text": "Il politipismo in mineralogia \u00e8 un tipo speciale di polimorfismo e si verifica quando due polimorfi differiscono solo per la sequenza di impilamento di strati bidimensionali identici che costituiscono la struttura reticolare del cristallo.\nConseguenza di questo sar\u00e0 che le dimensioni della cella elementare secondo le direzioni parallele agli strati saranno identiche nei due politipi. Le spaziature secondo la direzione normale agli strati saranno invece multipli dell'unit\u00e0 di base. \nIl politipismo \u00e8 una caratteristica ben conosciuta dei composti SiC, ZnS, le miche e altri silicati a strati. La sola differenza tra la blenda (ZnS) e il suo polimorfo wurtzite (ZnS) consiste nel fatto che nella blenda gli atomi di zolfo (S) sono in impaccamento cubico compatto, mentre nella wurtzite sono in impaccamento esagonale compatto.\nLa wurtzite mostra un politipismo esteso, che si esplicita nella dimensione \"c\" della cella elementare (lo \"spessore\" dello strato ZnS unitario \u00e8 di 3,12 \u00c5ngstrom). Alcuni esempi di politipi della wurtzite e della loro dimensione di \"c\" sono: 4H, 12,46 \u00c5ngstrom; 6H, 18,73 \u00c5ngstrom; 8H, 24,96 \u00c5ngstrom; e 10H, 31,2 \u00c5ngstrom (dove H indica una cella esagonale).\nIn pratica le dimensioni in Angstrom sono multipli dell'unit\u00e0 di base lungo la direzione di \"c\".\nLe miche ed altri silicati a strati consistono di strati tetraedrici illimitati (di composizione Si2O5(OH)) impilati con varie modalit\u00e0 lungo la direzione dell'asse \"c\". La simmetria intrinseca a questi strati \u00e8 monoclina. A causa della simmetria esagonale attorno al gruppo (OH), osservabile in una proiezione sul piano degli strati tetraedrici Si2O5(OH), vi sono ben sei direzioni alternate lungo le quali gli strati Si2O5(OH) possono essere impilati.\nQueste sei direzioni possono essere rappresentate da tre vettori (1, 2 e 3 e le direzioni negative , e ) ruotati di 120\u00b0 l'uno dall'altro.\nSe l'impilamento degli strati Si2O5(OH) avviene sempre nella stessa direzione, la struttura risultante avr\u00e0 simmetria monoclina; questo politipo viene definito 1M (M = monoclino) con sequenza di impilamento [1,1,1,1...].\nSe la sequenza di impilamento degli strati Si2O5(OH) consiste di direzioni 1 e alternate (secondo direzioni opposte lungo lo stesso vettore), risulta una struttura ortorombica. Questa sequenza pu\u00f2 essere descritta come [1,1,1...] e questo politipo \u00e8 chiamato 2O (O = ortorombico).\nSe la sequenza di impilamento consiste di due vettori disposti a 60\u00b0 l'uno dall'altro, cio\u00e8 [1,1,1...], si avr\u00e0 un altro politipo monoclino; questo viene chiamato 2M1.\nSe infine sono coinvolti tutti e tre i vettori, come nella sequenza [1,2,3...] si avr\u00e0 un politipo 3T (T = trigonale).\nUn politipo viene rappresentato con un simbolo strutturale di Ramsdell che consiste di un numero per indicare il numero di strati sull'unit\u00e0 di ripetizione lungo l'asse verticale (\"c\") e di una lettera che indica la simmetria risultante (M = monoclino; O = ortorombico; T = trigonale; H = esagonale). I deponenti 1 e 2 sono usati per differenziare le strutture che hanno la stessa ripetizione e simmetria."}
{"id": "719763", "revid": "131962", "url": "https://it.wikipedia.org/wiki?curid=719763", "title": "Patogeni chiave dell'olivo", "text": ""}
{"id": "719765", "revid": "1784425", "url": "https://it.wikipedia.org/wiki?curid=719765", "title": "Siim Kallas", "text": "Gi\u00e0 Primo ministro dell'Estonia, dal febbraio 2010 all'ottobre 2014 ha rivestito la carica di Commissario europeo per i Trasporti all'interno della Commissione Barroso II. \u00c8 membro del Partito Riformatore Estone.\nBiografia.\nLaureato \"cum laude\" in economia presso l'Universit\u00e0 di Tartu nel 1972, sul finire degli anni ottanta \u00e8 stato uno dei primi economisti estoni ad introdurre il concetto di indipendenza economica.\nNominato Presidente della Banca d'Estonia nel 1991, \u00e8 stato uno dei principali architetti della riforma monetaria estone che port\u00f2 nel 1992 all'adozione della corona, legata al marco tedesco sui mercati valutari, come nuova divisa nazionale.\nGli interessi principali di Kallas sono la letteratura, il teatro, la musica e la storia; \u00e8 un attivo ciclista e tennista.\nLa carriera politica.\nMinistro degli Esteri (1995-1999) e delle Finanze (1999-2002).\nNel 1994 Kallas ha fondato il Partito Riformatore Estone (\"Eesti Reformierakond\"), e ne \u00e8 stato eletto presidente; il partito, di ispirazione liberaldemocratica, \u00e8 membro dell'Internazionale Liberale.\nNel 1995 Kallas \u00e8 stato eletto al Riigikogu (il Parlamento estone) ed ha assunto la carica di ministro degli Esteri, nel periodo in cui l'Estonia apriva i negoziati per l'accesso all'Unione europea. Nel 1999, rieletto membro del Parlamento, ha assunto la carica di ministro delle Finanze, che avrebbe ricoperto per tre anni; anche in questo ruolo ha dato forti contributi alle negoziazioni per l'accesso dell'Estonia alla UE.\nPrimo ministro (2002-2003).\nDal 2002 al 2003 Kallas \u00e8 stato Primo Ministro.\nCommissario europeo (dal 2004).\nNel maggio 2004, contestualmente all'ingresso dell'Estonia nell'Unione, Kallas ha ottenuto un incarico nella Commissione Prodi come Commissario europeo agli Affari Economici e Monetari; ha condiviso l'incarico con lo spagnolo Joaqu\u00edn Almunia Amann. Dal 23 novembre 2004, data d'insediamento della Commissione Barroso I, al 9 febbraio 2010 Kallas \u00e8 stato Commissario europeo per gli Affari Amministrativi, gli Audit e la Lotta Antifrode.\nAttualmente \u00e8 Commissario europeo per i Trasporti all'interno della Commissione Barroso II, entrata in carica il 10 febbraio 2010. Dal 1\u00b0 al 17 luglio, a seguito dell'elezione al Parlamento europeo di Olli Rehn, ha rivestito \"ad interim\" anche l'incarico di Commissario europeo per gli Affari Economici e Monetari."}
{"id": "719769", "revid": "287204", "url": "https://it.wikipedia.org/wiki?curid=719769", "title": "Augusto Genina", "text": "Fu un cineasta attivo per oltre quarant'anni, sia nel cinema muto che in quello sonoro.\nBiografia.\nNacque presso una famiglia altoborghese romana, da Luigi e Anna Tombini. Dopo gli studi secondari, frequent\u00f2 la facolt\u00e0 di ingegneria dell'Universit\u00e0 di Roma, ma non complet\u00f2 mai il corso di studi poich\u00e9 ben presto s'interess\u00f2 al teatro.\nDal 1911 fu autore di commedie e critico drammatico per la rivista \"Il Mondo\". Su consiglio di Aldo De Benedetti, Genina pass\u00f2 al cinema come soggettista per la societ\u00e0 Film d'Arte Italiana, per la quale cur\u00f2 l'adattamento cinematografico del film \"Beatrice d'Este\" (1912), interpretato da Francesca Bertini.\nIn seguito pass\u00f2 alla Celio Film e poi alla Cines. In quest'ultima casa inizi\u00f2 come assistente del regista Giulio Antamoro. Nel 1913 realizz\u00f2 il suo primo film da regista, \"La moglie di sua eccellenza\", girato a Barcellona e prodotto dalla Film de Arte Espa\u00f1ol, filiale spagnola della stessa Cines. Regista prolifico, gir\u00f2 numerosi film di diversi generi, molti dei quali di chiara derivazione teatrale e incentrati su drammi coniugali borghesi.\nDurante la prima guerra mondiale Genina fu esentato dal servizio a causa di una lesione permanente al tendine riportata in adolescenza, e ci\u00f2 gli consent\u00ec di proseguire regolarmente l'attivit\u00e0 cinematografica. Nel 1914 lavor\u00f2 per la \"Milano Films\" e nel 1915 per \"Medusa\" e \"Monopol\", nel 1917 per la \"Ambrosio\" e la \"Tiber\", nel 1918 per l\"Itala\" e nel 1920 per \"Photodrama\" di Torino. Da ricordare il film \"Lo scaldino\" (1920), tratto dall'omonima novella di Pirandello, la cui influenza sull'opera di Genina si vedr\u00e0 anche nel successivo \"Miss Europa\". Nel 1921 fond\u00f2 la Films Genina e nel 1923 scrisse la sceneggiatura di \"Jolly, clown da circo\", debutto alla regia di suo cugino Mario Camerini.\nDopo il fallimento dell'Unione Cinematografica Italiana si trasfer\u00ec in Francia, dove nel 1929 diresse Louise Brooks nel grande successo di \"Miss Europa\", film girato muto e poi sonorizzato, sceneggiato da Ren\u00e9 Clair e Georg Wilhelm Pabst. Lavor\u00f2 anche per gli studi tedeschi nel corso degli anni venti, dove inizi\u00f2 un sodalizio artistico e sentimentale con l'attrice Carmen Boni, che diresse in numerosi film tra cui \"La storia di una piccola parigina\", \"Scampolo\" e \"Carnevale d'amore\", tutti e tre girati nel 1928.\nDopo quasi un decennio passato all'estero, Genina fece ritorno definitivo in Italia alla fine degli anni trenta. Nel 1936 diresse nel deserto libico il film bellico \"Lo squadrone bianco\", che vinse la Coppa Mussolini al miglior film italiano al Festival di Venezia. Divenne uno dei principali cineasti del fascismo, realizzando \"L'assedio dell'Alcazar\" (1939), altro film bellico di propaganda che illustra un episodio della guerra civile spagnola, e \"Bengasi\" (1942), film sull'attacco inglese agli italiani della citt\u00e0 libica durante la seconda guerra mondiale.\nNel dopoguerra tent\u00f2 un approccio al neorealismo con \"Cielo sulla palude\" (1949), opera biografica su Maria Goretti, ma il suo realismo melodrammatico fu di maniera. Nel 1950 diresse \"L'edera\", tratto dall'omonimo romanzo di Grazia Deledda. In \"Tre storie proibite\" (1953) riprese la vicenda del crollo di una scala che travolse un gran numero di giovani ragazze accorse alla ricerca di un posto come dattilografa, gi\u00e0 soggetto del film di Giuseppe De Santis \"Roma ore 11\". Nel 1953 diresse anche il film \"Maddalena\", ambientato nel Sannio nei caratteristici borghi di Guardia Sanframondi e di Cerreto Sannita; protagonista del film Gino Cervi e l'attrice svedese M\u00e4rta Tor\u00e9n. Nel 1955 gir\u00f2 il suo ultimo film, \"Frou Frou\", dopodich\u00e9 si ritir\u00f2 a causa di un'endocardite di cui soffriva da molto tempo, e mor\u00ec nel 1957.\nVita privata.\nDopo la separazione dalla Boni avvenuta agli inizi dell'epoca sonora, fu sposato con l'attrice americana Betty Becker.\nCollegamenti esterni.\n "}
{"id": "719771", "revid": "729019", "url": "https://it.wikipedia.org/wiki?curid=719771", "title": "Strada statale 249 Gardesana Orientale", "text": "La strada statale 249 Gardesana Orientale (SS 249), \"strada provinciale ex SS 249 Gardesana Orientale\" in Lombardia e \"strada regionale 249 Gardesana Orientale (SR 249)\" in Veneto, \u00e8 una strada statale, regionale e provinciale italiana che costeggia la sponda orientale del lago di Garda (da cui il nome) mettendo in comunicazione il Basso con l'Alto Garda.\nPercorso.\nHa origine a Susano di Castel d'Ario dall'ex strada statale 10 Padana Inferiore e termina ad Arco innestandosi nella strada statale 45 bis Gardesana Occidentale. Il tracciato, realizzato negli anni venti da Gualtiero Adami, presenta una lunghezza complessiva di 101,3\u00a0km.\nNel tratto iniziale la strada attraversa la parte orientale della provincia di Mantova passando per Bigarello, Castelbelforte, Canedole e Roverbella (dove interseca l'ex strada statale 62 della Cisa). Al km 22,030 entra in provincia di Verona in corrispondenza dell'intersezione del tracciato romano della Via Postumia che in questa zona segna il confine fra Lombardia e Veneto. Raggiunge dunque il comune di Valeggio sul Mincio e prosegue, attraversando le colline moreniche del Lago di Garda, in direzione Peschiera del Garda dove interseca la ex strada statale 11 Padana Superiore e l'autostrada A4.\nLa strada prosegue verso nord costeggiando la sponda orientale del Lago di Garda e passando per i comuni di Castelnuovo del Garda, Lazise, Bardolino, Garda, Torri del Benaco, Brenzone e Malcesine. Al km 91,232 la strada entra in Trentino proseguendo per Torbole sul Garda, dove s'innesta per un breve tratto nella strada statale 240. Superato il fiume Sarca, una diramazione conduce ad Arco dove la strada termina innestandosi nella Strada statale 45 bis Gardesana Occidentale.\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione del tratto trentino \u00e8 passata dall'ANAS alla Provincia autonoma di Trento. Quest'ultima ha lasciato la classificazione e la sigla di statale (SS) alla strada, poich\u00e9 non si tratta di un trasferimento dal demanio dello Stato a quello delle Regioni, ma di una delega in materia di viabilit\u00e0 e pertanto la titolarit\u00e0 resta sempre in capo allo Stato.\nIn seguito invece al decreto legislativo n. 112 del 1998, dal 2001 la gestione del tratto lombardo \u00e8 passata dall'ANAS alla Regione Lombardia, che ha provveduto al trasferimento dell'infrastruttura al demanio della Provincia di Mantova; dal 1\u00ba ottobre 2001, la gestione del tratto veneto \u00e8 passata dall'ANAS alla Regione Veneto e dal 20 dicembre 2002 la gestione \u00e8 ulteriormente passata alla societ\u00e0 Veneto Strade."}
{"id": "719774", "revid": "120183724", "url": "https://it.wikipedia.org/wiki?curid=719774", "title": "Nisser", "text": "I nisser (sing.: \"nisse\") sono dei \"folletti\" pi\u00f9 o meno piccoli che fanno parte del folklore scandinavo, in particolare i \"nisser dei fienili\" (fj\u00f8snisser) e i \"nisser rossi\" (r\u00f8dnisser) vengono spesso associati al periodo natalizio in Danimarca e Norvegia. In questi paesi infatti il nome di Babbo Natale \u00e8 appunto Julenissen cio\u00e8 il nisse di Natale.\nSi possono vedere ovunque; nelle vetrine dei negozi, sui davanzali delle finestre e sui muri di tutte le case e restano appesi in modo precario alle cornici dei quadri tenendosi con la punta delle dita.\nI \"nisser\" sono considerati parenti scandinavi dei \"pixie\" e sono famosi per i loro dispetti con i quali si rivelano agli umani. Vengono spesso rappresentati vestiti con abiti poveri tipici della scandinavia del XIX secolo cio\u00e8: pantaloni Pantaloni alla zuava (o la gonna per le femmine), zoccoli di legno o scarpe di cuoio, calze di lana alte fino al ginocchio, maglioni tipici di lana, panciotti e camicie da lavoro e un lungo cappello a punta tipicamente rosso.\nI \"nisser\" solitamente vivono nelle fattorie e nei fienili dove lavorano e curano gli animali in gran segreto, per\u00f2 il loro umore \u00e8 molto difficile e se si sentono offesi si vendicano con i loro dispetti. Cos\u00ec per generazioni i bambini scandinavi hanno dovuto rappacificarsi con loro lasciando delle scodelle di pappa di riso e latte nascoste nei fienili o nelle soffitte. Infatti l'unica vera prova dei \"nisser\" \u00e8 che la scodella \u00e8 sempre vuota al mattino dopo.\nEsistono per\u00f2 altri tipi di nisser come ad esempio i \"nisser delle navi\" (Skipsnisser) chiamati anche Klabautermann. Questi sono ritenuti i responsabili degli inconvenienti che accadono a bordo delle navi che quando non hanno un colpevole vengono considerati tradizionalmente i loro dispetti. Loro per\u00f2 vivono sulla nave, se ne prendono cura e sono considerati degli spiriti protettori, che secondo una leggenda diffusa nel Mar Baltico risiederebbero nelle navi che vengono trattate con cura e dedizione. I nisser comunque nonostante si tengano sempre nascosti proteggerebbo sia la struttura che l'equipaggio di tali navi.\nLa leggenda dei \"nisser\" ha ispirato numerossisime fiabe e canti natalizi tra i quali il tradizionale canto natalizio norvegese \"P\u00e5 l\u00e5ven sitter nissen\" di Margrethe Munthe (1860 \u2013 1931)."}
{"id": "719782", "revid": "729019", "url": "https://it.wikipedia.org/wiki?curid=719782", "title": "Isola di Disko", "text": "L'isola di Disko (dan. \"Disko \u00d8\", groenl. \"Qeqertarsuatsiaq\") \u00e8 un'isola della Groenlandia di 3312 miglia quadrate (8578\u00a0km\u00b2) che si affaccia a est sulla baia di Disko a cui d\u00e0 il nome, a nord sul Vaigat e ad ovest sulla baia di Baffin e lo Stretto di Davis; \u00e8 la pi\u00f9 grande isola dell'arcipelago della Baia di Disko e dell'intera Groenlandia (a parte la Groenlandia stessa) ed \u00e8 fra le 100 isole pi\u00f9 grandi del mondo. Fa parte del comune di Qeqertalik; ci sono solo tre centri sull'isola: Qeqertarsuaq, Diskofjord e Qullissat. Sull'isola sono presenti giacimenti di ferro nativo, molto raro, e si possono compiere escursioni a piedi o su slitta al ghiacciaio dell'isola, il Lygnmark."}
{"id": "719786", "revid": "123112258", "url": "https://it.wikipedia.org/wiki?curid=719786", "title": "Presidenti dell'Egitto", "text": "I presidenti dell'Egitto dal 1953 (abolizione della monarchia, regnante Fu\u02be\u0101d II d'Egitto) ad oggi sono i seguenti."}
{"id": "719787", "revid": "33277", "url": "https://it.wikipedia.org/wiki?curid=719787", "title": "Diocesi suburbicaria di Palestrina", "text": ""}
{"id": "719788", "revid": "287204", "url": "https://it.wikipedia.org/wiki?curid=719788", "title": "David Fiuczynski", "text": "Biografia.\nNato negli Stati Uniti, all'et\u00e0 di 8 anni si trasferisce in Germania con la sua famiglia e vi rimane per 11 anni. Ritorna negli USA per studiare all'Hampshire College e successivamente al New England Conservatory. Consegue il bachelor in musica nel 1989. \nDopo aver vissuto a New York per pi\u00f9 di dieci anni, ora vive con sua moglie Lian Amber, cantante soul e grafico di grande talento, vicino Northampton nel Massachusetts ed \u00e8 professore a tempo pieno al Berklee College of Music a Boston.\nProgetti.\nDefinito generalmente musicista jazz, Fuze si descrive come \"un musicista jazz che non vuole suonare solo jazz\"; le sue molte collaborazioni confermano questo suo interesse piuttosto eclettico: appare in pi\u00f9 di 95 album di altri artisti e collabora a molti dei loro tour.\nQuest'impegno insieme al lavoro con gli Screaming Headless Torsos, ai lavori autonomi e ai numerosi progetti paralleli rendono il chitarrista un musicista decisamente prolifico: con i KiF nel 2003 (con il violoncellista Rufus Cappadocia) sperimenta la fusione dei suoi ritmi jazz-rock con sonorit\u00e0 orientali; nel 2005 milita nei Gizmo di Stewart Copeland, ex batterista dei Police, che vede impegnati oltre al chitarrista, Vittorio Cosma alle tastiere, Max Gazz\u00e8 al basso e Raiz (Rino Della Volpe) degli Almamegretta.\nNel 1997 partecipa alla registrazione di alcune tracce con i Timoria; queste tracce vanno nel sesto disco in studio Eta Beta.\nLa traccia \"Mork\" , inizialmente scartata da \"Eta Beta\" viene inserita nell'ottavo disco della band bresciana, El Topo Grand Hotel del 2001.\nNel 2001 Fiuczynski compra i diritti dei primi due album degli Screaming Headless Torsos e fonda l'etichetta FuzeLicious Morsels, sotto la quale continuer\u00e0 a produrre i suoi lavori."}
{"id": "719789", "revid": "122568245", "url": "https://it.wikipedia.org/wiki?curid=719789", "title": "Controtransfert", "text": "Il controtransfert \u00e8 una reazione dello psicoanalista al transfert del paziente.\nMentre Freud e Lacan definirono il \"controtransfert\" come un ostacolo che si frappone nel normale corso di una relazione analitica, gran parte degli analisti postfreudiani hanno espresso una convinzione opposta. La letteratura scientifica non produsse molti lavori sulla tematica del \"controtransfert\" nel periodo intercorso tra gli anni dieci e gli anni cinquanta del Novecento, quindi le ipotesi formulate da Freud assursero ad un modello di spiegazione \"standard\" fino alla met\u00e0 del Novecento.\nStoria del controtransfert.\nInterpretazione freudiana.\nLa prima definizione di \"controtransfert\" (\"Gegen\u00fcbertragung\"), nella storia della psicoanalisi, fu formulata nel 1909 da Freud in una lettera inviata a Carl Gustav Jung, in occasione della stesura di una relazione di studi e di sperimentazioni, che precedette di pochi mesi la ufficializzazione del fenomeno nuovo avvenuta nel marzo del 1910 nel corso dei lavori del secondo Congresso internazionale di psicoanalisi, dove afferm\u00f2:\n\u00abinsorge nel medico per l'influsso del paziente sui suoi sentimenti inconsci\u00bb. Freud scopr\u00ec che l'origine di questa controtraslazione fosse rintracciabile in qualche conflitto inconscio non risolto e quindi consider\u00f2 il \"controtransfert\" come una lacuna (\"macchia cieca\") da parte dell'analista, che ostacola l'analisi.\nTuttavia nel campo analitico si svolgono eventi che non possono venire considerati una risposta dell'analista ad una proiezione del paziente: ci sono dei momenti in cui \u00e8 l'analista a dare inizio ad una sequenza interattiva; del resto Freud stesso gi\u00e0 nel '21 affermava a proposito della proiezione di parti di s\u00e9 del paziente nell'analista: \u00abcertamente \u00e8 cos\u00ec; ma non proiettano per cos\u00ec dire nel vuoto, dove non trovano nulla di somigliante; invero si lasciano guidare dalla loro conoscenza dell'inconscio e spostano sull'inconscio delle altre persone l'attenzione che hanno stornato dal proprio\u00bb.\nSecondo l'interpretazione freudiana l'analisi non \u00e8 un'interazione tra una persona malata ed una sana, bens\u00ec quella tra due personalit\u00e0, ognuna delle quali \u00e8 costituita da un \"io\" pressato dall\"Es\", dal \"super-io\" e dal mondo esterno; ognuna delle due dipende dal mondo interno e dal mondo esterno, sviluppa ansie e difese patologiche, contiene anche un lato bambino con i suoi genitori interni e reagisce dinamicamente ad ogni atto, gestuale, verbale, emozionale, insito nel rapporto psicoterapeutico. C. Rocchi riprese l'intuizione suggerita da Fosshage (1995) sul \"controtransfert\" definendolo \"l'esperienza che l'analista ha del paziente\", ovvero la manifestazione della realt\u00e0 psichica dell'analista conseguente all'analisi e dell'influsso del paziente.\nInterpretazione junghiana.\nSecondo l'interpretazione junghiana il \"controtransfert\" e ovviamente anche il transfert non si manifestano solamente nel rapporto tra lo psicoterapeuta ed il paziente, ma anche nelle relazioni sociali e interpersonali come quelle tra maestro e allievo, tra sacerdote e adepto, sia di uno che dell'altro genere o tra genitore e la prole. Grazie ad una corretta interpretazione del sentimento di \"controtransfert\" \u00e8 possibile recuperare informazioni sulle dinamiche profonde del o della paziente, altrimenti, difficilmente reperibili. Nel caso di un rapporto tra psicoterapeuta e paziente, il \"controtransfert\" \u00e8 contraddistinto da una maggiore dose di consapevolezza da parte del terapeuta sulla natura delle proprie emozioni provate nel rapporto con il paziente, delle proprie paure come quella di deludere, di essere banale e cos\u00ec via.\nQuindi lo psicoterapeuta deve attentamente vagliare gli effetti che la sua presenza, le sue parole, i suoi atteggiamenti suscitano in questo scambio di sentimenti reciproco. La conseguenza pi\u00f9 importante del \"controtransfert\" risulta essere la manifestazione di empatia, che consente al paziente di sentirsi compreso e accolto e allo psicoterapeuta di immedesimarsi con lo stato di animo del paziente; per raggiungere questo obiettivo il terapeuta deve, almeno in un primo tempo, rinunciare ad alcune sue necessit\u00e0 metodologiche e teoriche per ascoltare il paziente in una condizione mentale libera da pregiudizi e da presupposti \"tecnici\".\nDifferentemente dal paziente che pu\u00f2 sfruttare l'analisi per \"liberare\" sentimenti e idee anche fortemente negative sul conto dello psicoterapeuta, quest'ultimo invece non dovrebbe amare o odiare il suo interlocutore, poich\u00e9 deve assumere contemporaneamente il ruolo di osservatore e di osservato, immerso per met\u00e0 nel mondo psichico del paziente e per met\u00e0 ben fuori.\nDopo il 1950.\nL'interpretazione del \"controtransfert\" subisce qualche innovazione negli anni cinquanta grazie alle opere della tedesca Paula Heimann e del polacco-argentino Heinrich Racker, che sostennero la necessit\u00e0 e l'ineliminabilit\u00e0 del \"controtransfert\", attribuendo ad esso una notevole importanza nell'ambito dell'analisi. Heimann afferm\u00f2 che l'analista non deve difendersi dai sentimenti che prova nei confronti del paziente e quindi deve instaurare una libert\u00e0 interiore, controllandosi solamente nelle comunicazioni effettuate con la persona analizzanda.\nLa studiosa tedesca analizz\u00f2 le differenze fra \"transfert\" e \"controtransfert\" e la diversa posizione del o della terapeuta e del o della paziente, arrivando alle conclusioni che il rapporto \u00e8 asimmetrico, poich\u00e9 il o la paziente \u00e8 maggiormente dipendente in quanto richiedente aiuto; conseguentemente comporta minore difficolt\u00e0 rilevare e analizzare il flusso di dati che va dal paziente all'analista, piuttosto che il contrario, in quanto il fenomeno controtransferale, afferm\u00f2 Heimann, teoricamente \u00e8 pi\u00f9 intenso. Heinrich Racker assegn\u00f2 al fenomeno controtransferale il significato di interprete ed oggetto dei processi inconsci, tramite i quali sia lo o la analista sia il o la paziente divengono un oggetto interno al loro interlocutore.\nLucia E.Tower, nel 1955 nella sua relazione sul \"controtransfert\" identificava solamente gli atteggiamenti inconsci come quelli costituenti il \"controtransfert\", delineando il processo di innamoramento come l'unico fenomeno non accessibile a livello transferale. L'analista non \u00e8 pi\u00f9 uno specchio riflettente ma \u00e8 un'entit\u00e0 dinamica in grado di comprendere tutte le manifestazioni diffuse durante l'analisi.\nLa coppia di psicanalisti argentini Baranger (Willy e Madeleine Coldefy) nel 1990 introdusse il concetto di campo, preso in prestito dalla Gestalt per descrivere il processo dinamico dell'analisi. Si tratta di un campo bipersonale, sede delle proiezioni e introiezioni incrociate e delle controidentificazioni fra analista e paziente. Il o la paziente tende a regredire e l'analista assume il ruolo genitoriale mediando i bisogni della persona malata.\nQueste conclusioni dei coniugi Willy e Madeleine(Coldefy) Barenger ricordarono i concetti elaborati da Donald Winnicott, riguardanti la base sicura (\"holding\") da offrire al o alla paziente per accudirla, per poter risalire fino ai traumi pi\u00f9 precoci. Per fornire un ambiente sicuro alla persona in analisi e svolgere al meglio il lavoro interpretativo, il terapeuta deve analizzare le proprie emozioni, sfruttare fino in fondo il \"controtransfert\" per rendere unica e originale ogni analisi e migliorare la comprensione del o della paziente. Per Lacan il o la terapeuta non deve, per alcun motivo, diventare soggetto dell'analisi e deve prediligere l'uso del linguaggio a fine terapeutico piuttosto che lo scambio dei sentimenti. L'analista deve essere in grado di sottrarsi alle domande del o della paziente, quando \u00e8 necessario, anche a costo di indurre transfert negativi, pur di preservare l'oggettivit\u00e0 dell'analisi.\nBibliografia.\n\"Enciclopedia di psicologia\" (edizione 1.0) (pp. 1097-1161). Torino: Garzanti."}
{"id": "719791", "revid": "33277", "url": "https://it.wikipedia.org/wiki?curid=719791", "title": "Arcidiocesi di Salerno", "text": ""}
{"id": "719801", "revid": "7969", "url": "https://it.wikipedia.org/wiki?curid=719801", "title": "Mercato di Natale", "text": ""}
{"id": "719803", "revid": "128334", "url": "https://it.wikipedia.org/wiki?curid=719803", "title": "Carmelo Salanitro", "text": "Fu un attivo sostenitore del movimento antifascista, prima come consigliere alla Provincia di Catania per il Partito Popolare, poi come semplice insegnante di latino e greco. Lavor\u00f2 al Liceo Gulli e Pennisi di Acireale e al Liceo classico \"Mario Cutelli\" di Catania, dove era l'unico docente a non avere la tessera del partito fascista.\nDurante il suo insegnamento, lavor\u00f2 contro il fascismo diffondendo dei biglietti che contenevano le verit\u00e0 sull'olocausto e sul regime. Il 14 novembre 1940 fu scoperto e denunciato dal preside del Cutelli, Rosario Verde, dopo che costui aveva trovato dei volantini inneggianti al pacifismo. Il 25 febbraio 1941 il Tribunale speciale per la difesa dello Stato lo condann\u00f2 per \"Propaganda antinazionale, offese al duce e a Hitler\" a diciotto anni di carcere, che scont\u00f2 a Roma nel carcere di Regina Coeli, a Civitavecchia e Sulmona. Trattenuto in carcere dopo la caduta del regime su decisione del prefetto dell'Aquila, Rodolfo Biancorosso, e del direttore del carcere, fu consegnato alle autorit\u00e0 naziste e deportato al Campo di concentramento di Dachau, dove giunse il 13 ottobre 1943, poi, il 6 dicembre 1943, in quello di Mauthausen. Fu nuovamente trasferito a Dachau nel gennaio del 1944 e a Mauthausen nell'agosto 1944. Fu ucciso in una camera a gas a Mauthausen tra il 23 e il 24 aprile 1945.\nA lui sono dedicati un premio artistico nazionale istituito dal liceo Cutelli, una via a Catania, una via a Tremestieri Etneo ed una via ad Adrano (sua citt\u00e0 natale), l'aula consiliare della provincia di Catania e l'Istituto Siciliano per la Storia dell'Italia Contemporanea. La sua statua, ad Adrano, \u00e8 stata vittima di un grave atto vandalico nel gennaio 2007.\nIl 27 gennaio 2022, in occasione del giorno della Memoria, gli \u00e8 stato co-intitolato il liceo presso cui prest\u00f2 servizio."}
{"id": "719807", "revid": "729019", "url": "https://it.wikipedia.org/wiki?curid=719807", "title": "Morris (autoblindo)", "text": "La Morris Light Reconnaissance Car, detta anche Reccy, era un veicolo corazzato prodotto dalla Morris Motor Company in Gran Bretagna durante la seconda guerra mondiale.\nQuesto veicolo era caratterizzato da una configurazione particolare che vedeva i tre membri dell'equipaggio disposti, affiancati, su una sola fila. Il conducente era posto al centro. Alla sua destra si trovava il mitragliere, che manovrava una mitragliatrice Bren da 7,7 mm in una piccola torretta mentre alla sua sinistra era posizionato l'altro membro dell'equipaggio che utilizzava un fucile anticarro Boys montato su un supporto e l'equipaggiamento radio. Il motore aveva una cilindrata di 3,5 L con un alesaggio di 120 mm e una corsa di 100. Il veicolo era dotato di riduttore e disponeva di 4 marce normali e 4 ridotte mentre la retromarcia era possibile sia con il rapporto normale che con quello ridotto. Il serbatoio dell'olio conteneva 6,1 L mentre quello del carburante ne conteneva circa 50.\nLa Morris fu utilizzata durante la campagna del Nordafrica, in Italia e in Europa. Fu impiegata anche da reggimenti polacchi e dalla Royal Air Force. Tra il 1940 e il 1944 ne furono prodotti 2.200 esemplari.\nAttualmente due esemplari sono conservati presso il The Tank Museum di Bovington e all'Imperial War Museum di Duxfor, entrambi in Gran Bretagna."}
{"id": "719808", "revid": "1318658", "url": "https://it.wikipedia.org/wiki?curid=719808", "title": "Georges Courteline", "text": "Fu un autore dalla spiccata vena umoristica (a lui si devono decine di folgoranti aforismi del tipo di quello sopra riportato) e i suoi lavori di drammaturgo e romanziere sono quasi sempre caratterizzati da una forte vena satirica, spesso esilaranti, comunque beffardi verso le incongruenze notate frequentando l\"\u00e9lite\" altoborghese parigina del tempo.\nBiografia.\nFiglio dello scrittore Jules Moineau (conosciuto con lo pseudonimo di D\u00e9sir\u00e9 Moinaux), poco dopo la nascita assieme alla famiglia si trasfer\u00ec dalla natia Indre e Loira a Parigi.\nDurante il periodo della Comune, all'et\u00e0 di tredici anni, fu mandato a studiare al Coll\u00e8ge de Meaux, dove si diplom\u00f2 nel 1876. Successivamente serv\u00ec nell'esercito francese dopo un periodo di servizio civile.\nAppassionato di letteratura, si avvicin\u00f2 inizialmente alla poesia pubblicando i suoi primi lavori su riviste letterarie e giornali quotidiani. Dopo le prime esperienze conobbe Andr\u00e9 Antoine, fondatore del \"Th\u00e9\u00e2tre Libre\", che lo incoraggi\u00f2 a scrivere per il teatro. Nel 1890 prese casa nel XII \"arrondissement\", iniziando a scrivere sotto il nome d'arte di \"Courteline\" i suoi primi testi messi in scena nei teatri di Montmartre.\nNel 1899 gli fu assegnata la Legion d'onore (poi nominato Ufficiale nel 1912 e Commendatore nel 1921), e quasi trent'anni dopo, nel 1926, entr\u00f2 a far parte dell'Acad\u00e9mie Goncourt.\nTre anni dopo, nel 1929, mor\u00ec nel giorno del suo settantunesimo compleanno. Le sue spoglie riposano nel cimitero di P\u00e8re-Lachaise. La via in cui nacque, a Tours (originariamente rue de Lariche) \u00e8 stata reintitolata al suo nome.\nLa citt\u00e0 di Parigi gli ha intitolato una stazione della linea 6 della metropolitana.\nCritica.\nCourteline fece dei dialoghi l'arma vincente per \"disegnare\" i caratteri che andava definendo nelle sue prose. Dalla sua penna uscirono in tal modo, evidenziati dall'aspetto comico, contraddizioni, timori e tremori dei rappresentanti di specifiche classi sociali: il magistrato, il sottufficiale, il funzionario di polizia, il borghese, l'avaro, tutti di una mediocrit\u00e0 rara e imprescindibile dal contesto in cui sono osservati. Immersi in una realt\u00e0 che abbandona il quotidiano per entrare nel migliore teatro dell'assurdo.\nSotto questo aspetto, soggetti preferiti della sua satira non potevano che essere la vita militare (\"Les gaiet\u00e9s de l'escadron\" del 1886, censurata dalla direzione delle Belle Arti, e \"Lidoire\" del 1891) e la burocrazia statale, i cui guasti - conosciuti quando era funzionario al Ministero della cultura (occupazione che tenne per quattordici anni) - vennero spesso descritti minuziosamente in molti dei suoi libelli (in special modo in \"Messieurs les ronds-de-Cuir\", del 1893).\nD'ambiente giudiziario sono invece i lavori teatrali \"Un client s\u00e9rieux\" (1896) e \"Les balances\" (1901).\nAlcuni fra i suoi lavori pi\u00f9 maturi ed esilaranti - come ad esempio \"La peur des coups\" (1894), \"Monsieur Badin\" (1897) e \"La paix chez-soi\" (1903) - centrati sugli inconvenienti della vita di coppia - non ebbero altra pretesa che divertire i suoi numerosi lettori ma, grazie allo stile impareggiabile, risultarono - quale specchio di un'epoca - fra le opere pi\u00f9 apprezzabili della sua produzione."}
{"id": "719810", "revid": "1318658", "url": "https://it.wikipedia.org/wiki?curid=719810", "title": "Isola Macquarie", "text": "Macquarie Island \u00e8 un'isola che si trova nell'oceano Pacifico sud-occidentale, circa a met\u00e0 strada fra la Nuova Zelanda e l'Antartide. L'isola appartiene alla municipalit\u00e0 di Huon Valley dello stato australiano della Tasmania.\nGeografia.\nL'isola Macquarie \u00e8 lunga approssimativamente 34 chilometri e larga fino a 5, per un'area complessiva di circa 128 km\u00b2. I punti pi\u00f9 alti sono il monte Elder, sulla cresta costiera nord-orientale con i suoi 385\u00a0m, e i monti Hamilton e Fletcher a sud che raggiungono i 410\u00a0m.\nVicino all'Isola Macquarie vi sono due piccoli gruppi di isole minori, Judge and Clerk Islets, 11\u00a0km a nord (), e Bishop e Clerk Islets, 33 km a sud; quest'ultime rappresentano il punto pi\u00f9 meridionale sia dell'Australia (escluso il Territorio antartico australiano) che della Tasmania.\nStoria.\nMentre era alla ricerca di nuovi territori in cui proseguire la sua attivit\u00e0 di cacciatore di foche, nel luglio 1810 Frederick Hasselborough scopr\u00ec accidentalmente l'isola Macquarie. Nello stesso anno egli dichiar\u00f2 l'isola \"possedimento britannico\" e annett\u00e9 l'isola alla colonia del Nuovo Galles del Sud. L'isola deve il suo nome al colonnello Lachlan Macquarie (1762-1824), governatore del Nuovo Galles del Sud fra gli anni 1810 e 1821 e considerato da molti come il vero fondatore dell'Australia.\nLa prima mappa dell'isola venne redatta da Fabian Gottlieb von Bellingshausen, durante un'esplorazione compiuta per conto di Alessandro I di Russia. Bellingshausen approd\u00f2 sull'isola il 28 novembre 1820, defin\u00ec la sua posizione geografica e scambi\u00f2 il suo rum coi cacciatori di foche per ricevere in cambio esemplari della fauna dell'isola.\nNel 1890 l'amministrazione dell'isola venne trasferita dal Nuovo Galles del Sud alla Tasmania, che la diede in affitto a Joseph Hatch (1837-1928) fra il 1902 e il 1920. Negli anni compresi fra il 1911 e il 1914 l'isola divenne una base per la spedizione di Sir Douglas Mawson. Fra il 1911 e il 1915 fu anche in funzione un osservatorio meteorologico.\nNel 1933 l'isola ottenne lo status di Santuario della Natura e, il 26 dicembre 1947, il governo britannico trasfer\u00ec la sovranit\u00e0 dell'isola al Commonwealth australiano, sotto l'amministrazione del Territorio antartico australiano. Oggi l'isola fa parte dello Stato della Tasmania.\nNel 1978 l'isola divenne una riserva naturale e nel 1997 entr\u00f2 a far parte dell'elenco dei Patrimoni mondiali dell'umanit\u00e0 dell'UNESCO.\nIl 23 dicembre 2004, 3 soli giorni prima del disastroso Maremoto dell'Oceano Indiano, un terremoto di magnitudine 8,1 sulla scala Richter (uno dei pi\u00f9 potenti mai registrati nel mondo) scosse l'isola, ma caus\u00f2 pochi danni.\nDemografia.\nLa Divisione Antartica Australiana mantiene una base permanente sull'isola Macquarie. Gli abitanti della base, cio\u00e8 i soli abitanti dell'isola, variano in numero fra 20 e 40 durante l'anno.\nFauna.\nLa fauna che si pu\u00f2 trovare sull'isola comprende varie specie di artocefali, elefanti marini (pi\u00f9 di 80.000 esemplari), pinguini reali dal ciuffo dorato (che nidificano esclusivamente su quest'isola), pinguini reali, pinguini saltatori e pinguini becco-rosso. Sull'isola sono stati introdotti in passato conigli, che si sono poi moltiplicati fino al numero oggi stimato di 100.000 esemplari. La popolazione di gatti rinselvatichiti, al contrario, \u00e8 stata dichiarata completamente sradicata nel 2002.\nNel settembre 2006 avvenne una grave frana nella parte orientale dell'isola, in un luogo conosciuto col nome di Lusitania Bay, che distrusse un'importante area di nidificazione per i pinguini. La frana venne probabilmente causata da pi\u00f9 concause: forti piogge primaverili associate con la grave erosione del suolo causata dai conigli. L'Amministrazione dei Parchi della Tasmania ha raggiunto nel 2012 lo scopo di eradicare completamente topi, ratti e conigli dall'isola .\nUccelli.\nEssendo l'isola Macquarie un luogo isolato, gli uccelli dell'isola sono prevalentemente uccelli marini. Le specie predominanti, oltre ai gi\u00e0 citati pinguini (oltre un milione di esemplari tra le varie specie presenti), sono procellarie e albatros. Sono presenti poi alcuni uccelli migratori, come passeriformi provenienti dalla Nuova Zelanda e dall'Australia.\nLa gi\u00e0 citata introduzione di specie esterne (soprattutto topi, conigli e gatti) ha causato enormi problemi alle specie di uccelli dell'isola Macquarie, portandone alcune sull'orlo dell'estinzione. Oltre al contrasto del problema dell'erosione, lo sradicamento delle specie ha lo scopo anche di preservare le specie in pericolo."}
{"id": "719814", "revid": "287204", "url": "https://it.wikipedia.org/wiki?curid=719814", "title": "Luca Rea", "text": "Biografia.\nHa realizzato numerosi programmi di intrattenimento, prevalentemente per Rai 2 e in collaborazione con Marco Giusti, con cui nel 2004 ha anche curato la rassegna \"Italian Kings of the B's - Storia segreta del cinema italiano\" per la Mostra internazionale d'arte cinematografica di Venezia. Ha collaborato con quotidiani (tra i quali \"Il manifesto\") e riviste (tra le quali \"L'Espresso\") e pubblicato saggi sul cinema.\nTra i programmi cui ha partecipato o firmato come coautore: \"Stracult\", \"Cocktail d'amore\", \"Matin\u00e9e\", \"Il nostro Tot\u00f2\", \"Isolati\", \"Bla Bla Bla\", \"Maledetti amici miei\".\nCome regista ha realizzato documentari, lungometraggi, cortometraggi e numerosi sketch comici per i programmi cui ha collaborato e scritto, tra cui \"Le avventure sentimentali di Silvio\", in cui Max Tortora parodiava l'attore Silvio Muccino e \"Maciste\", parodia dei film peplum anni '60, con Lillo &amp; Greg e altri attori. \nHa anche diretto il DVD \"Lillo e Greg - The movie!\", una sorta di lungometraggio a episodi con i due comici protagonisti, prodotto da Minerva Pictures e distribuito da 01 Distribution con musiche originali di Greg e di Attilio Di Giovanni nel 2007\nNel 2010 ha diretto \"Cacao\", lungometraggio comico-demenziale, interpretato da Paolo Ruffini e Nicola Nocella.\nNel 2011 \u00e8 autore e regista di \"Base Luna\" su Rai 2 con G Max, Lillo, Francesca Reggiani, Francesco Scimemi. \nNel 2012 co-firma la regia de \"Gli Sgommati - Apocalisse 2012\", per Sky Uno, versione lunga di una nota striscia quotidiana di satira politica con pupazzi di gomma.\nNel 2015 ha realizzato come autore, regista e narratore il documentario \"Liberi tutti\", presentato alla 10\u00aa edizione della Festa del Cinema di Roma e poi trasmesso da Deejay TV, in cui racconta in maniera appassionata e personale la storia delle tv private via etere in Italia, tra il 1974 e il 1980, servendosi di numerosi filmati di repertorio delle emittenti del periodo di varie regioni d'Italia.\nDal 2015 \u00e8 consulente scientifico di Rai Teche, occupandosi specificamente del recupero di programmi perduti del passato della Rai, come ad esempio il Festival di Sanremo 1966, Festival di Sanremo 1967, Festival di Sanremo 1973 e altro.\nNel 2017 \u00e8 tra gli autori di \"Domenica in\" su Rai 1 e nel 2018 di \"Guarda... Stupisci\" di Renzo Arbore su Rai 2.\nNel 2019 dirige il film di montaggio \"Aldo Moro. Il lungo addio\", sui 55 giorni del sequestro di Aldo Moro."}
{"id": "719816", "revid": "33277", "url": "https://it.wikipedia.org/wiki?curid=719816", "title": "Pierluigi Farnese", "text": ""}
{"id": "719827", "revid": "30753", "url": "https://it.wikipedia.org/wiki?curid=719827", "title": "Chiaja", "text": ""}
{"id": "719828", "revid": "729019", "url": "https://it.wikipedia.org/wiki?curid=719828", "title": "Loyd Carrier", "text": "La Loyd Carrier era un piccolo veicolo cingolato e corazzato da trasporto utilizzato dalle forze armate britanniche e del Commonwealth durante la seconda guerra mondiale. Oltre alle funzioni di trasporto in alcuni casi venne dotata di armamento e utilizzata per il supporto della fanteria.\nStoria.\nLa Loyd venne provata dall'esercito nel 1939. Il mezzo impiegava la parte meccanica \u2013 motore, cambio e trasmissione \u2013 dell'autocarro 15 cwt 4x2 Fordson. Il motore era montato nella parte posteriore con il radiatore posto sotto al propulsore. La trasmissione lo collegava alle ruote motrici anteriori che trasmettevano il moto ai cingoli. Sia queste che le ruote di rimando posteriori erano dotate di freni che venivano comandati dalle due leve a disposizione del conducente. Tirando la leva di sinistra o di destra si bloccavano i freni del lato corrispondente e si faceva quindi girare il veicolo verso quella direzione. Sul telaio era sistemata una struttura leggermente corazzata, aperta nella parte posteriore e superiore, che costituiva il compartimento di carico del mezzo. Questa configurazione, che lasciava scoperta gran parte del veicolo, non era ritenuta un problema visto l'utilizzo al quale questo era destinato. In caso di pioggia o cattive condizioni meteorologiche era a disposizione una copertura in tela.\nInizialmente la Loyd Carrier fu ordinata in duecento esemplari con la designazione di \"Carrier, Tracked Personnel Carrying\". I primi veicoli erano prodotti dalla Vivian Loyd, in seguito la produzione avvenne anche presso la Ford, la Wolseley Motor, la Denis Brother Ltd., la Aveling &amp; Barford e dalla Sentinel Waggon Works. In totale saranno 26.000 le Loyd Carrier prodotte durante il conflitto. La Loyd venne impiegata anche dai genieri come veicolo di supporto al trattore Caterpillar D8.\nVersioni.\nAnche se la Loyd Carrier fu adattata a diversi ruoli non venne prodotta in molte versioni:"}
{"id": "719831", "revid": "634034", "url": "https://it.wikipedia.org/wiki?curid=719831", "title": "Matrici di Raven", "text": "Le matrici di Raven, dette anche matrici progressive, sono un test utilizzato per la misurazione dell'intelligenza non verbale. In ogni scheda viene richiesto di completare una serie di figure con quella mancante. Ogni gruppo di item diventa sempre pi\u00f9 difficile, richiedendo una sempre pi\u00f9 elevata capacit\u00e0 di analisi, codifica, interpretazione e comprensione degli item. Le matrici di Raven sono considerate il test elettivo per misurare il fattore gf dell'intelligenza, ovvero l'intelligenza definita fluida.\nIl test.\nVi sono tre differenti tipi di matrici, per diversi tipi di pazienti:\nIn accordo con quanto afferma l'autore, le matrici progressive insieme ad un test di vocabolario sono in grado di misurare i due principali fattori dell'intelligenza secondo Raymond Cattell:\nQuesto test, che si pone l'obiettivo di misurare il fattore generale dell'intelligenza, \u00e8 stato definito un test eccellente sia dal punto di vista psicometrico che da quello fattoriale. In effetti questo test misura il fattore Gf dell'intelligenza, direttamente, senza ricorrere a sottoscale o sommatorie di fattori secondari. Altri test invece si avvalgono di diversi sottotest, i quali misurano diversi fattori che analizzati e interpretati soggiacciono al fattore principale Gf. Invece, nel caso delle matrici progressive, tutti gli item del test misurano direttamente e a diverso livello il fattore Gf.\nApplicazioni.\nUna standardizzazione elevata, la facilit\u00e0 d'uso, le ottime caratteristiche psicometriche (\u00e8 un test \"culture fair\", cio\u00e8 svincolato dalla cultura) e un minimo costo per la somministrazione sono i principali fattori che ne hanno decretato un successo mondiale.\nQuesto test viene utilizzato nella psicologia del lavoro come strumento valutativo per ottenere dati oggettivi sulle capacit\u00e0 intellettive nell'ambito della gestione, valutazione e selezione delle risorse umane. Viene utilizzato in ambito scolastico per controllare lo sviluppo intellettivo e in ambito clinico per valutare eventuali disabilit\u00e0 a seguito di danno neurologico o deficit psicologico.\nJohn Carlyle Raven pubblic\u00f2 il test per la prima volta nel 1938 nel Regno Unito.\nLe matrici di Raven sono state utilizzate per il test di ammissione all'associazione Mensa.\nVari test reperibili online e simili alle matrici di Raven, pur essendo magari validi e attendibili, non restituiscono un dato utilizzabile poich\u00e9 non sono disponibili i dati normativi di riferimento e la suddivisione o stratificazione del campione normativo. In pratica manca la valutazione psicometrica di tali test."}
{"id": "719832", "revid": "15756", "url": "https://it.wikipedia.org/wiki?curid=719832", "title": "Beretta M12", "text": "Beretta M12 \u00e8 una pistola mitragliatrice munizionamento 9 \u00d7 19 mm Parabellum, progettata e fabbricata dalla Beretta, venne ideata nel 1959 e prodotta a partire dal 1961 sino al 2004.\nStoria.\nVenne progettata nel secondo dopoguerra, per sostituire il Moschetto Automatico Beretta. Negli anni '50 Domenico Salza, sempre della Beretta, mise a frutto le esperienze maturate sul MAB per mettere a punto una nuova arma che ne migliorasse le prestazioni. Fu cos\u00ec che nel 1959 nacque la M12 che venne adottata dalle forze armate italiane nel 1961.\nConobbe subito un buon successo d'esportazione nel centroamerica ed in alcuni paesi arabi; fu anche prodotto su licenza in Brasile ed Indonesia. Negli anni settanta e ottanta, furono apportate delle leggere modifiche sostituzione della sicura e modifica del selettore da singolo a raffica e sicura che furono sostituiti da bottoni passanti tipo traversino ad un unico selettore di fuoco - Sicura - Intermittenza - Raffica (versione \"PM12S\") e successivamente con la realizzazione di una cremagliera alla manetta d'armamento, contro l'armamento accidentale (\"PM12S-2\") tra cui spicca l'adozione del caricatore a 32 cartucce (la prima montava i caricatori del MAB da 20, 30 e 40 cartucce).\nLa PM12 venne anche usata da formazioni terroristiche degli anni settanta, che se le procuravano dai canali di traffico d'armi provenienti dai paesi dove l'arma era in dotazione alle forze dell'ordine. Le Brigate Rosse se ne servirono per il sequestro ed omicidio di Aldo Moro. Uno degli appartenenti al gruppo di fuoco, Raffaele Fiore, spar\u00f2 tre colpi con quest'arma. L'arma \u00e8 stata poi presa amodello per la realizzazione dell'Agram 2000.\nNel 2018 la Beretta ha presentato la PMX, la quale andr\u00e0 a sostituire la M12 dopo oltre cinquant'anni di onorevole servizio. Ciononostante la M12 ancora diffusa in tutto il mondo per l'elevata affidabilit\u00e0; in Italia \u00e8 ancora l'arma di supporto di Guardia di Finanza e Polizia di Stato, mentre l'Arma dei Carabinieri ne ha iniziato la progressiva sostituzione, dal 2019, proprio con le PMX.\nCaratteristiche tecniche.\nI vantaggi del sistema a massa battente e percussore fisso erano gi\u00e0 stati evidenziati dall'esperienza del MAB. Queste armi per\u00f2 avevano lo svantaggio di essere piuttosto ingombranti rispetto alla munizione che potevano sparare, cio\u00e8 un calibro 9 da pistola, molto meno potente rispetto alle munizioni da fucile. In pratica, il vantaggio di avere un'arma che sparava a raffica era parzialmente sminuito dall'ingombro, pi\u00f9 vicino a quello di un fucile che di una pistola, e dalla scarsa prestazione della munizione, ulteriormente peggiorata dall'otturatore a chiusura labile.\nLa soluzione innovativa adottata da Salza, allo scopo di ridurre le dimensioni, fu di conservare invariata la massa dell'otturatore, spostandone in avanti la maggior parte, trasformandolo cos\u00ec in otturatore telescopico. Infatti, il sistema a massa battente prevede un otturatore sufficientemente pesante per non arretrare in fase di sparo con eccessiva velocit\u00e0, col rischio cio\u00e8 di far fuoriuscire i gas di combustione prima che la pallottola sia uscita dalla volata. L'otturatore telescopico, che avvolge quindi la canna, risolve brillantemente il problema, poich\u00e9 la massa rimane invariata, ma l'ingombro risulta ridotto, in quanto una parte di essa si trova davanti alla camera di scoppio e arretra insieme col resto dell'otturatore in fase di espulsione/ricarica.\nOvviamente l'otturatore ha degli scassi abbastanza grandi sopra e sotto per permettere il passaggio, quando arretrato, del bossolo sparato e della cartuccia proveniente dal caricatore. La caratteristica inconfondibile dell'oggetto, il castello cilindrico lungo fin quasi alla volata, \u00e8 dovuta quindi alla necessita di alloggiarvi l'otturatore che \u00e8 altrettanto lungo. Oltre a questo espediente, fu anche accorciata la canna di 10 cm.\nModelli e varianti.\nM972/MT-12.\nIl Brasile adott\u00f2 la Beretta PM12 per sostituire le Thompson M1 cedute dagli Stati Uniti e in seguito la produsse anche su licenza con il nome di \"M972\". Esiste anche un modello nazionale, con leggere modifiche, chiamato \"MT-12 - Metralhadora de m\u00e3o\".\nPM1/PM1A1.\nAnche l'Indonesia ottenne la licenza di produzione dell'arma, la cui versione prodotta dalla Pindad era conosciuta come \"PM1\" e \"PMA1\".\nM12S/M12SD.\nIn Belgio fu prodotta su licenza dalla FN Herstal e commercializzata come \"M12S\" e \"M12SD\"."}
{"id": "719834", "revid": "75142", "url": "https://it.wikipedia.org/wiki?curid=719834", "title": "Organismi geneticamente modificati", "text": ""}
{"id": "719836", "revid": "287204", "url": "https://it.wikipedia.org/wiki?curid=719836", "title": "Cryalf", "text": ""}
{"id": "719837", "revid": "1543377", "url": "https://it.wikipedia.org/wiki?curid=719837", "title": "Togodumno", "text": "Va probabilmente identificato col mitico re Guiderio di cui parla Goffredo di Monmouth nella sua semi-leggendaria \"Historia Regum Britanniae\".\nTogodumno \u00e8 conosciuto solo dalla \"Storia romana\" di Cassio Dione Cocceiano, secondo cui egli era figlio di Cunobelino, al quale forse successe sul trono della potente trib\u00f9 dei Catuvellauni, che a quel tempo dominava sull Britannia sud-orientale: il loro territorio comprendeva infatti quello di molte altre trib\u00f9, tra cui i Trinovanti e, forse, i Dobunni pi\u00f9 a ovest. Egli aveva almeno due fratelli: Adminio e Carataco. Negli ultimi tempi di regno del padre, Adminio ottenne il controllo del Kent, ma fu scacciato dalla Britannia nel 40. Egli si rifugi\u00f2 presso l'imperatore romano Caligola, che pianific\u00f2 un'invasione della Britannia, che non ebbe per\u00f2 seguito.\nSulla base della monetazione, Carataco sembra essere stato il prediletto dello zio Epaticco, che negli anni 40 conquist\u00f2 le terre degli Atrebati, che erano i principali rivali dei Catuvellauni. Dopo una serie di alterne vicende, il re degli Atrebati, Verica, si rifugi\u00f2 a Roma, chiedendo aiuto all'imperatore Claudio, che prese a pretesto ci\u00f2 per invadere la Britannia nel 43.\nSecondo Cassio Dione, Togodumno guid\u00f2 la prima resistenza contro i \nRomani, ma fu ucciso dopo la battaglia del Tamigi. Il comando pass\u00f2 allora a Carataco, che dopo una fiera resistenza fu sconfitto e, tradito dalla regina dei Briganti, Cartimandua, fu mandato in catene a Roma.\nTogodumno fu pi\u00f9 o meno contemporaneo di Tiberio Claudio Cogidubno (o Togidubno), un sovrano filo-romano dei Regnensi, noto tramite il \"De vita et moribus Iulii Agricolae\" di Tacito e da un'iscrizione trovata a Chichester. La similitudine esistente tra i noi di questi due personaggi ha spinto alcuni studiosi, tra cui l'illustre archeologo Barry Cunliffe, ad ipotizzare che questi due sovrani potessero in realt\u00e0 essere la stessa persona. Ma nulla sostiene tale ipotesi, dato che Cassio Dione riporta che Togodumno mor\u00ec combattendo contro i Romani nel 43, mentre Tacito afferma che egli fu un fedele alleato dei Romani e la sua iscrizione \u00e8 databile dal 79."}
{"id": "719844", "revid": "767487", "url": "https://it.wikipedia.org/wiki?curid=719844", "title": "Il segreto del bosco vecchio (film)", "text": "Il segreto del bosco vecchio \u00e8 un film del 1993 diretto da Ermanno Olmi.\nTratto dall'omonimo romanzo giovanile di Dino Buzzati, il film \u00e8 stato girato nelle zone montane comprese tra Auronzo di Cadore, il valico alpino delle Tre Croci, ed il Comelico Superiore, in particolare nella localit\u00e0 Valgrande.\nTrama.\nIl colonnello in pensione Sebastiano Procolo \u00e8 tormentato dalle proprie ambizioni e incattivito da una vecchiaia senza affetti. Incapace di amare e sognare, \u00e8 abituato a riportare tutto alla logica della gerarchia, della ragione e del profitto.\nProcolo vorrebbe diventare il proprietario delle terre che comprendono il Bosco Vecchio, da lui amministrate per conto del giovane nipote Benvenuto, ancora in collegio. Per coronare il suo sogno sarebbe disposto a commettere qualunque nefandezza, compresa l'eliminazione del nipote.\nEgli progetta inizialmente di radere al suolo gran parte del bosco di piante secolari, liquidando come \"favole\" le voci secondo le quali in esso abitino creature benigne e favolose.\nPian piano per\u00f2 il luogo, con la sua magia, fa presa sul suo cuore inaridito, ed egli comincia a credere alla realt\u00e0 di tali leggende, tanto che cerca di asservire una delle forze del bosco, il Vento Matteo, ai suoi scopi.\nUna prima svolta si avr\u00e0 durante la grave malattia di Benvenuto, quando il colonnello si mostrer\u00e0 disposto a venire a patti con i geni del bosco perch\u00e9 lo facciano guarire, rinunciando in cambio al legname. Ma la svolta definitiva si avr\u00e0 quando il vento, nel giorno di Capodanno, gli far\u00e0 credere che il nipote \u00e8 morto e lui \u00e8 diventato il padrone del bosco: sconvolto, Procolo si reca nella notte a cercare di disseppellirlo dalla valanga in cui lo crede sepolto, il gran dispendio di forze lo manda in ipotermia e principia a congelare, le creature del bosco si adunano al suo cospetto\nIl Vento Matteo gli comunica d'averlo voluto ingannare per farlo sentire, per un giorno unico padrone di tutti i suoi averi, e che il nipote in realt\u00e0 \u00e8 in salvo al collegio, il colonnello morente, riconciliato con il proprio cuore e col proprio onore di vecchio soldato, ha la visione del suo reggimento che sfila in marcia al suono marziale della fanfara, baionette e sciabole levate al sole nascente e con le ultime forze alza la mano nel saluto militare prima di chiudere gli occhi dietro le lenti brinate.\nTemi.\nIl film conserva i temi fondamentali dell'omonimo libro di Dino Buzzati:\n\"... Procolo [...] se ne va a vivere nella foresta dai mille incanti. Imparer\u00e0 con molte asperit\u00e0 a convivere con i folletti e l\u2019anima del Bosco vecchio, sar\u00e0 geloso di quel bambino, erede come lui, che ha con la natura una comunione naturale, quasi panteistica.\""}
{"id": "719845", "revid": "1921720", "url": "https://it.wikipedia.org/wiki?curid=719845", "title": "Esquire (titolo nobiliare)", "text": "Esquire (dal latino \"scutarius\", cio\u00e8 \"scudiero\", \"portatore di scudo\", in riferimento al diritto di avere uno stemma) \u00e8 un titolo nobiliare britannico; il suo utilizzo col tempo divenne di tipo residuale, atto ad indicare in generale colui che \u00e8 esperto nella gestione della cosa pubblica o nel diritto, soprattutto gli avvocati; quest'uso, seppur ufficiosamente, \u00e8 corrente anche negli Stati Uniti d'America.\nStoria.\nNel Regno Unito.\nNel XIX secolo era normalmente definito \"esquire\" (o \"squire\") un proprietario terriero di un certo livello quando questi non era in possesso di altri titoli. In molte parrocchie, dal XVII secolo, in mano dello \"squire\" c'erano anche le rendite ecclesiastiche e il diritto di scegliere il titolare della parrocchia. \nIn origine, per\u00f2, il termine \"esquire\", che nacque attorno al XIV secolo, serviva per identificare il rango immediatamente inferiore a quello di \"knight\" (cavaliere); dopo gli \"esquire\" vi era la categoria dei \"gentlemen\" e degli \"yeomen\". Solo le prime tre categorie (knights, esquires, \"gentlemen\") erano considerate armigere. Il titolo di \"esquire\" veniva dato anche a chi ricopriva determinati uffici.\nAttualmente il numero di coloro che possono usare il titolo di esquire \u00e8 molto limitato: esso spetta per eredit\u00e0 (ad es. ai primogeniti dei cavalieri); spetta ad alcuni araldi che vengono designati con tale qualifica nelle loro lettere patenti; a chi ricopre determinati uffici.\nNegli Stati Uniti.\nNegli Stati Uniti il titolo \"esquire\" viene utilizzato per identificare un avvocato (aggiungendo al cognome il suffisso \"Esq.\"). Sebbene il titolo di \"esquire\" non sia attribuito ufficialmente dalla legge, a causa della sua diffusione storica tra i membri della professione forense, l'utilizzo del titolo di \"esquire\" da parte di chi non \u00e8 avvocato viene considerato prova dell'esercizio abusivo della professione forense e pu\u00f2 dar luogo a sanzioni."}
{"id": "719846", "revid": "6392", "url": "https://it.wikipedia.org/wiki?curid=719846", "title": "Il segreto del bosco vecchio", "text": ""}
{"id": "719847", "revid": "729019", "url": "https://it.wikipedia.org/wiki?curid=719847", "title": "Viking Air 415", "text": "Il Viking Air 415, precedentemente conosciuto come Canadair CL-415 e Bombardier 415 (codice costruttore CL215-6B11, codice ICAO CL2T), \u00e8 un aereo anfibio bimotore turboelica ad ala alta, con incarichi multimissione ad uso civile, prodotto inizialmente dall'azienda canadese Canadair e poi dalla Bombardier Aerospace dagli anni novanta, e dalla Viking Air Limited a partire dal 2016.\nNella sua configurazione primaria \u00e8 concepito per la lotta aerea antincendio, con la possibilit\u00e0 di operare efficientemente in regioni densamente forestate e ricche di specchi d'acqua. La versione multi-ruolo opera anche per pattugliamento marittimo e ricerca e soccorso (SAR).\nStoria del progetto.\nIl CL-415 venne sviluppato dall'allora Canadair per rispondere all'esigenza di dotare la gamma di una versione pi\u00f9 potente del precedente CL-215, adottando una nuova motorizzazione turboelica di produzione nazionale, due Pratt &amp; Whitney Canada PW123AF capaci di 2.380 shp (1\u00a0775 kW) accoppiati ad eliche quadripala Hamilton Standard 14SF-19 a passo variabile del diametro di 3,97 m. Il prototipo venne portato in volo per la prima volta nel dicembre 1993 e, ottenuta la certificazione, avviato alla produzione in serie. La prima consegna operativa \u00e8 avvenuta nel novembre 1994.\nTecnica.\nIl velivolo \u00e8 dotato di una avionica aggiornata rispetto a quella del suo predecessore ed aggiunte aerodinamiche all'estremit\u00e0 delle ali (winglet) e sui piani di coda (finlet) gi\u00e0 presenti sul 215T. Il 415 \u00e8 caratterizzato anche da un maggior peso operativo: vuoto 12\u00a0333 kg, massimo al decollo da terra 19\u00a0890\u00a0kg, massimo al decollo dall'acqua 17\u00a0168\u00a0kg, per la versione antincendio.\nPer l'atterraggio su pista, il velivolo \u00e8 dotato di un carrello triciclo anteriore, le cui ruote laterali non rientrano nella fusoliera, diversamente dal ruotino anteriore, ma rimangono sporgenti sotto le ali. Sull'acqua, il 415 ammara grazie al suo scafo centrale interamente metallico supportato da due galleggianti equilibratori fissati ai piloni, posti quasi in prossimit\u00e0 delle estremit\u00e0 alari.\nLa versione multi-ruolo \u00e8 dotata di sensori di missione, come radar di sorveglianza, FLIR (\"Forward looking infrared\", cio\u00e8 \"sensore ad infrarosso orientato in avanti\") e SLAR (\"side looking airborne radar\", radar aeroportato a scansione laterale), che gli permettono di operare in condizioni di scarsa visibilit\u00e0 o anche di notte, e di una sofisticata attrezzatura di comunicazione.\nImpiego operativo.\nCon un incremento del 15% di potenza rispetto al suo predecessore, il velivolo \u00e8 sempre in grado di risucchiare dall'acqua il suo carico in appena 12 secondi, ma ha una maggiore velocit\u00e0 di crociera ed un maggior controllo. Su ogni lato della fusoliera \u00e8 installata una presa d'acqua per riempire il velivolo a terra.\nQuando il velivolo passa \"a volo radente\" \u00e8 in grado di riempire i serbatoi in circa 410 metri (1.350 ft) a condizione che vi sia una profondit\u00e0 minima di 1,4 metri. Nella missione tipo, il 415 \u00e8 in grado di rimanere in volo per 3 ore, sganciando 9 carichi d'acqua e rifornendosi da una fonte distante 10\u00a0km. L'acqua caricata pu\u00f2 essere mescolata con la schiuma contenuta negli speciali serbatoi posti sotto le due file di sedili ripiegabili.\nEssendo anfibio, pu\u00f2 operare da piste terrestri o dalla superficie acquea; questo lo rende particolarmente idoneo nel ruolo SAR, tanto pi\u00f9 che i moderni elicotteri SAR, come l'HH-60J, non sono in grado di ammarare per il recupero, ma si affidano esclusivamente al verricello.\n\u00c8 sempre pi\u00f9 diffuso nel mondo tra gli operatori che hanno sostituito la loro flotta di CL-215; i 415 sono ben presenti in Italia, in Francia, Canada, Portogallo, Spagna e in svariati altri Paesi. In Italia, con le insegne dei Vigili del Fuoco, \u00e8 operativa la flotta civile pi\u00f9 cospicua del mondo, 19 velivoli (a gennaio 2010) operati da Babcock Mission Critical Services Italia.\nSecondo dati forniti dal costruttore, a tutto gennaio 2009, nel mondo sarebbero stati consegnati 69 esemplari di 415, inclusa la versione MP, con 49 velivoli operanti nella sola area del Mediterraneo.\nIl 23 aprile 2013, la Flotta aerea antincendio dalla Protezione Civile, consistente in 19 esemplari di CL-415, venne consegnata e affidata al Dipartimento dei Vigili del Fuoco.\nIncidenti.\nL'alto margine di rischio collegato ai voli antincendio ha portato ad alcuni incidenti durante la vita operativa del velivolo:\nSempre nello stesso giorno (23 luglio 2007) uno di questi mezzi (I-DPCX) \u00e8 precipitato per cause sconosciute all'interno del territorio del comune di Acciano (Aq) durante un intervento antincendio. Il Comandante del velivolo, Andrea Golfera, \u00e8 morto sul colpo, mentre il co-pilota Daniele Rett \u00e8 stato in pericolo di vita, ma \u00e8 infine sopravvissuto ed \u00e8 tornato ai comandi del 415. Successivamente qualche organo di stampa ed alcuni sindacati dei piloti hanno rivelato come il personale di volo fosse stato sottoposto ad un allungamento dell'orario di volo da 24 a 48 ore settimanali dalla Protezione Civile, senza aver avuto l'assenso preventivo dell'ENAC, assenso che non sarebbe mai arrivato."}
{"id": "719852", "revid": "287204", "url": "https://it.wikipedia.org/wiki?curid=719852", "title": "Chediv\u00e8", "text": "Chediv\u00e8 (meno comunemente kediv\u00e8, pressoch\u00e9 regolarmente usato per\u00f2 in campo specialistico khediv\u00e8, utile a traslitterare adeguatamente la consonante fricativa \"Kha\", ben differente dal suono della \"k\"), \u00e8 un sostantivo di origine persiana, \ufea7\ufeaa\ufef3\ufeee, traslitterato \"khid\u012bw\" o \"khad\u012bw\" (\"signore, principe, sovrano\"), tradotto spesso come \"vicer\u00e9\".\nStoria.\nFu il titolo riconosciuto nel 1867 dal sultano ottomano Abdul Aziz al governatore dell'Egitto Ism\u0101\u02bf\u012bl P\u0101sci\u00e0, nipote di Mehmet Ali (che se l'era \"de facto\" assegnato gi\u00e0 nel 1805).\nIl titolo in arabo divent\u00f2 \"khudayw\u012b\" o \"khid\u012bw\" e fu ereditato dai suoi discendenti fino al 1914.\nNel 1879 Ism\u0101\u02bf\u012bl fu deposto e il titolo di chediv\u00e8 pass\u00f2 a suo figlio Tawf\u012bq Pasci\u00e0. Dal 1882 l'Egitto fu sotto l'occupazione militare britannica, ma il chediv\u00e8 rest\u00f2 sul suo trono e il paese rimase almeno nominalmente sotto la sovranit\u00e0 ottomana.\nAllo scoppio della prima guerra mondiale nel 1914, l'Egitto ufficialmente era ancora parte dell'Impero ottomano e governato da un chediv\u00e8. A causa dell'alleanza degli Ottomani con la Germania, i britannici deposero \u02bfAbb\u0101s \u1e24ilm\u012b (\u02bfAbb\u0101s II), trasformarono l'Egitto in un protettorato, e il titolo di chediv\u00e8 fu soppresso. I successivi sovrani dell'Egitto portarono da quel momento il titolo di sultano, e dal 1922, quello di re dell'Egitto."}
{"id": "719853", "revid": "599013", "url": "https://it.wikipedia.org/wiki?curid=719853", "title": "Hornblower", "text": ""}
{"id": "719858", "revid": "486946", "url": "https://it.wikipedia.org/wiki?curid=719858", "title": "Khedive", "text": ""}
{"id": "719859", "revid": "767487", "url": "https://it.wikipedia.org/wiki?curid=719859", "title": "Nekromantix", "text": "I Nekromantix sono una band psychobilly formata a Copenaghen, Danimarca nel 1989.\nLa particolarit\u00e0 di questo gruppo sono gli atteggiamenti macabri. I Nekromantix fanno parte della Hellcat Records insieme a gruppi come i Rancid ed i Tiger Army con cui hanno collaborato vincendo un Grammy. La loro canzone pi\u00f9 famosa \u00e8 \"Who Killed the Cheerleader\". I Nekromantix hanno suonato allo Psychobilly Meeting di Calella in Spagna."}
{"id": "719860", "revid": "125453328", "url": "https://it.wikipedia.org/wiki?curid=719860", "title": "Serra Y\u0131lmaz", "text": "Biografia.\nFiglia unica di Semih Tu\u011frul e della moglie Mualla, Serra Y\u0131lmaz nasce a Istanbul il 13 settembre del 1954. Introdotta sin da piccola alla lingua francese, frequenta i licei Sainte-Pulch\u00e9rie e Saint Beno\u00eet nella citt\u00e0 turca, spostandosi poi in Francia per studiare all'Universit\u00e0 di Caen, dove si laurea in psicologia. \nNel 1977, grazie a una piccola compagnia teatrale turca, si crea una buona esperienza sul palcoscenico. Verso la fine degli anni 1970 nasce sua figlia Ay\u015fe. Al cinema esordisce nel 1983 nel film \"\u015eekerpare\" di At\u0131f Y\u0131lmaz, cui seguono apparizioni in pellicole di altri maestri del cinema turco negli anni 1980.\nNel 1988 entra nella compagnia del \"Teatro della Citt\u00e0 di Istanbul\", di cui far\u00e0 parte fino al 2004. Durante questo periodo porta sul palcoscenico \"Di\u011ferlerinin Ad\u0131 Ali (Korku Ruhu Kemirir)\", spettacolo tratto dal film \"La paura mangia l'anima\", di Rainer Werner Fassbinder. \nIn Italia recita in quasi tutti i film di Ferzan \u00d6zpetek come \"Harem Suare\", \"Le fate ignoranti\", \"La finestra di fronte\", \"Saturno contro\", \"Un giorno perfetto\" e La dea fortuna, diventando un'icona per il regista turco. \nNel 2006 \u00e8 l'interprete ufficiale durante la visita di Papa Benedetto XVI in Turchia. nel 2017 partecipa alla prima edizione di \"Celebrity MasterChef Italia\".\nNel 2018 debutta alla regia con \"Cebimdeki Yabanci\", remake turco di \"Perfetti sconosciuti\". Recita a teatro nel \"Don Chisciotte\" di Alessio Boni, Roberto Aldorasi e Marcello Prayer, spettacolo ispirato dal romanzo omonimo di Miguel de Cervantes Saavedra."}
{"id": "719866", "revid": "842", "url": "https://it.wikipedia.org/wiki?curid=719866", "title": "Neo-Geo", "text": ""}
{"id": "719867", "revid": "765341", "url": "https://it.wikipedia.org/wiki?curid=719867", "title": "Plintite", "text": "Una plintite (dal greco \"plinthos\", mattone) \u00e8 un aggregato di argilla, quarzo e altri minerali, ricco di ferro e povero di humus; solitamente assume l'aspetto di un reticolato poligonale, con colorazioni rossastre derivanti da deposizione di minerali di ferro (ossidi e idrossidi).\nL'ambiente pi\u00f9 favorevole alla formazione di una plintite \u00e8 quello che provoca, nel suolo, alternanze di condizioni di umidit\u00e0 e di aridit\u00e0; il ferro si deposita durante i periodi di suolo secco; in condizioni di suolo umido, la plintite resta comunque morbida e non costituisce ostacolo alle lavorazioni meccaniche come l'aratura, mentre in un suolo secco diventa molto dura.\nSe sottoposta a numerosi cicli umido/secco, la plintite si indurisce irreversibilmente, diventando una \"petroplintite\" (\"ironstone\" nella letteratura pedologica inglese), molto diffusa nei suoli di ambiente tropicale."}
{"id": "719869", "revid": "868986", "url": "https://it.wikipedia.org/wiki?curid=719869", "title": "Criterio di von Mises", "text": "Il criterio della massima distorsione (in campo tecnico chiamato comunemente criterio di von Mises, anche se la radice \u00e8 incerta) \u00e8 un criterio di resistenza relativo a materiali duttili (\u00e8 quindi un criterio di snervamento), isotropi, con uguale resistenza a trazione e a compressione. \nNello spazio tridimensionale delle tensioni principali formula_1, tale dominio corrisponde ad un cilindro a sezione circolare con asse posto nella trisettrice dell'ottante positivo. Questo cilindro circoscrive il prisma retto a base esagonale associato al criterio del massimo sforzo tangenziale.\nIl criterio di von Mises assume che lo snervamento del materiale venga raggiunto quando l'energia di distorsione raggiunge un valore limite, dove la distorsione \u00e8 la componente della deformazione che provoca una variazione nella forma, ma non nel volume, di un elemento di volume. \nformula_2 \nIl criterio pu\u00f2 essere attribuito originariamente a Maxwell (1856), che lo propose sulla base di considerazioni puramente matematico-formali. \nIn un contesto pi\u00f9 propriamente meccanico, il criterio \u00e8 stato successivamente proposto da Richard von Mises (1913) e, pressoch\u00e9 indipendentemente e in base a considerazioni diverse, anche da Huber (1904) ed Hencky (1924). A tali autori il criterio \u00e8 oggi pi\u00f9 comunemente riferito.\nFormalizzazione del criterio.\n\"Alcune definizioni\":\nEllisse di Von Mises.\nSecondo il criterio di von Mises, la superficie limite del dominio elastico \u00e8 definita dalla condizione\nche particolarizzata al caso limite di tensioni monoassiale (formula_14 \u00e8 la tensione di snervamento)\npermette di tarare il parametro formula_16 e di completare la costruzione del dominio elastico. Sulla base del criterio di von Mises, la condizione di snervamento pu\u00f2 essere rappresentata mediante la \nespressa in componenti generiche dalla\ned in termini delle tensioni principali dalla\nNello spazio tridimensionale delle tensioni principali formula_1, tale dominio corrisponde ad un cilindro a sezione circolare con asse posto nella bisettrice dell'ottante positivo. Tale cilindro circoscrive il prisma retto a base esagonale associato al criterio di Tresca. \nL'intersezione del dominio di von Mises con il piano formula_21 descrive una curva di ellisse con centro nell'origine degli assi formula_22\nTale ellisse circoscrive l'analoga rappresentazione del dominio elastico associato al criterio di Tresca (un poligono esagonale). Ne deriva che il criterio di Tresca risulta pi\u00f9 restrittivo. Tuttavia gli scarti non sono eccessivi ed entrambi i criteri, e specialmente il criterio di von Mises, forniscono risultati che hanno un ottimo accordo con i risultati sperimentali. La maggiore semplicit\u00e0 di rappresentazione del dominio elastico fornito dal criterio di von Mises ne favorisce il suo maggiore uso nella pratica, soprattutto in contesti computazionali di analisi.\nAltre interpretazioni del criterio di von Mises.\nLa interpretazione data del criterio di von Mises, come massimo dell'energia deviatorica, non \u00e8 l'unica possibile: il criterio pu\u00f2 avere interpretazioni diverse, ma equivalenti, nel senso che conducono alle stesse relazioni formali prima riportate. In particolare: la condizione di snervamento \u00e8 raggiunta quando il secondo invariante formula_24 della parte deviatorica del tensore delle tensioni \nraggiunge un valore limite\nQuesta interpretazione \u00e8 possibile in vista della relazione esistente tra formula_24 e la densit\u00e0 di energia di distorsione formula_28:\nIn questa accezione, lo sviluppo della teoria incrementale della plasticit\u00e0 sulla base della condizione di snervamento fornita dal criterio di von Mises \u00e8 spesso riferito come formula_24-\"plasticit\u00e0\" o formula_24- \"flow theory\".\nIl criterio di von Mises \u00e8 anche noto come della \"massima tensione tangenziale ottaedrale\", in quanto la relativa condizione di snervamento pu\u00f2 essere interpretata come raggiungimento di un valore limite della tensione tangenziale ottaedrale formula_32, cio\u00e8 la componente tangenziale della tensione sul piano ottaedrale, piano equiorientato rispetto alle tre direzioni principali. Tale interpretazione \u00e8 possibile in vista della relazione esistente tra questa grandezza formula_32 e l'invariante formula_24"}
{"id": "719871", "revid": "7417366", "url": "https://it.wikipedia.org/wiki?curid=719871", "title": "Movie trailer", "text": ""}
{"id": "719876", "revid": "227211", "url": "https://it.wikipedia.org/wiki?curid=719876", "title": "RSA-2048", "text": ""}
{"id": "719877", "revid": "767487", "url": "https://it.wikipedia.org/wiki?curid=719877", "title": "Black Widow (gruppo musicale)", "text": "I Black Widow sono stati un gruppo rock progressivo britannico formatosi a Leicester nel 1970. I Black Widow forse furono, insieme ai Coven e ai pi\u00f9 famosi Black Sabbath, uno dei primi gruppi a parlare esplicitamente di occultismo, stregoneria e Satana nelle loro canzoni.\nStoria del gruppo.\nLa band si form\u00f2 originariamente nel 1966 con il nome di Pesky Gee. A quel tempo era cos\u00ec formata: Kay Garret (voce), Kip Trevor (voce, chitarra e armonica), Jess \"Zoot\" Taylor (pianoforte e organo), Jim Gannon (chitarra e voce), Clive Jones (sassofono e flauto), Bob Bond (basso) e Clive Box (batteria), e fin\u00ec per pubblicare anche un album (Exclamation Mark nel 1969), che non riscosse molto successo. In quell'anno Kay Garret lasci\u00f2 il gruppo, che si riform\u00f2 con il nome di 'Black Widow' a partire dal 1970. Nello stesso anno usc\u00ec il debutto \"Sacrifice\", che mise in mostra il gusto della band per le tematiche di magia nera. Il disco riscosse un buon successo, e fu supportato da un tour in cui la band mise in mostra la sua stravaganza nelle esibizioni live. Il secondo album Black Widow venne pubblicato nel 1971, e per vari motivi si discost\u00f2 dalle tematiche e le atmosfere del primo album. Il terzo album (Black Widow III) venne pubblicato nel 1972. Nel 1973 iniziarono le registrazioni per il quarto album, che vennero poi rinviate a causa della dipartita di Kip Trevor, il quale venne sostituito da Ric Prince. Al termine delle registrazioni dell'album la band si sciolse, senza pubblicare l'album a causa della mancanza di un'etichetta discografica che pubblicasse il disco. L'album vide alla fine la luce nel 1997 sotto la produzione della Black Widow Records.\nNel novembre 2007 la Mystic Records pubblic\u00f2 il DVD \"Demons of the Night Gather to see Black Widow Live\", un video che testimoniava un concerto della band del 1970 in cui suon\u00f2 per intero l'album Sacrifice. Il DVD contribu\u00ec a rinnovare l'interesse attorno ai Black Widow, e Clive Jones dichiar\u00f2 di essere al lavoro su nuovo materiale insieme a Geoff Griffiths, bassista della band fino allo scioglimento del 1973.\nNell'ottobre 2010 fu pubblicato l'inedito \"Hail Satan\", che vide la partecipazione di Tony Martin (ex Black Sabbath) come guest alla voce.\nL'ultimo album del gruppo, Sleeping With Demons, usc\u00ec il 31 ottobre 2011, ed includeva fra gli altri, la partecipazione di Paolo \"Apollo\" Negri alle tastiere e il ritorno di Kay Garrett, cantante della formazione originale prima che prendesse il nome Black Widow.\nIl 16 ottobre 2014, Clive Jones mor\u00ec in seguito ad un cancro terminale che lo affliggeva da oltre un anno: la sua morte pose fine alle attivit\u00e0 del gruppo."}
{"id": "719879", "revid": "227211", "url": "https://it.wikipedia.org/wiki?curid=719879", "title": "RSA-617", "text": ""}
{"id": "719882", "revid": "7336", "url": "https://it.wikipedia.org/wiki?curid=719882", "title": "Sigari cubani", "text": ""}
{"id": "719884", "revid": "486946", "url": "https://it.wikipedia.org/wiki?curid=719884", "title": "Sigari toscani", "text": ""}
{"id": "719887", "revid": "1272592", "url": "https://it.wikipedia.org/wiki?curid=719887", "title": "Transformers (film)", "text": "Transformers \u00e8 un film d'azione fantascientifico del 2007 diretto da Michael Bay. Equivale alla trasposizione cinematografica \"live\" dei celebri Transformers, che si affianca all'omonimo film d'animazione prodotto nel 1986 e all'omonima serie animata del 1984-87.\nIl film \u00e8 il primo della serie cinematografica ed ha avuto 4 sequel: \"Transformers 2 - La vendetta del Caduto\" nel 2009, \"Transformers 3\" nel 2011, \"Transformers 4 - L'era dell'estinzione\" nel 2014 e \"Transformers 5 - L'ultimo cavaliere\" uscito nelle sale il 22 giugno 2017.\nTrama.\nUna voce narrante, quella di Optimus Prime, racconta dell'AllSpark, una fonte di energia a forma di cubo in grado di creare mondi e vita su di essi; due fazioni di esseri senzienti, una votata al bene e l'altra al male, si contendevano il suo potere sul proprio pianeta, che venne poi devastato e consumato. I robot partirono alla sua ricerca nell'universo, che dopo un lungo viaggio si perse, venendo poi localizzato sul pianeta Terra.\nUna base militare statunitense in Qatar viene attaccata da un robot camuffato da elicottero militare, che semina caos e distruzione tentando di penetrare la rete informatica militare per hackerare alcuni file segreti, non riuscendoci. I pochi superstiti all'aggressione, guidati dal capitano Lennox, vengono attaccati nel deserto da un altro robot dalle sembianze di un enorme scorpione meccanico, liberatosi dall'elicottero durante lo scontro alla base militare, dopo il quale viene danneggiato e messo in fuga.\nNel frattempo, Sam Witwicky, uno studente liceale, acquista una vecchia Chevrolet Camaro, che durante una notte inizia a muoversi da sola; credendo che qualcuno la stia rubando, si getta all'inseguimento in bici, e giunto nello scalo merci della citt\u00e0, il ragazzo scopre che la sua auto \u00e8 in realt\u00e0 un robot antropomorfo, il quale invia un messaggio ai suoi compagni nello spazio affinch\u00e9 lo raggiungano sulla Terra. Sam racconta tutto alla polizia, ma non viene creduto.\nIntanto un robot pi\u00f9 piccolo si introduce a bordo dell'Air Force One per impiantare un virus nella rete militare statunitense, cos\u00ec da scoprire la posizione esatta dell'AllSpark, ma i tecnici del Pentagono riescono a disattivare i server. Viene scoperto nella stiva dell'aereo, costretto ad un atterraggio di emergenza; fuggito, invia ad altri robot i dati relativi a Sam, che possiede degli occhiali appartenenti al suo trisnonno, necessari alle ricerche dell'AllSpark.\nNel frattempo, al Pentagono, il segretario della difesa Keller fa riunire un gruppo di analisti per cercare di comprendere l'origine degli attacchi in Qatar e all'Air Force One, collegati dallo stesso obiettivo. Una giovane analista, Maggie, \u00e8 convinta che gli attacchi abbiano natura aliena; lei chiede aiuto a Glen, un hacker suo amico, ma entrambi vengono scoperti e arrestati dall'FBI.\nSam, spaventato ancora una volta dalla sua auto, scappa e si rivolge ad una pattuglia della polizia, che si rivela a sua volta essere un robot malvagio. Il robot interroga ferocemente Sam riguardo agli occhiali del suo trisavolo, ma il ragazzo riesce a scappare e si imbatte casualmente in Mikaela, una sua compagna di classe, con la quale fugge a bordo della Camaro. Dopo un lungo inseguimento, l'auto della polizia li raggiunge, e dopo essersi trasformato, ingaggia un combattimento con l'auto di Sam, trasformatasi anch'essa, che lo sconfigge; quest'ultimo fa la conoscenza dei ragazzi, presentandosi come Bumblebee, parlando attraverso la radio, e subito dopo trasformandosi in una Camaro pi\u00f9 moderna.\nLa sera stessa raggiungono la Terra sotto forma di meteoriti i suoi compagni: Optimus Prime, Jazz, Ratchet e Ironhide, che assimilano veicoli terrestri e si presentano a Sam e Mikaela come Autobot. I robot spiegano ai ragazzi perch\u00e9 Sam \u00e8 cos\u00ec importante: il suo trisavolo aveva scoperto sotto il ghiaccio dell'Artide il corpo congelato del malvagio Megatron, leader dei Decepticon e nemici degli Autobot, alla ricerca dell'AllSpark sulla Terra, rimasto ibernato sotto la calotta artica da millenni nel tentativo di recuperarlo. Archibald Witwicky, antenato di Sam, riattiv\u00f2 involontariamente il robot, che riusc\u00ec ad incidere sugli occhiali dell'uomo le coordinate della posizione dell'AllSpark.\nGli Autobot portano Sam e Mikaela a casa del ragazzo, affinch\u00e9 questi recuperi gli occhiali del trisnonno, quando irrompono in casa gli uomini del Settore 7, un'organizzazione governativa segreta del governo che si occupa di investigare sugli alieni. Gli agenti del Settore 7 arrestano Mikaela, Sam e i suoi genitori, e catturano Bumblebee; Optimus Prime impone agli Autobot di non procurare danno agli umani, lasciando quindi i prigionieri al loro destino.\nLa squadra del capitano Lennox, tornata dal deserto, viene condotta, insieme a Sam, Mikaela, Maggie e Glen, da Simmons presso la diga di Hoover, sotto la quale si trova la base del Settore 7, dove incontrano il segretario della difesa Keller. Il gruppo scopre che l\u00ec sono custoditi sia Megatron, mantenuto in criostasi dal 1935, sia l'AllSpark, che migliaia di anni prima era precipitato in quel luogo: la diga \u00e8 stata costruita attorno per nasconderne il segreto. Sam riesce a convincere gli uomini del Settore 7 a liberare Bumblebee che, condotto all'AllSpark, lo riduce a un piccolo cubo. Frenzy, nome del robot pi\u00f9 piccolo fedele ai Decepticon, che ha raggiunto la base e si \u00e8 rigenerato proprio grazie all'energia dell'AllSpark, hackera la struttura e libera Megatron, indirizzando tutti i Decepticon sulle tracce del Cubo custodito da Bumblebee e dai soldati guidati da Lennox, ai quali si uniscono anche gli altri Autobot, che avevano seguito la mappa incisa sugli occhiali. Optimus affronta Barricade e Bonecrusher, sconfiggendo quest'ultimo. Intanto alla diga Simmons, Keller, Maggie e Glen tentano disperatamente di contattare l'aeronautica per fornire supporto agli Autobot e ai soldati, pur avendo a disposizione mezzi piuttosto vecchi, e nel frattempo affrontano e sconfiggono Frenzy.\nGli Autobot, seguiti dai ragazzi e dai militari, raggiungono un centro abitato, dove incontrano i Decepticon. La battaglia infuria tra le strade cittadine e, all'arrivo di Megatron, che prima uccide Jazz e successivamente sembra avere la meglio su Optimus Prime, la vittoria dei Decepticon sembra sicura. I militari riescono per\u00f2 ad uccidere il carrarmato Brawl (anche menzionato come \"Devastator\") con l'aiuto di Bumblebee, nonostante i gravi danni alle gambe a causa di un attacco di Starscream, dalle sembianze di un F32, e ad abbattere Blackout, grazie all'intervento dell'aeronautica. In mezzo al caos generale Sam fugge portando con s\u00e9 il Cubo: il ragazzo vuole consegnare l'AllSpark ai militari affinch\u00e9 lo portino al sicuro in elicottero, ma viene ostacolato dallo stesso Megatron. Optimus Prime, per evitare che il Cubo cada nelle mani del nemico, decide di sacrificarsi per distruggerlo e chiede a Sam di inserirlo nel suo petto per fonderlo con la sua scintilla, fonte della sua energia; Sam, invece, inserisce il Cubo nel petto di Megatron, uccidendolo.\nA seguito di questa cruenta battaglia il governo statunitense dispone lo smantellamento del Settore 7 e fa gettare i resti dei robot morti nell'Abisso Laurenziano. Con la distruzione dell'AllSpark gli Autobot non possono ricostruire Cybertron, il loro pianeta di origine, e decidono cos\u00ec di rimanere sulla Terra come guardiani dell'umanit\u00e0. Optimus Prime invia un messaggio a tutti gli Autobot persi nello spazio, invitandoli a raggiungerlo sulla Terra.\nColonna sonora.\nIl brano inedito dei Goo Goo Dolls intitolato \"Before It's Too Late\" \u00e8 stato il primo estratto della compilation. Compare anche in forma diegetica \"Baby Come Back\" dei Player.\nProduzione.\nLa pre-produzione del film \u00e8 iniziata a giugno 2005 mentre le riprese del film sono iniziate il 29 maggio 2006 a Los Angeles; molti set esterni sono stati girati tra l'Arizona e il Nuovo Messico mentre gli interni sono stati girati interamente in California negli studi della Universal a Los Angeles, le riprese si sono concluse il 6 novembre 2006. Il primo trailer di annuncio del film inizi\u00f2 a circolare in rete ad agosto 2006, ancora quando il film era in fase di post produzione; mentre sugli altri canali i \"trailer\" sono stati resi disponibili a partire da maggio 2007. Il budget del film \u00e8 stato di 150.000.000 $.\nDistribuzione.\nIn Italia il film \u00e8 stato presentato in anteprima il 21 giugno 2007 al Taormina Film Fest, mentre negli Stati Uniti il film \u00e8 stato presentato in anteprima il 27 giugno 2007. All'anteprima italiana del film erano presenti la regia e il cast completo del film.\nL'uscita nelle sale americane del film, fissata inizialmente al 4 luglio nello stesso giorno della festa dell'Indipendence Day, \u00e8 stata prima anticipata al 2 luglio. In Italia il film \u00e8 uscito il 28 giugno.\nAccoglienza.\nIncassi.\nRecord di incassi per il primo film dedicato alla saga dei giocattoli della Hasbro, infatti ai \"box office\" italiani il film di Michael Bay, prodotto da Spielberg, sale in vetta alla classifica dei film pi\u00f9 visti della settimana arrivando a quota circa 2.623.031 \u20ac nella prima settimana di programmazione, superando i \"Fantastici Quattro &amp; Silver Surfer\" e Ocean's Thirteen. Negli Stati Uniti in sole 28 ore di programmazione il film ha incassato circa 38.000.000 $ un record per l'Independence Day che fa classificare Transformers al secondo posto dei film che hanno incassato di pi\u00f9 nel giorno dell'indipendenza, il primato attualmente \u00e8 detenuto da Spider-Man 2 che il 4 luglio 2004 incass\u00f2 circa 88.000.000 $ in 25 ore dall'uscita nelle sale. Negli USA, nella prima settimana di programmazione, il film ha raggiunto quota 152.500.000 $.\nIn Italia nella seconda settimana di programmazione gli incassi sono di 5.021.895 \u20ac.\nAlla terza settimana di programmazione il film raggiunge circa 320.200.000 $ a livello internazionale, mentre negli Stati Uniti incassa circa 222.900.000 $, in Italia ai box office nella terza settimana di programmazione il film ha un piccolo aumento di incassi che lo porta a circa 6.122.368 \u20ac.\nIl film ha incassato a livello internazionale 709.709.780 $ superando 300 di Zack Snyder, il film \u00e8 al 5\u00ba posto nella classifica dei film pi\u00f9 visti del 2007, negli Stati Uniti d'America il film ha incassato circa 319.246.193 $, mentre nelle sale Italiane il film ha incassato circa 7.369.181 \u20ac, piazzandosi al 22\u00ba posto tra i film pi\u00f9 visti nella stagione 2006-07.\nCritica.\nIl film ha avuto un'accoglienza piuttosto tiepida, ma positiva se paragonato ai sequel. Sul sito Rotten Tomatoes il film detiene un 57% di gradimento basato su 218 recensioni professionali, con un voto medio di 5.8/10, mentre su Metacritic un voto di 61/100 su 35 recensioni, risultando cos\u00ec tra i migliori film di Michael Bay (oltre che il film pi\u00f9 apprezzato della saga).\nEdizione home video.\nL'uscita del film in DVD sul mercato italiano \u00e8 stata il 6 novembre 2007, il film \u00e8 uscito nelle edizioni disco singolo e disco doppio; lo stesso giorno \u00e8 stata messa in vendita pure la versione del film ad alta definizione in HD DVD.\nIl 26 marzo 2013, invece, \u00e8 stata pubblicata l'edizione speciale (Deluxe Edition) a 2 dischi, in Blu-Ray Disc.\nSequel.\nIl 25 settembre 2007 fu annunciato un sequel dalla Universal Pictures: \"Transformers - La vendetta del caduto\", uscito nelle sale il 26 giugno 2009. Il sequel \u00e8 sempre diretto da Michael Bay, con la presenza rinnovata degli attori Shia LaBeouf, Megan Fox, Josh Duhamel, Tyrese Gibson e John Turturro. Le riprese iniziarono il 2 giugno 2008. In seguito verranno realizzati altri due sequel \"Transformers 3\" e \"Transformers 4 - L'era dell'estinzione\". Il quinto film della saga, \"Transformers - L'ultimo cavaliere\" uscito nel 2017; il sesto film della saga \u00e8 diventato un prequel dei film di Transformers intitolato \"Bumblebee\" uscito nel 2018; il settimo film della saga intitolato \"Transformers: Face Of Darkness\" era previsto per il 28 giugno 2019 ma la Paramount ha cancellato il film. Nel gennaio 2020 la Paramount stava lavorando su due diversi film dei \"Transformers\", l'ottavo film a febbraio gli \u00e8 stato dato come titolo provvisorio \"Transformers: Beast Alliance\" che ha come protagonisti i personaggi della serie CGI \"Beast Wars\", ma nel giugno durante un evento la Paramount ha ufficializzato il titolo \"Transformers - Il risveglio\" (\"Transformers: Rise of the Beasts\"), le riprese sono iniziate il 7 giugno 2021 a Los Angeles, California, il resto delle riprese si dovrebbero girare anche a Machu Picchu in Peru. Il film uscir\u00e0 il 9 giugno 2023 negli USA.\nPrequel.\nNel 2015 la Paramount inizia a pensare ad un prequel animato della saga, Transformers One. La storia potrebbe essere ambientata su Cybertron, pianeta d'origine degli Autobot, molto tempo prima che Bumblebee e gli altri atterrassero sulla Terra. Il copione potrebbe essere affidato ai due neoassunti Andrew Barrer e Gabriel Ferrari, che andrebbero ad aggiungersi al team di sceneggiatori guidati da Akiva Goldsman, formato da Robert Kirkman, Art Marcum e Matt Holloway, Zak Penn e Jeff Pinkner.\nNel 2018 viene realizzato un prequel del film dal titolo \"Bumblebee\" ambientato 20 anni prima, nel 1987, e con unico protagonista alieno l'Autobot Bumblebee.\nPreludio.\nIl film ha anche un preludio a fumetti. Scritto per la IDW Publishing (la casa editrice americana che detiene i diritti sui fumetti dei Transformers) da Simon Furman (scrittore per eccellenza dei Transformers) e da Chris Ryall (supervisore dei fumetti dei Transformers per la IDW) e disegnato da Don Figueroa (considerato uno dei migliori disegnatori di Transformers moderni), il preludio \u00e8 diviso in quattro parti, pubblicate in America a partire dal febbraio 2007. In seguito il fumetto \u00e8 uscito anche in una versione Tradepaperback ed \u00e8 stato tradotto anche in Italia dalla Panini Comics. Oltre a questo preludio vanno aggiunti i due preludi speciali distribuiti nella catena di negozi Target e il libro \"Ghost Of Yesterday\".\nMedia correlati.\nDal film \u00e8 stato tratto un videogioco dal titolo \"\"."}
{"id": "719888", "revid": "393899", "url": "https://it.wikipedia.org/wiki?curid=719888", "title": "Pirlo (cocktail)", "text": "Il pirlo \u00e8 una bevanda alcolica, solitamente consumata come aperitivo, storica e originaria del bresciano.\n\u00c8 a base di vino bianco fermo e Campari. Viene servito in un bicchiere con stelo alto dalla forma tipica a palloncino.\n\u00c8 il tipico e tradizionale aperitivo della provincia di Brescia.\nStoria.\nSull'origine del pirlo ci sono tre ipotesi derivanti da tradizioni orali da parte dei bresciani:\nOggi il pirlo viene servito praticamente in tutti i locali bresciani con Campari. La moda dell'happy hour ha introdotto anche l'uso dell'Aperol (molto meno alcolico e complesso) in luogo del Campari.\nDa notare che, per essere aderenti alla tradizione bresciana, non si utilizza prosecco (che ovviamente non esisteva in provincia di Brescia negli anni Cinquanta e il cui utilizzo attuale costituisce la differenza pi\u00f9 rilevante tra pirlo bresciano e spritz veneto) ma vino bianco fermo.\nAnche la fettina di arancia e il ghiaccio sono aggiunte \"modaiole\" che di certo non appartengono alla tradizione \"antica\" di Brescia (invece, la scorzetta di limone apparteneva alla regola). Inoltre, nel passato, le osterie bresciane servivano il pirlo in bicchieri molto diversi da quelli attuali, di vetro spesso e di ridotte dimensioni, a forma di tulipano con piccolo stelo oppure, pi\u00f9 semplicemente, il classico tumbler da bar.\nSebbene il vino bianco frizzante e/o il seltz siano diventati nel tempo ingredienti \"classici\", c'\u00e8 da dire che nella tradizione bresciana (e per ovvi motivi) si utilizzava invece vino bianco fermo e acqua minerale gassata per avere un po' di frizzantezza. Questa \u00e8 stata la ricetta almeno fino a tutti gli anni Settanta in provincia di Brescia (qualche bar \"di lusso\" del centro della citt\u00e0 si poteva permettere il seltz) e, in molte osterie dei piccoli paesi bresciani, anche negli anni Ottanta.\nNelle osterie, il pirlo, era anche chiamato \"bianc con l'amaro\" dove \"bianc\" stava per vino bianco e \"amaro\" era il bitter, quasi sempre Campari.\nAttualit\u00e0.\nCome detto sopra, il pirlo \u00e8 nato ed \u00e8 stato per molto tempo a base di vino bianco fermo e Campari, successivamente (anni '70) ravvivato da acqua gassata (o seltz nei bar bresciani di lusso). Successivamente, fece la comparsa il vino bianco vino frizzante e l'Aperol. \nAttualmente, vi sono due \"scuole\" sulla preparazione (a parte il bitter, che \u00e8 sempre Campari o, in subordine, Aperol, a seconda della richiesta dell'avventore):\nIn tempi recenti, dato l'enorme successo e diffusione a livello nazionale del prosecco in versione spumante, si sta diffondendo anche a Brescia l'utilizzo di questo prodotto, al posto della ricetta tradizionale. Se si ricorre a spumante (anche provenisse dal territorio bresciano), per\u00f2, non si pu\u00f2 parlare di pirlo ma di spritz, un aperitivo diverso.\nQuando il colore del pirlo \u00e8 arancione significa che \u00e8 un \"pirlo Aperol\", mentre quando \u00e8 rosso significa che \u00e8 un \"pirlo Campari\".\nVini da utilizzare.\nVa da s\u00e8 che il vino bianco fermo deve essere del territorio, idem se si sceglie, contrariamente alla ricetta tradizionale, vino bianco frizzante al posto del fermo pi\u00f9 acqua gassata.\nPosto che anche a Brescia \u00e8 prodotto tanto vino generico, che potrebbe essere comunque impiegato, le DOC bresciane da usare sono: Lugana (ovviamente solo il fermo secco), Curtefranca bianco, Capriano del Colle bianco, nonch\u00e9 i vini IGT Valcamonica, Montenetto, Ronchi di Brescia.\nOrigine del nome.\nL'etimologia del nome dell'aperitivo bresciano \u00e8 alquanto incerta. Secondo una certa aneddotica che rimanderebbe a tradizioni orali, il nome pirlo potrebbe derivare dal particolare movimento circolare che il liquore fa dopo la sua caduta nel vino. Nel dialetto bresciano infatti si usa dire \"ho fatto un pirlo\" a testimonianza di una caduta non traumatica per terra. Il liquore versato, cadendo nel bicchiere, ricorda un \"pirlo\" (una caduta) andando verso il basso e tornando poi verso l'alto.\nPirlone.\nIl pirlone non \u00e8 altro che un pirlo \"doppio\", spesso servito in bicchieri di dimensioni generose. Il pirlone, come variante, si \u00e8 diffuso con la moda dell'happy hour (apericena) caratterizzato da abbondanti stuzzichini, per cui occorre un pirlo \"semplice\" potrebbe non essere sufficiente."}
{"id": "719890", "revid": "436907", "url": "https://it.wikipedia.org/wiki?curid=719890", "title": "Rare Live - A Concert Through Time and Space", "text": "Rare Live - A Concert Through Time and Space \u00e8 una VHS dei Queen, pubblicata nel 1989.\nNella videocassetta sono state inserite alcune canzoni suonate in diverse esibizioni della band, che si sono svolte nel corso della loro storia. Questa VHS poteva essere considerata un segnale che probabilmente i fans non avrebbero pi\u00f9 rivisto i \"Queen\" su un palcoscenico.\nImponente in particolare il pubblico di Knebworth durante l'ultima esibizione live del gruppo del 9 agosto 1986, mentre cantavano \"Radio Ga Ga\" e \"We Are the Champions\"."}
{"id": "719891", "revid": "227211", "url": "https://it.wikipedia.org/wiki?curid=719891", "title": "RSA-1536", "text": ""}
{"id": "719895", "revid": "1318658", "url": "https://it.wikipedia.org/wiki?curid=719895", "title": "Area delle Greater Blue Mountains", "text": "L'Area delle Greater Blue Mountains \u00e8 un Patrimonio dell'umanit\u00e0 che si trova nelle Blue Mountains del Nuovo Galles del Sud, in Australia. Essa venne inserita nell'elenco dall'UNESCO alla fine del 2000.\n\u00c8 una regione di panorami mozzafiato, aspri altopiani, picchi scoscesi, valli profonde e impenetrabili e paludi brulicanti di vita. In questa regione si trova praticamente la storia evolutiva degli eucalipti australiani (qui sono presenti oltre 90 specie di questo albero) e delle forme di vita animale e vegetale loro legati.\nL'area delle Greater Blue Mountains consiste di 10.300 chilometri quadrati, prevalentemente di foreste su altopiani d'arenaria, a poca distanza da Sydney. Per dare un'idea della vastit\u00e0 delle Greater Blue Mountains basta ricordare che 10.300 chilometri quadrati equivalgono a circa un terzo della superficie del Belgio.\nIl sistema delle Greater Blue Mountains \u00e8 formato da diversi parchi nazionali e aree protette, divise in due da un corridoio in cui \u00e8 consentito lo sviluppo urbano e territoriale. Qui non ci sono montagne nel senso stretto della parola, bens\u00ec un altopiano (con formazioni basaltiche) che cresce da circa 100 metri a 1.300 metri sul livello del mare nel suo punto pi\u00f9 alto.\nSi pensa che l'altopiano abbia assicurato la sopravvivenza a molte specie animali e vegetali australiane durante i cambiamenti climatici delle ultime ere geologiche. Per esempio qui \u00e8 stato recentemente trovato un vero e proprio fossile vivente, la Wollemia nobilis, gi\u00e0 presente all'epoca dei dinosauri e ritenuta estinta da milioni di anni prima di essere scoperta in 3 piccole gole in questa regione nel 1994. La Wollemia nobilis \u00e8 una delle specie vegetali pi\u00f9 rare del mondo.\nTra gli animali presenti nei parchi delle Greater Blue Mountains vi sono specie in pericolo d'estinzione come il Dasyurus maculatus, il koala, il Petaurus australis e il Potorous tridactylus."}
{"id": "719899", "revid": "116106", "url": "https://it.wikipedia.org/wiki?curid=719899", "title": "Filosofia americana", "text": ""}
{"id": "719901", "revid": "90227", "url": "https://it.wikipedia.org/wiki?curid=719901", "title": "Sonate", "text": ""}
{"id": "719904", "revid": "125624803", "url": "https://it.wikipedia.org/wiki?curid=719904", "title": "Coppa Italia 1984-1985", "text": "La Coppa Italia 1984-1985 fu la 38\u00aa edizione della manifestazione calcistica.\nInizi\u00f2 il 22 agosto 1984 e si concluse il 3 luglio 1985.\nFu vinta dalla , in finale contro il .\nRisultati.\nPrimo turno.\nGirone 1.\nParma qualificato per la migliore differenza reti\nGirone 3.\nGenoa qualificato per la migliore differenza reti\nGirone 6.\nBari qualificato per la migliore differenza reti\nGirone 7.\nCagliari qualificato per il maggiore numero di reti segnate a parit\u00e0 di differenza reti\nFase finale.\nOttavi di finale.\nSi sono disputati l'andata il 13 febbraio e il ritorno il 27 febbraio 1985.\nQuarti di finale.\nSi sono disputati l'andata il 12 giugno e il ritorno il 19 giugno 1985.\nSemifinali.\nSi sono disputate l'andata il 23 giugno e il ritorno il 26 giugno 1985.\nFinali.\nSi sono disputate l'andata il 30 giugno e il ritorno il 3 luglio 1985."}
{"id": "719905", "revid": "123735446", "url": "https://it.wikipedia.org/wiki?curid=719905", "title": "Storage", "text": "In ambito informatico con il termine storage si identificano i dispositivi hardware, i supporti per la memorizzazione, le infrastrutture ed i software dedicati alla memorizzazione non volatile di grandi quantit\u00e0 di informazioni in formato elettronico.\nIl mercato dello storage \u00e8 quel settore di mercato ICT che si occupa delle esigenze di memorizzazione di grandi quantit\u00e0 di dati. Esso si pu\u00f2 dividere nei seguenti ambiti applicativi: \nIn italiano un termine che potrebbe sostituire quello inglese \u00e8 (sistema di) archiviazione (dati), da utilizzare preferibilmente al posto di \"immagazzinamento\".\nSupporti fisici per la memorizzazione non volatile.\nCon il termine memorizzazione non volatile si intende la possibilit\u00e0 di immagazzinare delle informazioni in maniera persistente con una ragionevole probabilit\u00e0 che l'informazione rimanga inalterata per un ragionevole lasso di tempo.\nLa memoria RAM di un computer \u00e8 la tipica memoria che, al contrario, \u00e8 volatile. Infatti \u00e8 sufficiente che venga a mancare la corrente elettrica perch\u00e9 tutte le informazioni in essa immagazzinate vadano perdute.\nPer poter memorizzare in maniera persistente le informazioni in formato digitale binario (sequenza di bit) \u00e8 necessaria avere un supporto fisico con le seguenti caratteristiche:\nEsistono molti supporti fisici che rispondono a queste caratteristiche, ma nella storia dell'informatica solo alcuni si sono affermati e sono tuttora utilizzati:\nDispositivi hardware.\nDispositivi a nastro.\nI nastri magnetici hanno lo svantaggio di permettere solo l'accesso sequenziale e hanno il vantaggio di essere il supporto pi\u00f9 economico a parit\u00e0 di quantit\u00e0 di informazione memorizzata. Queste due caratteristiche li rendono lo strumento ideale per il backup e l'archiviazione di grandi quantit\u00e0 di dati che richiedono di essere utilizzate raramente.\nLa gamma di prodotti \u00e8 molto ampia e spazia dalle unit\u00e0 nastro a singola cassetta che possono essere montate all'interno di server o sono collegabili agli stessi tramite porte (come una porta USB), fino alle tape library che possono gestire anche centinaia di cassette e che vengono, normalmente, collegate ai server tramite SAN.\nDisk array.\nI dischi magnetici sono il supporto ideale per tutte le applicazioni di file sharing dove \u00e8 richiesto di poter accedere on-line alle informazioni memorizzate.\nLa soluzione pi\u00f9 semplice basata sui dischi \u00e8 il Direct Attached Storage (DAS): ogni server \u00e8 \"direttamente collegato\" con unit\u00e0 a disco dedicate che contengono sia le applicazioni che i dati. Questo tipo di soluzione necessita di allocare spazio-disco in maniera dedicata al singolo server; al crescere del numero di server possono insorgere due problemi:\nQuando il numero di server aumenta \u00e8 pi\u00f9 conveniente mettere a fattor comune lo storage utilizzando apparati dedicati alla memorizzazione che siano accessibili a tutti i server: questi apparati, composti da una serie di dischi (\"disk array\"), hanno la capacit\u00e0 di condividere i dischi tra i vari server, che li utilizzano come se fossero dischi propri, ma danno la possibilit\u00e0 di allocarli in maniera flessibile a seconda delle esigenze. Inoltre \u00e8 possibile fare una copia di backup dell'intero disk array.\nOptical juke box.\nGli \"optical juke box\" sono dispositivi di memorizzazioni basati su dischi ottici. Dal momento che i dischi ottici non sono facilmente riscrivibili, tali apparati vengono normalmente utilizzati in modalit\u00e0 \"write once read many\" (WORM), ossia vengono utilizzati per memorizzare informazioni che non dovranno pi\u00f9 essere modificate. Inoltre, dato che i dischi ottici possono mantenere inalterate i dati per un periodo di tempo pi\u00f9 lungo rispetto ai nastri (30-50 anni contro i 10-15 di un nastro), gli optical juke box vengono utilizzati per memorizzare i dati che per obblighi di legge devono essere mantenuti per un periodo di tempo molto lungo.\nUn altro campo specifico di utilizzo \u00e8 quello medico: gli optical juke box possono essere utilizzati per memorizzare le cartelle cliniche dei pazienti con tutti i file multimediali associati (lastre radiografiche, ecografie, scansioni, ecc.).\nPrincipali aziende produttrici.\nLe principali aziende operanti a livello mondiale nel mercato dello storage sono:"}
{"id": "719929", "revid": "580197", "url": "https://it.wikipedia.org/wiki?curid=719929", "title": "Hans Hellmut Kirst", "text": "Era un veterano della seconda guerra mondiale, e scrisse vari romanzi di argomento satirico e umoristico, soprattutto di argomento militare.\nUno dei suoi libri pi\u00f9 famosi \u00e8 \"La notte dei generali\", da cui \u00e8 stato tratto un film omonimo con Peter O'Toole e Omar Sharif.\nMolto successo ha avuto anche la serie di romanzi sulla figura del Caporale Asch, raccolti nella trilogia \"08/15\": \"La rivolta del caporale Asch\", \"La strana guerra del sottufficiale Asch\" e \"La vittoria finale del tenente Asch\"; un quarto romanzo ha titolo \"Oggi\"."}
{"id": "719937", "revid": "1745361", "url": "https://it.wikipedia.org/wiki?curid=719937", "title": "Validit\u00e0 (psicologia)", "text": "La validit\u00e0 \u00e8 una delle caratteristiche psicometriche di un test psicologico. Essa esprime il grado di precisione con cui un test riesce a misurare ci\u00f2 che dichiara di misurare.\nVi sono principalmente due modalit\u00e0 per verificare la validit\u00e0 di un test: attraverso l'esame del contenuto del test e attraverso le correlazioni con altre unit\u00e0 di misura.\nEffettuando un'ulteriore suddivisione possiamo ottenere 4 tipi di validit\u00e0 che contribuiscono alla validit\u00e0 complessiva del test.\nSe vengono applicati criteri in cui il risultato \u00e8 espresso in forma numerica, esso \u00e8 spesso riferito alla correlazione, quindi pu\u00f2 assumere valori compresi tra +1 e -1, tenendo conto dell'importanza e del significato che questo indice assume rispetto al costrutto indagato e al metodo utilizzato. \nValidit\u00e0 di facciata.\nLa validit\u00e0 di facciata (detta anche apparente) \u00e8 riferita al punto di vista del soggetto cui il test \u00e8 somministrato, ha a che fare quindi con l'aspetto esteriore del test, con l'impressione che pu\u00f2 produrre nell'ipotetico soggetto. Pu\u00f2 influire sulla motivazione che un soggetto pu\u00f2 applicare nello svolgimento del test. In effetti con la validit\u00e0 di facciata ci si riferisce a ci\u00f2 che il test sembra misurare piuttosto che a ci\u00f2 che il test misura realmente.\nValidit\u00e0 di contenuto.\nCon questo termine ci si riferisce al grado in cui gli elementi di uno strumento di assessment sono rilevanti e rappresentativi del costrutto target per un particolare scopo di valutazione.\nLa validit\u00e0 di contenuto \u00e8 un giudizio che, almeno in linea di principio, dovrebbe essere espresso su base quantitativa, per esempio con stime quantitative di rilevanza e rappresentativit\u00e0. Questo suggerisce che la validit\u00e0 di contenuto dovrebbe essere considerata una caratteristica dimensionale di un test, e non un aspetto qualitativo, come invece comunemente si ritiene.\nValidit\u00e0 di costrutto.\nQuesto indice ci informa su quanto il test \u00e8 connesso al costrutto che intende misurare e cio\u00e8 quanto \u00e8 legato alla formulazione teorica su cui si basa il test. Uno dei requisiti perch\u00e9 un test abbia una buona validit\u00e0 di costrutto \u00e8 che esso abbia una buona validit\u00e0 concorrente (convergente e discriminante).\nAnalisi fattoriale.\n\u00c8 una tecnica statistico - matematica che permette di evidenziare delle variabili sottostanti agli item del test che spiegano i risultati dei diversi gruppi di item. Queste variabili latenti sono dette fattori e sono le categorie psicologiche latenti. Alcuni test come i test di personalit\u00e0 sono costruiti facendo un ampio ricorso a questa metodica tanto che i fattori sono le variabili effettive misurate dal test. Un classico riferimento \u00e8 il test dei cinque grandi fattori della personalit\u00e0 (Big five). L'obiettivo di questo tipo di analisi \u00e8 infatti quello di capire se diversi item di un test misurano la stessa variabile oppure variabili diverse.\nValidit\u00e0 di criterio.\nLa validit\u00e0 di criterio indica genericamente la possibilit\u00e0 di usare un criterio esterno per saggiare la validit\u00e0 del test rispetto ad esso. Si divide principalmente in validit\u00e0 predittiva (usa la probabilit\u00e0 di un comportamento futuro come criterio) e validit\u00e0 concorrente (usa la somiglianza con altri test come criterio).\nValidit\u00e0 predittiva.\nLa validit\u00e0 predittiva indica quanto un risultato a un test \u00e8 correlato a un particolare comportamento o evento futuro (connessi in linea teorica col test) riguardante il soggetto. Il costruttore del test (o un altro soggetto interessato) pu\u00f2 quindi ipotizzare uno o pi\u00f9 comportamenti futuri che secondo lui hanno a che vedere col risultato al test e fare delle ricerche per confermarne la validit\u00e0 predittiva riferita a quei comportamenti. Per esempio, se un test serve a selezionare personale per un particolare ruolo lavorativo, ha senso indagare se, a distanza di tempo, il personale scelto grazie al test ha avuto effettivamente successo in quel ruolo, caso in cui viene confermata un'alta validit\u00e0 predittiva del test per quel particolare ruolo. Riguardo a un test d'intelligenza, se ne pu\u00f2 per esempio verificare la validit\u00e0 predittiva riferita al futuro successo scolastico, o riferita al futuro successo lavorativo o in ambito sentimentale.\nValidit\u00e0 concorrente.\nLa validit\u00e0 concorrente indica la correlazione tra risultati al test in esame e risultati ad altri test che misurano lo stesso costrutto o costrutti diversi. Nel primo caso si parla di validit\u00e0 convergente e ci si aspetta una correlazione alta, mentre nel secondo caso si parla di validit\u00e0 discriminante e ci si aspetta una correlazione la pi\u00f9 bassa possibile.\nLa validit\u00e0 nella ricerca qualitativa.\nIl concetto di \"validit\u00e0\" nella ricerca qualitativa assume connotazioni in parte differenti, e vi viene valorizzato ci\u00f2 che, solitamente, nella ricerca quantitativa pu\u00f2 risultare di ostacolo:"}
{"id": "719946", "revid": "461628", "url": "https://it.wikipedia.org/wiki?curid=719946", "title": "Chiesa di San Silvestro al Quirinale", "text": "La chiesa di San Silvestro al Quirinale \u00e8 un luogo di culto cattolico di Roma, situato sul colle del Quirinale, nella parte centrale di via Ventiquattro Maggio, nel rione Trevi.\nStoria.\nSorse probabilmente nel IX secolo, anche se risulta menzionata per la prima volta solo nel 1030: in origine era chiamata \"Santo Stefano in Caballo\" (dall'antico nome del colle che la ospita, \"Monte Cavallo\"), poi \"in Arcioni\". Secondo l'Armellini, la chiesa, dal XII secolo ebbe anche il nome di \"San Silvestro in Biberatica\". Nel 1524 la chiesa venne ricostruita e affidata, con l'annesso convento, ai frati domenicani, e poi, nel 1566, ai padri teatini che ne fecero la loro casa di formazione per i novizi. Gli annessi furono costruiti, secondo Pirro Ligorio, sulle rovine del tempio di Serapide al Quirinale.\nIl convento pass\u00f2 al demanio dello Stato dopo l'annessione del Lazio al Regno d'Italia e venne trasformato in caserma: tra il 1873 e il 1877 la chiesa ebbe rifatta la facciata dall'architetto Andrea Busiri Vici, che si ispir\u00f2 agli esempi del tardo cinquecento romano.\nL'\u00abaccorciamento\u00bb della chiesa.\nIl rifacimento ottocentesco fu dovuto alla espansione urbanistica della nuova capitale intervenuta a fine Ottocento, che interess\u00f2 fra l'altro il colle Quirinale e il Viminale, creando i nuovi assi viari - ampi e rettilinei - di Via Nazionale e via Cavour, destinati ad assicurare collegamenti rapidi tra la Stazione Termini (e le nuove sedi ministeriali) e il centro direzionale rinascimentale.\nIl dislivello tra la piazza dell'Esedra delle Terme di Diocleziano e i Mercati di Traiano venne regolarizzato, su via Nazionale, in un leggero declivio costante, che richiese da una parte riempimenti (e fu cos\u00ec che san Vitale rimase sotto il piano stradale) e dall'altra lo sbancamento di una parte del parco di Villa Aldobrandini.\nAnalogo problema si present\u00f2 per regolarizzare il tracciato dell'attuale via 24 maggio, in modo da normalizzarne la pendenza verso via Nazionale. A questo scopo, e per consentire sufficiente ampiezza alla strada che raccordava il palazzo reale del Quirinale con la nuova via Nazionale, della chiesa di san Silvestro vennero demolite la facciata e le prime due cappelle. La chiesa si trov\u00f2 inoltre a essere sopraelevata di circa 9 metri rispetto al nuovo piano stradale. Il problema dell'accesso fu risolto lasciando un portale \"teatrale\" sul piano strada e costruendo una scala interna (con ingresso da un portoncino a fianco) per accedere alla chiesa.\nL'ingresso in questo modo non \u00e8 pi\u00f9 frontale, come normalmente accade, ma avviene, dopo aver salito due rampe di scale discretamente ripide, dal transetto sinistro, con un singolare effetto di spaesamento.\nDescrizione.\nLa chiesa \u00e8 a croce latina e navata unica, con due cappelle per lato, cupola e profondo presbiterio. Il soffitto a cassettoni, dorato e decorato con scene bibliche, \u00e8 della seconda met\u00e0 del XVI secolo e attribuito a Flaminio Boulanger.\nAddossati alla controfacciata sono i monumenti funebri al cardinale Federico Cornaro (dello scultore Giovan Battista Della Porta) e a Prospero Farinacci.\nConserva numerosi dipinti degli artisti Marcello Venusti, Jacopo Zucchi, Raffaellino da Reggio, Polidoro da Caravaggio, Maturino da Firenze, del Cavalier d'Arpino e di Giacinto Gimignani. I sei ovali divisi tra la controfacciata e i due lati della navata sono opera di Stefano Pozzi.\nAnnessa alla chiesa \u00e8 la \"cappella Bandini\", in fondo al transetto sinistro, opera di Ottaviano Mascherino (1580 - 1585), a pianta ottagonale con cupola e lanternino. Nella cappella il cardinale Ottavio Bandini volle il proprio monumento sepolcrale (sulla parete sinistra) e quello dei propri genitori (sulla parete destra), con i rispettivi ritratti.\nAll'interno sono conservati l\"Assunzione\", lavagna di Scipione Pulzone, e i tondi della cupola affrescati nel 1628 dal Domenichino con scene bibliche; nelle nicchie angolari sono collocate le sculture in stucco di Alessandro Algardi (\"Santa Maria Maddalena\" e \"San Giovanni\", 1628) e di Francesco Mochi (\"San Giuseppe\" e \"Santa Marta\")."}
{"id": "719950", "revid": "125485469", "url": "https://it.wikipedia.org/wiki?curid=719950", "title": "Lingua dei segni italiana", "text": "La lingua dei segni Italiana, in acronimo LIS, \u00e8 una lingua naturale veicolata attraverso il canale visivo-gestuale e utilizzata nel territorio italiano da parte dei componenti della comunit\u00e0 sorda segnante, che possono essere sordi o udenti, segnanti nativi o tardivi.\nStoria.\nRicerche linguistiche sulla lingua dei segni italiana si sono sviluppate da pochi decenni nonostante la lingua stessa sia esistita per secoli. Tutto ha inizio nel 1960, anno nel quale William C. Stokoe pubblica \"Sign Language Structure: An Outline of the Visual Communication System of the American Deaf\".\nRiconoscendo dapprima la natura linguistica della lingua dei segni, come pure un elemento sequenziale nella sua organizzazione, Stokoe la suddivide poi in unit\u00e0 minime: il suo contributo d\u00e0 il via a una crescita esponenziale delle ricerche su tale lingua in ogni paese del mondo. \nIn Italia, solo verso gli anni Ottanta del XX secolo sorgeranno le prime ricerche linguistiche e scientifiche sulla lingua dei segni italiana.\nLinguistica.\nEssa si differenzia dalla lingua italiana parlata in quanto puramente e schiettamente visiva, con una propria struttura fonologica, morfologica e sintattica; per giunta, \u00e8 particolarmente usata dalla comunit\u00e0 italiana dei sordi e dai figli di genitori sordi.\nFonologia dei cheremi.\nLa lingua dei segni italiana si compone di otto parametri formazionali (PF), equamente suddivisi in manuali e non manuali, e aventi ciascuno funzione distintiva: infatti, al pari dei fonemi di un sistema linguistico, consentono di identificare delle coppie minime.\nMorfologia e sintassi.\nLa lingua dei segni italiana \u00e8 una lingua autentica dal punto di vista sociale, in quanto espressione naturale di una comunit\u00e0: la comunit\u00e0 dei sordi italiani.\nInoltre, la si pu\u00f2 considerare una lingua vera con una struttura e sintassi proprie; anche se differente dall'italiano, pu\u00f2 avere incredibili similitudini con altre lingue orali: ad es. i verbi non si coniugano in base al tempo, ma devono concordare sia col soggetto (come in italiano) sia con l'oggetto dell'azione (come avviene in basco).\nPer di pi\u00f9, esistono forme pronominali numeriche per indicare 'noi due / voi due' (come il duale del greco antico) e addirittura 'noi cinque / voi quattro / loro tre'.\nLa concordanza di verbi, aggettivi e nomi non \u00e8 fondata sul genere (maschile e femminile, come in italiano), bens\u00ec sulla posizione nello spazio in cui il segno viene realizzato. \nEsistono diverse forme per il plurale normale e il plurale distributivo, distinzione sconosciuta alle lingue europee ma nota in lingue oceaniche.\nIl tono della voce \u00e8 sostituito dall'espressione del viso: c'\u00e8 un'espressione per le domande dirette (\u00abvieni?\u00bb, \u00abstudi matematica?\u00bb), una per domande complesse (\u00abquando vieni?\u00bb, \u00abcosa studi?\u00bb, \u00abperch\u00e9 piangi?\u00bb), una per gli imperativi (\u00abvieni!\u00bb, \u00abstudia!\u00bb), e altre per indicare le frasi relative (\u00abil libro che ho comprato\u00bb, \u00abla ragazza con cui parlavi\u00bb).\nIl segno di ogni lingua dei segni pu\u00f2 essere scomposto in otto componenti essenziali:\nmovimento, orientamento, configurazione, luogo (ossia le quattro componenti manuali del segno), e sguardo, espressione facciale, labializzazione / gesto labiale e busto (ossia le quattro componenti non manuali).\nSi pu\u00f2 quindi parlare di coppie minime facendo riferimento a due segni che differiscono soltanto in una delle componenti essenziali.\nSi tratta dunque di un apporto delle lingue orali la cui influenza sulle lingue dei segni si manifesta a causa di un'educazione oppressiva che non permise \u2014 e talvolta anche oggi non permette \u2014 l'uso naturale della lingua dei segni ai sordi, con evidenti finalit\u00e0 di 'integrazione' (forzata e a senso unico): molti sordi usano segnare il verbo in ultima posizione (ad es. \u00abbambino mamma lui-le-parla\u00bb) quando comunicano in LIS; tuttavia nelle traduzioni televisive il verbo viene spesso messo in seconda posizione (a imitazione dell'italiano).\nUn'alternativa alla LIS, utilizzata principalmente per scopi pratici, \u00e8 la pseudo-lingua detta italiano segnato, ovvero l'uso dei segni con struttura grammaticale della lingua italiana; \nPer giunta, alcune funzioni grammaticali (come la forma interrogativa) vengono espletate dalle espressioni facciali. Tuttavia, con un solo segno incorporante pi\u00f9 elementi \u00e8 possibile rappresentare intere frasi, o comunque loro parti consistenti e significative; esistono perci\u00f2 segni particolari come i cosiddetti classificatori \u2013 i quali svolgono pi\u00f9 funzioni.\nTerminologia.\n\u00c8 importante non far confusione fra termini solo in apparenza equivalenti quali lingua dei segni e linguaggio dei segni: in realt\u00e0 il termine \"linguaggio\" \u2014 almeno secondo il De Mauro Paravia \u2014 indica in via generica \u00abla capacit\u00e0 innata degli esseri umani di comunicare tra di loro in una o pi\u00f9 lingue\u00bb, a prescindere dal fatto che si usi la voce o il corpo per veicolare i messaggi di tale lingua.\nIl termine \"lingua\" designa quindi un sottoinsieme ben specifico dei vari linguaggi.\nCuriosit\u00e0.\nA differenza della lingua italiana auditiva (o parlata), poggiante sull'ordine soggetto-verbo-oggetto (SVO), la lingua dei segni italiana presenta frequentemente l'ordine soggetto-oggetto-verbo (SOV), propriet\u00e0 riscontrata anche in alcune lingue parlate (ad es. in latino, in basco e in giapponese).\nPer la prima volta in 70 anni, nel 2020 il Festival di Sanremo \u00e8 stato totalmente tradotto nella lingua dei segni, grazie a 15 performer che hanno riprodotto lo spettacolo in diretta in osservanza al contratto di Servizio RAI. \nQuadro legislativo.\nIn Svizzera le lingue dei segni sono riconosciute dai rispettivi Cantoni elvetici, come pure dalla Costituzione della Svizzera e dalle costituzioni cantonali. \nIn Italia, nel 2011, l'attesa di un disegno di legge, ha destato l'attenzione dell'opinione pubblica con la nascita di un movimento, il Movimento LIS Subito!, criticato sia da alcune famiglie che da altre associazioni contrarie al progetto di legge per il riconoscimento legislativo della lingua dei segni italiana. Nell'ottobre del 2017 \u00e8 stato approvato al Senato il disegno di legge numero 302 \"Legge quadro sui diritti di cittadinanza delle persone sorde, con disabilit\u00e0 uditiva in genere e sordocieche\". Tale proposta non \u00e8 mai stata approvata dalla Camera.\nDa ultimo, nella Repubblica di San Marino \u00e8 presente una esigua minoranza della popolazione sorda, la quale chiede allo Stato il riconoscimento della lingua dei segni italiana.\nIn gran parte dei paesi, la lingua dei segni \u00e8 considerata ufficiale. In Italia, essa non \u00e8 stata riconosciuta per decenni, allo stesso modo di figure professionali essenziali al supporto della quotidianit\u00e0 delle persone sorde (quali assistenti alla comunicazione ed interpreti), pur garantendo loro la legge 104, che provvede agevolazioni lavorative, a livello scolastico e nella vita di tutti i giorni.\nIl 19 maggio 2021, dopo anni di proteste da parte della comunit\u00e0 sorda, la Camera dei deputati ha approvato in via definitiva un disegno di legge (di conversione di un decreto legge, il c.d. Decreto Sostegni) che riconosce, promuove e tutela la lingua dei segni italiana (LIS) e la lingua dei segni italiana tattile (LIST)."}
{"id": "719951", "revid": "62748", "url": "https://it.wikipedia.org/wiki?curid=719951", "title": "Massacro di Sand Creek", "text": "Il massacro di Sand Creek (chiamato anche massacro di Chivington o battaglia di Sand Creek) si verific\u00f2 il 29 novembre 1864, nell'ambito dei pi\u00f9 vasti eventi della guerra del Colorado e delle guerre indiane negli Stati Uniti d'America.\nUn accampamento di circa 600 nativi americani membri delle trib\u00f9 Cheyenne meridionali e Arapaho, situato in un'ansa del fiume Big Sandy Creek (oggi nella Contea di Kiowa nella parte orientale dello Stato del Colorado), fu attaccato da 700 soldati della milizia statale comandati dal colonnello John Chivington, a dispetto dei vari trattati di pace firmati dai capi trib\u00f9 locali con il governo statunitense. Visto lo scarso numero di guerrieri armati e capaci di difendersi presenti nel campo, l'attacco dei soldati si tradusse in un massacro indiscriminato di donne e bambini, con un numero di morti tra i nativi stimato tra le 125 e le 175 vittime (oltre ad altri 24 morti e 52 feriti tra gli stessi militari attaccanti). Come riferito da molti testimoni oculari, i corpi dei nativi uccisi furono scalpati e in molti casi ripetutamente mutilati da parte dei soldati.\nInizialmente dipinti come una \"vittoriosa battaglia\" contro nativi ribelli, i fatti di Sand Creek furono poi oggetto di varie investigazioni da parte dell'Esercito statunitense e del Congresso, le quali espressero un severo giudizio sull'operato di Chivington e dei suoi uomini; a dispetto di ci\u00f2, tuttavia, nessuna misura punitiva fu presa nei confronti di alcuno dei partecipanti al massacro. I fatti di Sand Creek provocarono attacchi di rappresaglia da parte dei nativi contro gli insediamenti dei coloni europei, nonch\u00e9 un esodo di massa delle trib\u00f9 native dal Colorado orientale.\nEpisodio controverso della storia del Colorado e delle guerre contro i nativi dell'America del Nord, il massacro di Sand Creek ispir\u00f2 poi svariate opere della cultura di massa; l'area teatro dei fatti \u00e8 oggi protetta dal National Park Service come Sand Creek Massacre National Historic Site.\nAntefatti.\nLa colonizzazione del Colorado.\nAlla met\u00e0 del XIX secolo una gran massa di coloni provenienti da est e dall'Europa inizi\u00f2 a spostarsi dalla costa orientale degli Stati Uniti d'America alla volta dei territori della California e dell'Oregon a ovest, recentemente acquisiti dopo la fine della guerra messicano-statunitense, attratti dalla scoperta di vasti giacimenti di oro nella regione (corsa all'oro californiana); percorrendo le cosiddette \"Oregon Trail\" e \"Santa Fe Trail\". Le carovane di coloni e cercatori penetrarono nella regione delle Grandi Pianure settentrionali, una zona parte degli Stati Uniti fin dall'acquisto della Louisiana del 1803 ma ancora scarsamente colonizzata e abitata in massima parte solo da varie trib\u00f9 nomadi e seminomadi di nativi americani. Il 17 settembre 1851 commissari incaricati del governo statunitense siglarono con i rappresentanti delle principali trib\u00f9 dei nativi della regione il trattato di Fort Laramie: in cambio dell'accettazione di un sicuro passaggio per le carovane dirette a ovest e del permesso per gli Stati Uniti di costruire strade e presidi dell'esercito nella regione, i nativi ricevettero la promessa di un pagamento di un'indennit\u00e0 annuale di 50.000 dollari in beni per quindici anni (poi ridotti a dieci); il trattato defin\u00ec poi i confini territoriali delle zone spettanti alle varie trib\u00f9, oltre a sancire la piena propriet\u00e0 dei nativi sulle terre loro assegnate con i relativi diritti di caccia, pesca e transito.\nIl trattato riconosceva alle trib\u00f9 degli Cheyenne meridionali e degli Arapaho un vasto territorio compreso tra i contrafforti orientali delle Montagne Rocciose e i fiumi North Platte e Arkansas, zona comprendente la porzione orientale dell'odierno Stato del Colorado, all'epoca non ancora esistente. La firma del trattato garant\u00ec una certa pace nella regione almeno fino al luglio del 1858, quando si apr\u00ec la cosiddetta \"corsa all'oro di Pike's Peak\": la scoperta di vasti giacimenti auriferi nelle Montagne Rocciose nei pressi del monte Pikes Peak spinse quasi 100.000 cercatori nella regione, allora parte del territorio federale del Kansas, invadendo le terre spettanti ai nativi; i minatori iniziarono ben presto a costruire villaggi e insediamenti stabili, fondando il primo nucleo della citt\u00e0 di Denver nel novembre del 1858. Ai minatori si unirono poi i coloni che iniziarono a rivendicare i terreni della valle del fiume Platte, di importanza vitale per i nativi nomadi in quanto zona di pascolo di vaste mandrie di bisonti; separandosi dal Kansas, nell'ottobre del 1859 le autorit\u00e0 locali istituirono il \"Territorio di Jefferson\", un'entit\u00e0 amministrativa extralegale e non riconosciuta dal governo statunitense.\nSul finire del 1860, le pressioni dei minatori e delle autorit\u00e0 locali spinsero il governo di Washington ad avviare dei negoziati per ridefinire i confini del territorio spettante agli Cheyenne meridionali e agli Arapaho. Il 18 febbraio 1861 il Commissario agli Affari indiani Alfred Greenwood sigl\u00f2 con un gruppo di capi Cheyenne e Arapaho il trattato di Fort Wise: in cambio di un nuovo pagamento i nativi rinunciarono a quasi due terzi della loro precedente riserva, accettando di insediarsi in un'area pi\u00f9 ristretta compresa tra i fiumi Arkansas e Big Sandy Creek; i capi intesero dalle trattative che la loro libert\u00e0 di movimento e di caccia estiva nel precedente territorio non sarebbe stata limitata, una questione vitale visto che la nuova area di insediamento era scarsa di selvaggina e difficilmente coltivabile, ma questo punto del trattato rimase controverso. I capi firmatari furono appena cinque per gli Cheyenne (Pentola Nera, Antilope Bianca, Orso Magro, Lupo Piccolo e Orso Alto) e altrettanti per gli Arapaho (Piccola Cornacchia, Bocca Grande, Bufera, Barba-in-Testa e Mano Sinistra), una percentuale piuttosto misera sul totale dei capi delle due trib\u00f9 che rendeva il trattato di dubbio valore legale e di difficile applicazione. Il 28 febbraio seguente il governo statunitense istitu\u00ec formalmente il Territorio del Colorado sulla zona prima occupata dal Territorio di Jefferson.\nVerso la guerra.\nLa firma del trattato di Fort Wise fu rigettata da molte trib\u00f9 Cheyenne e vari gruppi di guerrieri si rifiutarono di rispettarne i vincoli, continuando a spostarsi e a cacciare nel territorio ora ceduto; particolarmente oltranzisti si rivelarono i membri dei \"Soldati Cane\" (\"Hotam\u00e9taneo'o\" in lingua cheyenne), una delle sei principali societ\u00e0-guerriere cheyenne ormai cresciuta fino a diventare un gruppo autonomo e ferocemente ostile alla penetrazione dei colonizzatori nelle terre della trib\u00f9. La situazione era aggravata dalle notizie che arrivavano da altre regioni: a sud del Colorado, le trib\u00f9 Navajo erano soggette a continue pressioni e attacchi da parte dei coloni, mentre a nord l'esercito statunitense era intervenuto pesantemente per reprimere una ribellione delle trib\u00f9 Dakota Santee del Minnesota (parte del pi\u00f9 ampio gruppo dei Sioux). Capi anziani e rispettati come Pentola Nera, Antilope Bianca e Orso Magro tentavano in tutti i modi di tenere i loro guerrieri lontano dalle piste attraversate dai coloni, ma capi pi\u00f9 giovani e bellicosi stavano iniziando ad accrescere il loro seguito.\nLo scoppio della guerra di secessione americana nell'aprile 1861 arriv\u00f2 a interessare anche il Colorado: rimasto fedele all'Unione, il territorio si trov\u00f2 esposto alla minaccia di un'invasione dei confederati da sud, attraverso il Texas e il Territorio del Nuovo Messico. Furono reclutati diversi reggimenti di volontari del Colorado e contingenti di soldati iniziarono a pattugliare il territorio, facendo crescere la tensione con le bande di guerrieri nativi impegnate nella caccia al bisonte; il nuovo governatore del Territorio John Evans era del resto un sostenitore della linea dura nei confronti dei nativi, in questo appoggiato dal colonnello John Chivington, un veterano della guerra contro i confederati ora comandante del \"1st Colorado Volunteer Regiment of Cavalry\".\nLa situazione inizi\u00f2 a deteriorarsi nell'aprile 1864: a Fremont's Orchard, a nord di Denver, una pattuglia del 1st Colorado Cavalry attacc\u00f2 un gruppo di Soldati Cane Cheyenne accusati di aver rubato dei cavalli a dei coloni; pochi giorni dopo gli uomini di Chivington attaccarono un campo indiano vicino Cedar Bluffs, uccidendo due donne e due bambini e incendiando pi\u00f9 di settanta tende, il 10% dell'intera capacit\u00e0 abitativa delle trib\u00f9 Cheyenne. Il 16 maggio una compagnia del 1st Colorado Infantry Regiment, inviata da Chivington a operare senza autorizzazione oltre il confine del Colorado, mosse contro un grosso campo estivo di Cheyenne nei pressi del torrente Ask, un affluente del fiume Smoky Hill in Kansas: il capo Orso Magro, uno dei firmatari dell'accordo di Fort Wise, and\u00f2 incontro ai militari disarmato e portando con s\u00e9 una copia del trattato, ma non appena fu loro vicino i soldati gli spararono uccidendolo; svariati gruppi di Cheyenne accorsero dai campi vicini e assalirono i militari e solo l'intervento del capo Pentola Nera, che trattenne i guerrieri dal portare a fondo il loro attacco, consent\u00ec ai soldati di mettersi in salvo con una precipitosa ritirata su Fort Larned.\nLa morte di Orso Magro min\u00f2 l'autorit\u00e0 dei capi anziani come Pentola Nera, sostenitori della pace, in favore dei pi\u00f9 bellicosi leader dei Soldati Cane: gruppi sparsi di Cheyenne presero a razziare per rappresaglia gli insediamenti dei coloni e ad assalire convogli di carri e diligenze, in alcuni casi unendosi a bande di Sioux penetrate nella valle del Platte da nord, in fuga dalle spedizioni punitive dell'esercito statunitense nel Territorio del Dakota. A fine giugno 1864 il governatore Evans intim\u00f2 a Cheyenne e Arapaho di rientrare nella loro riserva e di presentarsi a rapporto presso Fort Lyon, sotto pena di essere considerati ostili; in agosto il governatore eman\u00f2 un secondo proclama con cui autorizzava i cittadini del Colorado ad attaccare indiscriminatamente le bande di nativi sorprese fuori dalla riserva. Grazie alla mediazione di William Bent, un colono dedito al commercio che aveva sposato una donna Cheyenne ed era ben voluto dai nativi, Pentola Nera riusc\u00ec a entrare in contatto con il comandante della guarnigione di Fort Lyon, maggiore Edward W. Wynkoop, e il 28 settembre un gruppo di capi Cheyenne e Arapaho fu scortato dai soldati a Denver per trattare un pacifico rientro delle loro trib\u00f9 dal Kansas: nonostante i gesti di buona volont\u00e0 di Pentola Nera, che aveva portato con s\u00e9 quattro bambini di famiglie di coloni riscattati da alcuni nativi che li avevano rapiti, Evans si dimostr\u00f2 ostile, tentando in tutti i modi di incolpare i capi presenti delle scorrerie e di attribuire loro la responsabilit\u00e0 dell'inizio delle ostilit\u00e0; Chivington invece si dimostr\u00f2 pi\u00f9 ambiguo, mettendo in luce la sua volont\u00e0 di condurre una guerra totale contro i nativi ostili ma facendo intendere che se le trib\u00f9 si fossero accampate nelle vicinanze di Fort Lyon, sotto la sorveglianza dei soldati, non avrebbero avuto nulla da temere.\nIl massacro.\nAccampati sul Sand Creek.\nAi primi di ottobre circa 800 nativi lasciarono i loro campi estivi sullo Smoky Hill per trasferirsi nelle vicinanze di Fort Lyon: le trib\u00f9 Cheyenne dei capi Pentola Nera e Antilope Bianca si insediarono in un'ansa del fiume Sand Creek, un affluente del fiume Arkansas in quella che oggi \u00e8 la Contea di Kiowa del Colorado sud-orientale, a circa 64 chilometri a nord-est di Fort Lyon, mentre gli Arapaho dei capi Piccola Cornacchia e Mano Sinistra si accamparono nelle immediate vicinanze del forte stesso, con la cui guarnigione i nativi presero a intrattenere regolari rapporti commerciali e a ricevere le razioni alimentari loro spettanti in base ai trattati firmati. I buoni rapporti instaurati con i nativi attirarono per\u00f2 sul maggiore Wynkoop critiche da parte dei suoi superiori e il 5 novembre 1864 egli fu trasferito a Fort Riley in Kansas venendo rimpiazzato a Fort Lyon dal maggiore Scott J. Anthony, un sostenitore della linea dura.\nAnthony sospese la distribuzione dei viveri ai nativi finch\u00e9 questi non avessero consegnato le armi in loro possesso, ma anche quando gli Arapaho ebbero eseguito il maggiore viet\u00f2 loro di entrare nel forte per commerciare, ordinandogli di tenersi a distanza; Pentola Nera si rec\u00f2 al forte per incontrare il nuovo comandante e stando alla testimonianza di diversi ufficiali presenti all'incontro, il maggiore Anthony lo rassicur\u00f2 sul fatto che se i nativi fossero rimasti nel loro campo sul Sand Creek non avrebbero avuto nulla da temere. Gli Arapaho smontarono il loro campo e si divisero in due: la trib\u00f9 di Mano Sinistra raggiunse i Cheyenne sul Sand Creek, ma quella di Piccola Cornacchia, una volta fuori dalla vista della guarnigione di Fort Lyon, pieg\u00f2 a sud e si rifugi\u00f2 oltre il fiume Arkansas. Partiti gli Arapaho, Anthony inform\u00f2 i suoi superiori circa la presenza di \u00abuna banda di nativi a meno di 60 chilometri dal forte\u00bb, chiedendo rinforzi.\nIl 26 novembre un commerciante bianco che aveva rapporti con i nativi, John \"Coperta Grigia\" Smith, giunse a Fort Lyon per chiedere l'autorizzazione a recarsi al campo sul Sand Creek per affari; sfruttando l'occasione per tenere tranquilli i nativi, il maggiore Anthony non solo diede il suo assenso ma forn\u00ec anche a Smith un carro-ambulanza dell'esercito con il suo conducente, il soldato semplice David Louderback, per trasportare le sue merci. Il giorno dopo i rinforzi chiesti da Anthony arrivarono a Fort Lyon: dopo una marcia condotta in gran segreto, il colonnello Chivington condusse personalmente al forte 600 cavalleggeri appartenenti al suo \"1st Colorado Volunteer Regiment of Cavalry\", a una compagnia del \"1st Regiment New Mexico Volunteer Cavalry\" distaccata in Colorado e soprattutto al 3rd Colorado Cavalry Regiment del colonnello George L. Shoup, un'unit\u00e0 di miliziani i cui componenti si erano offerti volontari appositamente per combattere contro i nativi, un impiego considerato pi\u00f9 sicuro del servizio al fronte contro i confederati.\nChivington proib\u00ec a chiunque di uscire dal forte e invi\u00f2 un distaccamento di cavalleggeri al vicino ranch di William Bent, bloccando gli occupanti al loro interno; due dei tre figli meticci di Bent, George e Charlie, si trovavano per\u00f2 gi\u00e0 al campo sul Sand Creek in visita a parenti della madre insieme a Edmund Guerrier, un commerciante cheyenne-francese che avrebbe poi sposato una delle figlie di Bent, Julia. Riuniti i suoi ufficiali, Chivington mise subito in chiaro la sua intenzione di attaccare il prima possibile il campo dei nativi sul Sand Creek, trovando il pieno appoggio del maggiore Anthony ma anche l'opposizione di alcuni dei presenti: in particolare, il capitano Silas Soule e il tenente Joseph Cramer, rispettivamente i comandanti delle compagnie D e K del 1st Colorado Cavalry, e il tenente James Connor della guarnigione di Fort Lyon protestarono per il progettato attacco a un campo di nativi pacifici, una chiara violazione dei precedenti impegni presi circa la garanzia della sicurezza dei nativi. Stando a quanto riferito da testimoni, Chivington si scagli\u00f2 con rabbia contro i dissidenti, aggredendo verbalmente il tenente Cramer urlando: \u00abMaledetto sia chiunque simpatizzi con i nativi! Io sono venuto a uccidere i nativi e credo sia giusto e onorevole usare qualsiasi mezzo Dio ci abbia messo a disposizione per uccidere gli indiani!\u00bb. Soule, Cramer e Connor furono obbligati a partecipare alla spedizione dietro la minaccia di essere deferiti a una corte marziale, ma diedero segretamente ordine ai propri uomini di sparare sui nativi solo per difendersi.\nAlle 20:00 del 28 novembre la colonna di Chivington lasci\u00f2 Fort Lyon, accresciuta nel numero da un ulteriore centinaio di soldati e da quattro obici da montagna tratti dalla guarnigione del forte; come guida il colonnello aveva portato con s\u00e9 il noto esploratore James Beckwourth ma questi, ormai anziano (aveva 66 anni all'epoca dei fatti) e afflitto da dolori reumatici e vista debole, si dimostr\u00f2 inadeguato al compito e Chivington diresse la colonna a un piccolo ranch posto lungo la strada, obbligandone il proprietario ad affiancare Beckwourth: questi era Robert Bent, il maggiore dei tre figli meticci di William Bent.\nL'attacco.\nAll'alba del 29 novembre 1864 la colonna dei soldati giunse al campo Cheyenne e Arapaho sul Sand Creek, ottenendo una completa sorpresa: a parte i guardiani del recinto dei cavalli, i nativi non avevano messo nessuna sentinella a protezione del campo, tanto erano fiduciosi sul fatto di non avere nulla da temere. L'accampamento era situato in un'ansa a ferro di cavallo del Sand Creek, a nord di un piccolo torrente in quel momento in secca: la trib\u00f9 di Pentola Nera era accampata al centro, con a ovest i Cheyenne dei capi Antilope Bianca e Copricapo di Guerra e a est, un poco pi\u00f9 discosti, gli Arapaho di Mano Sinistra. La maggior parte dei maschi adulti era lontano pi\u00f9 a est, a caccia delle mandrie di bisonti nella zona dello Smoky Hill, e circa i due terzi dei 600 nativi presenti nel campo erano donne o bambini; Robert Bent stim\u00f2 che i guerrieri fossero circa 35, cui sommare un'altra trentina di uomini anziani.\nI nativi furono svegliati dal rumore dei cavalli della massa dei soldati che galoppava verso il campo; la confusione si sparse rapidamente per l'accampamento mentre donne e bambini uscivano urlando dalle tende e i pochi guerrieri disponibili correvano a prendere le armi. Edmund Guerrier fu svegliato dalle urla delle donne: usc\u00ec dalla tenda e si diresse verso l'alloggio del mercante John Smith, anche lui accampato con i Cheyenne insieme a sua moglie nativa, a suo figlio meticcio Jack e al soldato David Louderback. Quest'ultimo propose di andare incontro ai soldati avanzanti, ma non appena il piccolo gruppo usc\u00ec dalla tenda di Smith i cavalleggeri aprirono il fuoco con carabine e pistole: il gruppo fece dietro front e corse a riparasi dietro la tenda, dove furono raggiunti anche da Charlie Bent. Pentola Nera aveva fatto innalzare accanto al suo \"tipi\" un alto palo di legno a cui aveva fissato una grossa bandiera degli Stati Uniti d'America, un dono di quando aveva firmato il trattato di Fort Wise: non appena i soldati si avvicinarono al campo, il vecchio capo url\u00f2 alla sua gente di radunarsi sotto alla bandiera e in poco tempo svariate centinaia di donne e bambini si ammassarono intorno al palo, mentre tutt'intorno i soldati facevano fuoco indiscriminatamente.\nAi primi spari il capo Antilope Bianca, un anziano di 75 anni, si mosse a passo svelto verso i soldati; James Beckwourth, che cavalcava a fianco di Chivington, testimoni\u00f2 che il capo, disarmato e con le mani in alto, si avvicin\u00f2 urlando \u00abFermi! Fermi!\u00bb in inglese perfettamente udibile, finch\u00e9 non fu abbattuto a colpi di fucile da parte dei soldati. Il corpo rimase abbandonato sul letto asciutto del torrente: come rifer\u00ec poi Robert Bent, alcuni soldati vi si avvicinarono e lo mutilarono con i loro coltelli, tagliandogli il naso, le orecchie e i testicoli per farne dei trofei. Risalendo il letto asciutto del torrente, anche gli Arapaho del campo vicino corsero a rifugiarsi sotto la bandiera di Pentola Nera; il capo Mano Sinistra si ferm\u00f2 di fronte ai soldati con le braccia incrociate, dicendo che non avrebbe combattuto contro di loro perch\u00e9 erano amici: fu colpito da una pallottola di fucile, ma riusc\u00ec poi a mettersi in salvo.\nRobert Bent descrisse lo scontro come \u00abuna carneficina indiscriminata di uomini, donne e bambini\u00bb. Bent vide un gruppo di trenta o quaranta donne rifugiarsi in un anfratto: una bambina di circa sei anni fu mandata fuori con una bandiera bianca, ma questa fu subito colpita e uccisa dal fuoco dei soldati; tutte le donne ammassate nell'anfratto furono poi passate per le armi senza che potessero opporre resistenza. Tutti i corpi dei nativi uccisi che Robert Bent vide erano stati scalpati e molti mutilati dai soldati, una circostanza confermata anche dalla testimonianza del tenente James Connor: i soldati tagliarono le dita delle mani dei morti per impossessarsi di anelli e altri gioielli, oppure asportarono nasi, orecchie e organi sessuali di uomini e donne per farne dei trofei da esporre sui cappelli o sulle selle dei cavalli; nei giorni successivi al massacro molti soldati furono poi visti mettere in mostra questi loro trofei nei saloon della zona di Denver.\nNon venne dato nessun quartiere ai nativi feriti, n\u00e9 ai bambini. Robert Bent vide un soldato avvicinarsi a una donna stesa a terra, colpita a una gamba, e spezzarle entrambe le braccia a colpi di spada, lasciandola poi l\u00ec a morire dissanguata; sempre Bent rifer\u00ec di una bambina di cinque anni che, nascosta in un banco di sabbia, fu scoperta da due soldati: questi le spararono a distanza ravvicinata con le loro pistole e poi ne trascinarono il corpo fuori dalla sabbia prendendolo per un braccio. Sia Bent che il capitano Soule videro il corpo di una donna incinta, lasciato sventrato e con il feto abbandonato accanto; Bent rifer\u00ec di aver visto i corpi di numerosi neonati uccisi con le loro madri, mentre il tenente Connor seppe di un bambino di pochi mesi gettato nella cassetta del fieno di un carro e poi abbandonato a morire sulla strada durante il rientro della colonna al forte.\nL'attacco non fu molto coordinato poich\u00e9 molti soldati erano scarsamente disciplinati e ubriachi dopo le bevute fatte durante la marcia di avvicinamento; parecchi nativi riuscirono quindi a fuggire dal luogo del massacro: quando divenne chiaro che la bandiera alzata da Pentola Nera non era un rifugio sicuro, vari gruppi di nativi fuggirono attraverso il basso corso del Sand Creek cercando rifugio sulla sponda opposta, dirigendo poi a est verso i campi degli Cheyenne andati a caccia sullo Smoky Hill; diversi di loro furono uccisi dal fuoco degli obici da montagna dei soldati che sparavano dalla riva sud del fiume. Pentola Nera si salv\u00f2 nascondendosi in un burrone, anche se sua moglie fu gravemente ferita; numerosi nativi si nascosero scavando buche e trincee nella riva sabbiosa del torrente in secca, resistendo poi fino a notte: tra questi vi fu George Bent, rimasto separato dal fratello Charlie fin dalle prime fasi dello scontro e ferito al fianco da una pallottola di fucile.\nConclusasi la sparatoria la colonna di Chivington fece rapidamente rientro a Fort Lyon; prima di lasciare l'area i soldati presero i cavalli dei nativi e incendiarono le tende del campo. I soldati portarono con s\u00e9 sette prigionieri: la moglie Cheyenne del commerciante John Smith, la moglie nativa di un colono che risiedeva a Fort Lyon con i suoi tre bambini e i due meticci Jack Smith e Charlie Bent. Beckwourth riusc\u00ec a salvare la vita a Charlie nascondendolo su un carro insieme a un ufficiale rimasto ferito e facendolo poi rilasciare, ma Jack fu ucciso da un soldato che infil\u00f2 la canna della sua pistola in un buco della tenda dove il prigioniero era detenuto.\nConseguenze.\nLe vittime.\nIl numero esatto delle vittime del massacro di Sand Creek non \u00e8 chiaro. Nel suo rapporto reso alla commissione d'inchiesta dopo i fatti, il colonnello Chivington indic\u00f2 la cifra di 500 o 600 nativi morti, sostenendo che la quasi totalit\u00e0 delle vittime erano guerrieri e che il numero di donne e bambini rimasti uccisi era molto basso. Le cifre date da Chivington furono largamente sottodimensionate da altri testimoni oculari degli eventi: il commerciante John Smith parl\u00f2 di 70 od 80 morti tra gli indiani, di cui solo 20 o 30 erano guerrieri; George Bent, in una lettera al giornalista e attivista per i diritti dei nativi dell'America del Nord Samuel F. Tappan del 15 marzo 1889, parl\u00f2 di un totale di 137 vittime, di cui 28 uomini e 109 donne e bambini; il maggiore Scott Anthony parl\u00f2 di \u00abnon pi\u00f9 di\u00bb 125 vittime tra i nativi, mentre il tenente Joseph Cramer stim\u00f2 tra le 125 e le 175 vittime totali. Diversi autori riportano per i nativi la cifra di 133 morti: 28 uomini e 105 tra donne e bambini.\nLa trib\u00f9 di Pentola Nera, i Wutapai, soffr\u00ec le perdite pi\u00f9 pesanti; per\u00ec quasi met\u00e0 della trib\u00f9 degli Hevhaitaniu, compresi i suoi capi Lupo Giallo e Grande Uomo, e cifre simili riportarono gli Oivimana del capo Copricapo di Guerra (rimasto ucciso) e gli Hisiometanio di Antilope Bianca. Tra le vittime vi era anche il capo Occhio Solo, perito insieme a gran parte della sua trib\u00f9, mentre i clan degli Heviqxnipahis e dei Suhtai ebbero pochi morti; delle dieci tende del campo Arapaho di Mano Sinistra (circa 50 o 60 persone), solo una manciata sfugg\u00ec indenne all'attacco dei soldati. Nessun membro dei Soldati Cane Cheyenne era presente al campo sul Sand Creek.\nLa reazione dei seppur pochi guerrieri presenti nel campo provoc\u00f2 vittime anche tra i soldati attaccanti: John Smith parl\u00f2 di 10 soldati uccisi e altri 38 feriti, mentre il rapporto ufficiale di Chivington indic\u00f2 9 morti e 38 feriti. Le stime sul numero dei caduti tra i soldati arrivarono poi a un totale di 24 morti e 52 feriti: il 1st Colorado Cavalry ebbe 4 morti e 21 feriti, il \"3rd Colorado Cavalry\" 20 tra morti in azione e per le ferite riportate e 31 altri feriti. Alcune fonti attribuiscono molte delle vittime tra i soldati al fuoco amico, a causa della scarsa disciplina dei loro compagni e della caotica conduzione dell'assalto, circostanza per\u00f2 non confermata da altri autori.\nLe rappresaglie dei nativi.\nScesa la notte, i nativi che come George Bent si erano nascosti in buche scavate sulle sponde sabbiose del Sand Creek uscirono dai propri rifugi e, insieme con chi era fuggito durante l'attacco, iniziarono a marciare verso est, alla volta degli accampamenti dei guerrieri andati a caccia sullo Smoky Hill: ormai in inverno, senza nulla da mangiare e spesso sofferenti per le ferite riportate, i sopravvissuti del massacro dovettero marciare attraverso le praterie del Colorado anche per 80 chilometri prima di trovare la salvezza. La notizia dell'attacco si sparse rapidamente tra i campi degli Cheyenne.\nIl massacro distrusse l'autorit\u00e0 che i capi anziani, quelli che pi\u00f9 di tutti si erano battuti per mantenere la pace con i colonizzatori, avevano fino a quel momento detenuto: molti membri chiave del \"consiglio dei quarantaquattro\", la massima istituzione centrale delle trib\u00f9 Cheyenne, erano rimasti uccisi e quelli sopravvissuti come Pentola Nera erano ormai del tutto screditati. I capi anziani furono messi da parte e il potere pass\u00f2 in mano ai leader pi\u00f9 giovani e bellicosi, primi tra tutti i membri dei Soldati Cane: il loro capo, Toro Alto, inizi\u00f2 a radunare una vasta armata, stringendo alleanze con gruppi particolarmente ostili ai colonizzatori come i Brul\u00e8 Sioux e gli Oglala Sioux che scendevano da nord. Disgustati per quello che avevano visto al Sand Creek, i due fratelli George e Charlie Bent come pure la moglie nativa di William, Donna Gialla, lasciarono il ranch del padre e si unirono alle bande dei Soldati Cane.\nBench\u00e9 fosse ormai pieno inverno, nel gennaio 1865 l'alleanza di Cheyenne, Arapaho e Sioux inizi\u00f2 ad attaccare gli insediamenti dei colonizzatori nella valle del Platte e nel Colorado orientale: il 7 gennaio un migliaio di guerrieri assalt\u00f2 la citt\u00e0 di Julesburg uccidendo 14 soldati statunitensi e quattro civili, mentre il 14 gennaio un centinaio di nativi attaccarono l'American Ranch vicino all'odierna cittadina di Sterling, incendiandolo e uccidendo sette persone. Tra il 28 gennaio e il 2 febbraio i nativi attaccarono convogli di carri, avamposti dell'esercito, insediamenti isolati e linee del telegrafo lungo tutta la valle del fiume South Platte, interrompendo le comunicazioni e provocando una carenza di generi alimentari a Denver che scaten\u00f2 il panico degli abitanti.\nDopo aver svernato, nella primavera 1865 le trib\u00f9 Cheyenne e Arapaho decisero di lasciare il Colorado per dirigersi a nord del Platte fino nel Dakota, nella regione del fiume Powder River e delle Black Hills dove si trovavano le roccaforti delle trib\u00f9 Sioux nonch\u00e9 vasti campi dei loro cugini del nord, gli Cheyenne settentrionali: almeno 3.000 nativi attraversarono il Colorado orientale e il Nebraska occidentale, saccheggiando nuovamente Julesburg e respingendo vari attacchi da parte dei soldati statunitensi, fino a trovare la protezione delle trib\u00f9 Sioux riunite attorno al bellicoso capo Nuvola Rossa; Pentola Nera e altri 400 Cheyenne, in maggioranza donne e anziani, scelsero invece di andare a sud, oltre il fiume Arkansas, per ricongiungersi con gli Arapaho del capo Piccola Cornacchia che gi\u00e0 si erano insediati l\u00ec.\nNel tentativo di riportare ordine nel Colorado, nell'ottobre 1865 una delegazione del governo statunitense si rec\u00f2 da Pentola Nera per negoziare un nuovo trattato con gli Cheyenne e gli Arapaho; particolarmente complicata era ritenuta la questione della propriet\u00e0 delle terre, con molti coloni che rivendicavano appezzamenti che legalmente appartenevano in realt\u00e0 ai nativi, tra cui il sito dove sorgeva l'intera citt\u00e0 di Denver. Il 14 ottobre 1865 Pentola Nera, Piccola Cornacchia e un'altra decina di capi Cheyenne e Arapaho, ormai rappresentanti solo poche centinaia dei membri delle loro trib\u00f9, siglarono il trattato del Little Arkansas: in cambio di una riserva a sud dell'Arkansas e della promessa di compensazioni monetarie per i sopravvissuti al massacro, le trib\u00f9 dei nativi rinunciarono per sempre a qualsiasi diritto sulle loro terre originarie nel Colorado; nemmeno due anni dopo l'accordo fu abrogato dagli Stati Uniti e rimpiazzato dal trattato di Medicine Lodge del 21 ottobre 1867, che cancell\u00f2 la riserva a sud dell'Arkansas e obblig\u00f2 Cheyenne e Arapaho a trasferirsi ancora pi\u00f9 a sud, nel poco ospitale \"Territorio indiano\" (l'odierno Stato dell'Oklahoma).\nLe inchieste sul massacro.\nI primi resoconti del massacro di Sand Creek tesero a dipingerlo come una importante battaglia vinta dai soldati contro un avversario valoroso, ma a mano a mano che nuove testimonianze oculari dei fatti vennero alla luce iniziarono a levarsi critiche e accuse nei confronti dell'operato di Chivington e dei suoi uomini. L'esercito statunitense avvi\u00f2 due inchieste sui fatti di Sand Creek, la prima sotto la direzione del maggiore Edward Wynkoop e la seconda sotto l'allora tenente colonnello Samuel Tappan, i quali iniziarono a raccogliere varie testimonianze dai partecipanti al massacro; nel gennaio 1865 gli eventi di Sand Creek arrivarono quindi all'attenzione dello \"United States Congress Joint Committee on the Conduct of the War\", una commissione d'inchiesta del Congresso degli Stati Uniti d'America costituita per indagare sugli aspetti controversi riguardanti le forze armate federali nel periodo della guerra di secessione.\nGli inquirenti ascoltarono diversi testimoni oculari degli eventi, tra cui Robert Bent, Edmund Guerrier, John Smith, i tenenti James Connor e Joseph Cramer e il capitano Silas Soule; proprio Soule, uno dei primi a denunciare l'azione e criticare la condotta di Chivington, fu assassinato in pieno giorno in una strada di Denver il 23 aprile 1865, poche settimane dopo aver reso la sua testimonianza alla commissione d'inchiesta: dell'omicidio fu accusato un membro del \"2nd Colorado Cavalry\" ritenuto un fedelissimo di Chivington, Charles Squier, che tuttavia sfugg\u00ec all'arresto e non fu mai processato per il delitto.\nIl giudizio che la commissione d'inchiesta del Congresso emise nel maggio 1865 nei confronti del colonnello Chivington fu molto severo:\nA dispetto di queste conclusioni, tuttavia, nessun provvedimento punitivo di alcun genere fu preso nei confronti di Chivington o di alcun altro dei partecipanti al massacro di Sand Creek. Chivington lasci\u00f2 l'esercito nel febbraio 1865, alla scadenza del suo regolare periodo di servizio, intraprendendo poi una serie di attivit\u00e0 lavorative a Omaha e in California; i suoi tentativi di darsi alla politica furono ostacolati dalle accuse a lui rivolte circa i fatti di Sand Creek e dopo essere rientrato a Denver, lavor\u00f2 come sceriffo locale fino alla sua morte, avvenuta il 4 ottobre 1894. Il governatore John Evans, che nella sua testimonianza davanti al comitato investigativo aveva cercato di minimizzare gli eventi di Sand Creek e di coprire le responsabilit\u00e0 del colonnello Chivington, rassegn\u00f2 le dimissioni dal suo incarico il 18 luglio 1865 dopo pressioni in tal senso del presidente Andrew Johnson; anche dopo le dimissioni Evans rimase una figura popolare in Colorado, continuando a rivestire incarichi amministrativi per la citt\u00e0 di Denver fino alla sua morte il 2 luglio 1897.\nIl massacro di Sand Creek continu\u00f2 a rappresentare un aspetto controverso della storia del Colorado. Nel 1909, sul parco prospiciente il Campidoglio di Denver, fu eretto a opera della \"Colorado Pioneer Association\" un monumento commemorativo della partecipazione del Colorado alla guerra di secessione, il quale nella sua targa elencava Sand Creek come una delle \"battaglie e scontri\" sostenuti dalle truppe dello Stato nel corso del conflitto; solo nel 2002, dopo un apposito voto dell'Assemblea legislativa locale, l'Associazione storica del Colorado appose una targa al monumento che chiariva l'\"errata categorizzazione\" (\"mischaracterized\") dei fatti di Sand Creek eseguita dai costruttori del monumento originario. Ancora nel 2013 pesanti critiche furono mosse dai discendenti dei nativi americani del Colorado a un'esposizione sul massacro di Sand Creek realizzata dall'associazione storica locale, per via del modo in cui i fatti erano rappresentati.\nIl 27 aprile 2007 il luogo del massacro fu proclamato parco nazionale storico degli Stati Uniti come \"Sand Creek Massacre National Historic Site\", sotto la protezione del National Park Service.\nSand Creek nella cultura di massa.\nI fatti di Sand Creek ebbero una vasta eco nelle opere di cultura dedicate al periodo delle guerre tra nativi e colonizzatori, venendo riprodotti e citati pi\u00f9 volte.\nRappresentazioni del massacro di Sand Creek e riferimenti espliciti ad esso possono essere ritrovati nei film \"Tomahawk - Scure di guerra\" (1951), \"Il forte delle amazzoni\" (1957), \"Soldato blu\" (1970); citato poi ne \"L'ultimo cacciatore\" (1995) e \"Iron Man 3\" (2013); in televisione, il massacro \u00e8 rappresentato direttamente nell'episodio 13 (\"Massacre at Sand Creek\") della prima stagione della serie televisiva \"Playhouse 90\" del 1956-1960 e nell'episodio 4 (\"Hell on Wheels\") della miniserie \"Into the West\" del 2005, oltre a essere citato in un episodio della serie televisiva \"Le leggendarie imprese di Wyatt Earp\" del 1955-1961.\nVarie opere di letteratura hanno fornito rappresentazioni, si sono ispirate o hanno citato i fatti di Sand Creek, come i romanzi \"A Very Small Remnant\" (1963) di Michael Straight, \"Centennial\" (1974) di James Albert Michener, \"From Sand Creek\" (1981) di Simon Ortiz e \"Choke Creek\" (2009) di Lauren Small; Emilio Salgari fece molti riferimenti all'accaduto nel suo romanzo \"Sulle frontiere del Far-West\"\nAl massacro di Sand Creek sono esplicitamente dedicate le canzoni \"The Crimson Parson\" del cantante folk statunitense Peter La Farge e \"Fiume Sand Creek\" scritta e composta dai cantautori italiani Fabrizio De Andr\u00e9 e Massimo Bubola"}
{"id": "719954", "revid": "486946", "url": "https://it.wikipedia.org/wiki?curid=719954", "title": "Vicer\u00e9 d'Egitto", "text": ""}
{"id": "719956", "revid": "938", "url": "https://it.wikipedia.org/wiki?curid=719956", "title": "Lingua m\u0101ori", "text": "La lingua m\u0101ori o m\u0101ori (nome locale \"Te Reo M\u0101ori\") \u00e8 una lingua polinesiana parlata in Nuova Zelanda.\nDistribuzione geografica.\nIl m\u0101ori \u00e8 la lingua locale degli aborigeni neozelandesi detti essi stessi M\u0101ori, i quali comunque parlano fluentemente l'inglese neozelandese. Secondo i dati del censimento neozelandese del 2006, le persone che parlano un po' m\u0101ori sono 149.000, pari al 4% della popolazione, ma solo 50.000 hanno dichiarato di parlarlo bene o benissimo al censimento.\nUfficialit\u00e0.\nIl m\u0101ori \u00e8 lingua ufficiale della Nuova Zelanda, assieme all'inglese e alla lingua dei segni neozelandese.\nClassificazione.\nIl maori appartiene alla famiglia delle lingue oceaniche o austronesiane o polinesiane, che comprende anche il tuvaluano, il nauruano e si spinge ad ovest fino a comprendere il malgascio, ossia la lingua ufficiale parlata in Madagascar, un'isola al largo del continente africano.\nI linguisti comparativi classificano il m\u0101ori come lingua polinesiana; in particolare come lingua polinesiana orientale appartenente al sottogruppo delle lingue tahitiche, che include il rarotongano, parlato nelle meridionali isole Cook, e il tahitiano, parlato a Tahiti nelle Isole della Societ\u00e0. Le altre maggiori lingue del sottogruppo delle lingue polinesiane orientali sono l'hawaiiano, il marchesano parlato nelle Isole Marchesi, la lingua dell'Isola di Pasqua\nAnche se tutte queste lingue presentano similarit\u00e0 e punti di contatto, si tratta di vere e proprie lingue diverse allontanate le une dalle altre nei secoli (un po' come l'italiano, lo spagnolo e il francese) e non di dialetti della stessa lingua. Tuttavia, Tupaia, un tahitiano che navigava al seguito del capitano James Cook nel 1769-1770, riusc\u00ec a comunicare con i maori. I parlanti di m\u0101ori generalmente riferiscono che trovano le lingue delle Isole Cook, incluso il rarotongano, le pi\u00f9 facili da capire e parlare tra le altre lingue polinesiane.\nSecondo l'edizione 2009 di \"Ethnologue\", la classificazione completa \u00e8 la seguente:\nGrammatica.\nL'ordine sintattico delle parole \u00e8 Verbo Soggetto Oggetto, cio\u00e8 all'inizio della frase si trova il verbo, poi il soggetto ed infine il complemento oggetto.\nRispetto alle lingue indoeuropee, il verbo in m\u0101ori non presenta una coniugazione personale ricca come in italiano dato che ha sempre la medesima forma per tutte le persone:\n\"E haere ana\" ahau = io sto andando; \"E haere ana\" koe = tu stai andando; \"E haere ana\" ia = lui/lei sta andando...\nMa in compenso i verbi sono ricchi di forme temporali, progressive, abituali a noi quasi sconosciute, ad esempio:\n\"I haere\" ahau = io andai; \"I te haere\" ahau= =stavo andando; \"Ka haere\" ahau = vado (di solito), andavo (sempre), (ogni volta che) andr\u00f2; \"Kia haere\" ahau = ch\u00e9/perch\u00e9 io vada, ch\u00e9/perch\u00e9 io andassi...\nInoltre il m\u0101ori ha un sistema di pronomi molto dettagliato, con forme diverse per distinguere l'inclusione o meno dell'interlocutore, e diverse forme di plurale a seconda del numero di parlanti, ad esempio:\n\"m\u0101ua\" = \"noi due tranne te\"\n\"t\u0101ua\" = \"noi due incluso tu\" \n\"m\u0101tou\" = \"noi tre o pi\u00f9 tranne te\"\n\"t\u0101tou\" = \"noi tre o pi\u00f9 incluso tu\" \n\"koe\" = tu\n\"k\u014drua\" = \"voi due\"\n\"koutou/k\u014dtou\" = voi tre o pi\u00f9\"\n\"r\u0101ua\" = \"loro due\"\n\"r\u0101tou\" = \"loro tre o pi\u00f9\"\nI nomi sono quasi tutti invariabili. Esiste per\u00f2 un articolo determinativo con forme diverse per singolare e plurale: \"\"te\" kainga = la casa\", \"\"ng\u0101\" kainga = le case\". \nLa lingua maori utilizza numerose preposizioni. Anche il complemento oggetto \u00e8 introdotto da un'apposita preposizione: te tangata = l'uomo (\"sogg\") ; \"ki\" te tangata = all'uomo; \"i\" te tangata = l'uomo (\"compl. oggetto\") ; \"me\" te tangata = con l'uomo; \"o/a\" te tangata = dell'uomo.\nBruce Biggs dell'Universit\u00e0 di Auckland ha sviluppato una grammatica di m\u0101ori (Biggs 1998) che descrive le forme possibili di sintagma, individuata come l'unit\u00e0 base della lingua m\u0101ori. La base o entrata lessicale costituisce il componente centrale del sintagma. Biggs divide le basi in nomi (universali, stativi, locativi e personali) e particelle (parole grammaticali: particelle verbali, pronomi, locativi, possessivi e definiti).\nIl nome comprende una base che pu\u00f2 prendere un articolo definito, ma non pu\u00f2 occorrere come nucleo di un sintagma verbale; per esempio: \"ika\" (pesce) o \"r\u0101kau\" (albero). I nomi generalmente non subiscono variazioni morfologiche per esprimere il numero (singolare o plurale), che viene espresso dall'articolo, ad esempio il definito \"te\" (singolare \"il/lo/la\") pu\u00f2 essere \"ng\u0101\" (plurale \"i/gli/le\"). Alcune parole allungano una vocale nel plurale, come \"wahine\" (donna) =&gt; \"w\u0101hine\" (donne). I parlanti possono derivare i nomi da altri basi aggiungendo i suffissi \"-nga, -anga, -kanga, -manga, -ranga, -tanga\" o \"\u2013whanga\". Esiste una corrispondenza tra l'inizio del suffisso del passivo e quello del suffisso della derivazione nominale, cos\u00ec \"inu\" bere, \"inumia\", passivo, \"inumanga\", bevanda o bevuta; o \"tangi\", piangere, \"tangihia\", passivo, \"tangihanga\", pianto.\nSistema di scrittura.\nPer la scrittura viene utilizzato l'alfabeto latino."}
{"id": "719957", "revid": "287204", "url": "https://it.wikipedia.org/wiki?curid=719957", "title": "Sister (Sonic Youth)", "text": "Sister \u00e8 un album del gruppo alternative rock statunitense Sonic Youth, pubblicato nel 1987 dalla SST Records, successivamente ristampato nel 1993 dalla Geffen. Anche questo album come il precedente (\"EVOL\", 1986) porta i Sonic Youth ad un suono pi\u00f9 ascoltabile, orientato verso strutture delle tracce quasi pop, non tralasciando comunque il versante noise e sperimentale. Anche questo album pu\u00f2 essere parzialmente considerato come concept album, dato che buona parte di esso \u00e8 ispirato dalla vita e dal lavoro dello scrittore sci-fi Philip K. Dick."}
{"id": "719960", "revid": "1318658", "url": "https://it.wikipedia.org/wiki?curid=719960", "title": "Parco nazionale Purnululu", "text": "Il parco nazionale Purnululu \u00e8 un'area naturale protetta dello Stato dell'Australia Occidentale, a 2.054 chilometri a nordest di Perth. Le citt\u00e0 pi\u00f9 vicine sono Kununurra a nord e Halls Creek a sud. L'accesso stradale \u00e8 utilizzabile solo nella stagione secca e solo mediante l'utilizzo di fuoristrada, mentre l'accesso con elicotteri o aerei \u00e8 pi\u00f9 facile.\nIl parco nazionale Purnululu, che si estende su quasi 2.400 chilometri quadrati, nel 2003 \u00e8 stato inserito nell'elenco dei patrimoni dell'umanit\u00e0 dell'UNESCO.\n\"Purnululu\" \u00e8 il nome dato alle formazioni d'arenaria di Bungle Bungle Range dagli aborigeni Kija. Il nome significa appunto \"arenaria\" nella loro lingua. Il parco \u00e8 famoso proprio per queste formazioni, che hanno colori che possono andare dal grigio all'arancione. Queste differenze sono dovute al contenuto d'argilla e alla porosit\u00e0 degli strati d'arenaria: l'arancione corrisponde a composti di ossidi di ferro che si sono seccati troppo velocemente per permettere la moltiplicazione dei cianobatteri, mentre il grigio \u00e8 composto di cianobatteri che crescono sulla superficie di strati d'arenaria dove si accumula l'umidit\u00e0.\nL'origine del paesaggio.\nLe particolari formazioni rocciose del parco di Purnululu, a forma di alveare, sono formati di arenaria e conglomerati (rocce composte principalmente di ciottoli e sassi e cementate insieme da materiale pi\u00f9 fine). Queste formazioni sedimentarie si depositarono nel Bacino di Ord fra 375 e 350 milioni di anni fa, nel Devoniano, quando l'attivit\u00e0 delle faglie stava modificando profondamente il paesaggio. Dopo questi eventi, la pioggia ha fatto il resto, erodendo le superfici pi\u00f9 tenere."}
{"id": "719963", "revid": "5798128", "url": "https://it.wikipedia.org/wiki?curid=719963", "title": "Strage di Sand Creek", "text": ""}
{"id": "719964", "revid": "1305772", "url": "https://it.wikipedia.org/wiki?curid=719964", "title": "Bugatti Tipo 22-32", "text": "Nei primi anni venti le Bugatti cominciarono ad evolversi e a diversificarsi nelle fasce di mercato, anche se vi era una progressiva tendenza a puntare verso il mercato delle auto di lusso.\nType 22 e Type 23.\nNel 1920, la Bugatti sostitu\u00ec la vecchia Type 17 con la nuova Type 23. Rispetto alla Type 17, la Type 23 montava lo stesso propulsore, vale a dire un 4 cilindri da 1496 cm\u00b3, ma con distribuzione a due valvole per cilindro. Tale motore erogava una potenza massima di 40 CV e poteva spingere la piccola vettura ad una velocit\u00e0 massima di 120\u00a0km/h. Della Type 23 furono realizzati 2005 esemplari, alcuni dei quali con lo stesso identico motore della Type 17 (e della Type 13) a 4 valvole per cilindro: tali esemplari furono utilizzati anche nelle competizioni ed il loro propulsore arrivava ad una potenza massima di 50 CV, garantendo loro una velocit\u00e0 massima di 130\u00a0km/h. Grazie alle caratteristiche di tale motore, la Type 23 divenne la prima vettura di grande serie a montare un motore plurivalvole.\nContemporaneamente vide la luce anche la Type 22, la sostituta della Type 15, una vettura di simile architettura, nata dallo stesso progetto della Type 23. \nEntrambe erano pi\u00f9 grandi delle vetture che andavano a sostituire e si differenziavano dalle antenate per alcune piccole migliorie alle sospensioni. Entrambe montavano quello che sarebbe divenuto un classico presso tutte le vetture Bugatti d'anteguerra: il radiatore a ferro di cavallo.\nType 28.\nLa Type 28 fu il primo passo di Ettore Bugatti verso il mercato delle auto di lusso. Presentata nel 1921 a Parigi e a Londra, fu la prima Bugatti a montare un motore a 8 cilindri. \nFu lasciata in listino fino al 1926, per la verit\u00e0 senza alcun successo commerciale, dal momento che ne fu venduto un solo esemplare.\nType 30.\nLa vera 8 cilindri venduta in serie fu la Type 30, presentata nel 1922 e dotata di un motore ad 8 cilindri in linea da 1991\u00a0cm\u00b3 in grado di erogare 50 CV a 3800 giri/min. Tale motore era dotato di distribuzione ad un asse a camme in testa e a tre valvole per cilindro. Anche la Type 30 era equipaggiata con i freni idraulici sulle quattro ruote, ma tale soluzione si rivel\u00f2 ben presto ancora poco affidabile, pertanto fu abbandonata a favore di una soluzione pi\u00f9 convenzionale. La Type 30 fu prodotta fino al 1926.\nType 32.\nLa Type 32 era un'autovettura da corsa dotata di una linea estremamente aerodinamica e di un propulsore mutuato direttamente dalla Type 30, ma con potenza massima elevata a 90 CV. La velocit\u00e0 massima era di 180\u00a0km/h. La sua linea le valse l'appellativo di \"Tank\" (carro armato) ed era frutto di un esperimento aerodinamico dello stesso Ettore Bugatti. Il debutto sportivo avvenne a Tours, in Francia, nel 1923, in occasione del Gran Premio di Francia. Il suo utilizzo e i suoi successi nelle gare furono per\u00f2 penalizzati dall'eccessiva portanza del corpo vettura, che cre\u00f2 grossi problemi di tenuta, in quanto il retrotreno tendeva a staccarsi dal suolo. Non mancarono comunque anche alcuni buoni risultati."}
{"id": "719966", "revid": "272884", "url": "https://it.wikipedia.org/wiki?curid=719966", "title": "Norma Cossetto", "text": "Biografia.\nLa famiglia Cossetto viveva nella frazione di Santa Domenica di Visinada (oggi comune della Croazia). Il padre, Giuseppe Cossetto, era un dirigente locale del Partito Nazionale Fascista: ricopr\u00ec a lungo l'incarico di segretario politico del Fascio locale e di commissario governativo delle Casse Rurali. Inoltre fu anche podest\u00e0 di Visinada. Nel 1943 era ufficiale della Milizia Volontaria per la Sicurezza Nazionale e in seguito ai fatti dell'8 settembre fu trasferito presso il Comando della Milizia di Trieste.\nLa figlia Norma si diplom\u00f2 presso il Regio Liceo Vittorio Emanuele III di Gorizia, per poi iscriversi al corso di lettere e filosofia dell'Universit\u00e0 di Padova, aderendo, nel frattempo, ai Gruppi Universitari Fascisti della pi\u00f9 vicina Pola. A partire dal 1941 altern\u00f2 lo studio a supplenze scolastiche a Pisino e a Parenzo. Nell'estate 1943 stava preparando la tesi di laurea intitolata \"Istria Rossa\" (il rosso del titolo \u00e8 relativo alla terra ricca di bauxite dell'Istria): il relatore era il geografo Arrigo Lorenzi. In ragione dei propri studi, la Cossetto girava in bicicletta per i paesi dell'Istria, visitando municipi e canoniche alla ricerca di archivi che le consentissero di sviluppare la sua tesi di laurea.\nL'arresto e l'infoibamento.\nLicia Cossetto (1923-2013), sorella di Norma, testimoni\u00f2 che dopo l'armistizio dell'8 settembre 1943, la famiglia inizi\u00f2 a ricevere minacce di vario genere finch\u00e9 il 25 settembre successivo un gruppo di partigiani jugoslavi e italiani razzi\u00f2 l'abitazione dei Cossetto e, il giorno successivo, Norma fu convocata presso il comando partigiano \u2014 composto da combattenti sia italiani sia jugoslavi \u2014 che aveva sede nell'ex-caserma dei carabinieri di Visignano; l\u00ec la studentessa fu invitata a entrare nel movimento partigiano, ma ella oppose un netto rifiuto. Secondo Giacomo Scotti (che peraltro non cita alcuna fonte in merito), rifiut\u00f2 di rinnegare la sua adesione al fascismo, dopodich\u00e9 uno dei guardiani cui venne consegnata decise di rilasciarla.\nL'indomani Norma Cossetto fu arrestata e condotta all'ex-caserma della Guardia di Finanza di Parenzo insieme ad altri parenti, conoscenti e amici.\nQui fu raggiunta dalla sorella Licia che tent\u00f2 inutilmente di ottenerne il rilascio.\nQualche giorno pi\u00f9 tardi Visinada fu occupata dai tedeschi, cosa che spinse i partigiani a effettuare un trasporto notturno dei detenuti presso la scuola di Antignana, adattata a carcere. In tale luogo Norma Cossetto fu tenuta separata dagli altri prigionieri e sottoposta a sevizie e stupri dai suoi carcerieri, che abusarono di lei mentre veniva tenuta legata su un tavolo.\nL'episodio della violenza carnale fu poi riferito da una donna abitante davanti alla scuola, che, attirata da gemiti e lamenti, appena buio os\u00f2 avvicinarsi alle imposte socchiuse vedendo Norma legata al tavolo.\nLa notte tra il 4 e 5 ottobre tutti i prigionieri legati con fili di ferro furono condotti a forza a piedi fino a Villa Surani. Ancora vivi, furono gettati in una foiba nelle vicinanze. Le tre donne presenti nel gruppo subirono nuovamente violenze sessuali sul posto prima di essere gettate a loro volta nella foiba. A pochi giorni dal fatto anche Licia Cossetto fu arrestata dai partigiani, i quali le rivolsero lo stesso invito fatto in precedenza a sua sorella di unirsi al movimento partigiano, cosa alla quale anch'essa si oppose; dopo avere richiesto invano informazioni sulla sua famiglia, uno dei partigiani, che conosceva la giovane, ne ottenne il rilascio, anche se non era escluso un nuovo eventuale arresto, che tuttavia non avvenne; era invece il padre di Licia e Norma Cossetto, Giuseppe, il bersaglio dei partigiani.\nQuando il padre Giuseppe Cossetto venne a conoscenza dell'arresto della figlia si aggreg\u00f2 a un reparto della Milizia di Trieste e rientr\u00f2 a Visinada per cercare informazioni sulla figlia e il 7 ottobre fu accoltellato da un partigiano insieme a un suo parente, Mario Bellini, che lo aveva accompagnato a Castellier-Santa Domenica (secondo la ricostruzione di Giacomo Scotti, invece, i due furono uccisi in un'imboscata partigiana mentre erano alla testa di una spedizione punitiva); i due corpi furono gettati pochi giorni pi\u00f9 tardi in una foiba. Il 10 dicembre 1943, nel corso dell'operazione Nubifragio, l'esercito tedesco occup\u00f2 l'Istria; in quegli stessi giorni i vigili del fuoco di Pola comandati dal maresciallo Arnaldo Harzarich, impegnati a recuperare corpi da una foiba profonda 136 metri, estrassero anche quello di Norma Cossetto, il cui cadavere si trovava in cima alla catasta di corpi l\u00ec gettati.\nRelativamente al ritrovamento del cadavere della giovane esistono due diverse testimonianze fornite dal maresciallo dei vigili del fuoco Harzarich. La presunta discordanza tra le due versioni \u00e8 stata utilizzata da chi contesta una manipolazione della vicenda di Norma Cossetto come \"speculazione propagandista\" in chiave anti-partigiana.\nSecondo la ricostruzione di Frediano Sessi, Arrigo Petacco e Gianni Oliva la ragazza fu nuovamente violentata e successivamente le furono pugnalati i seni e penetrata nella vagina con un oggetto di legno, rinvenuto sulla salma. Paolo De Franceschi (pseudonimo di Luigi Papo) riferisce che il 10 dicembre 1943, giorno del ritrovamento dei cadaveri a Villa Surani, Norma Cossetto fu estratta per prima, essendo verosimilmente tra gli ultimi a essere gettata nella foiba e stando alla testimonianza dell'epoca di Harzarich, il corpo non presentava segni apparenti di decomposizione, tanto da rendere non necessarie le maschere per il recupero; nel verbale di interrogatorio reso nel 1945 al comando Alleato Harzarich rifer\u00ec inoltre di aver rinvenuto il corpo \u00abcon un pezzo di legno ficcato nei genitali\u00bb; la circostanza secondo cui il corpo di Norma fu rinvenuto non decomposto fu ribadita anche dalla sorella Licia, che rifer\u00ec di aver appreso ci\u00f2 dalla testimonianza del maresciallo Harzarich.\nSu denuncia di Licia Cossetto i soldati tedeschi catturarono sedici partigiani che avevano partecipato alle sevizie e li costrinsero a vegliare tutta una notte la salma di Norma, per poi fucilarli all'alba del giorno successivo: di questi, tre partigiani impazzirono nel corso della notte. Secondo Scotti i veri responsabili dell'omicidio di Cossetto non furono partigiani jugoslavi, ma \u00abcani sciolti\u00bb italiani inquadrati nella Resistenza, e la condanna a morte fu sommaria e fatta senza riguardo per le eventuali responsabilit\u00e0 dei giustiziati. Il cadavere di Norma fu composto nella piccola cappella mortuaria del cimitero di Santa Domenica di Visinada, dove venne sepolta.\nRiconoscimenti.\nIn memoria della studentessa nacque nel 1944 a Trieste il Gruppo d'Azione Femminile \"Norma Cossetto\", l'unico reparto paramilitare fascista femminile della RSI, alle dirette dipendenze del Partito Fascista Repubblicano. L'8 maggio 1949, su proposta dell'influente latinista e deputato comunista Concetto Marchesi, gi\u00e0 rettore patavino (settembre-novembre 1943, 28 maggio-27 luglio 1945), l'allora rettore dell'Universit\u00e0 di Padova, lo storico Aldo Ferrabino, e il consiglio della facolt\u00e0 di Lettere e Filosofia conferirono la laurea \"ad honorem\" a Norma Cossetto. Il 10 febbraio 2011 l'Universit\u00e0 degli Studi e il comune di Padova, nell'ambito delle celebrazioni per il Giorno del ricordo in memoria delle vittime delle foibe e dell'esodo giuliano-dalmata, hanno posto nel Cortile Nuovo del Palazzo del Bo una targa commemorativa della morte di Norma Cossetto e della laurea \"honoris causa\" conferitale.\nAlla Cossetto nel 2005 venne conferita la medaglia d'oro al merito civile dal Presidente della Repubblica Carlo Azeglio Ciampi. In diverse localit\u00e0 italiane sono state a lei intitolate vie, piazze, parchi ed edifici pubblici, o inaugurate lapidi o targhe. Si sono peraltro anche registrati casi di vandalismo contro cartelli o lapidi dedicate a Norma Cossetto. "}
{"id": "719967", "revid": "729019", "url": "https://it.wikipedia.org/wiki?curid=719967", "title": "Walther P99", "text": "La pistola Walther P99 \u00e8 la pi\u00f9 recente ed innovativa tra le armi corte della casa tedesca di Ulm. Il progetto \u00e8 nato nel 1994 e l'arma \u00e8 stata immessa nel mercato nel 1996.\nCaratteristiche.\nLa principale caratteristica \u00e8 quella del fusto in tecnopolimero, mentre il carrello \u00e8 completamente in acciaio. Viene prodotta in calibro 9x19 o 9 \u00d7 21 mm IMI e .40 SW, con caricatori bifilari rispettivamente da 16 e 12 cartucce.\nPur essendo una \"full size\" l'arma \u00e8 molto compatta, leggera (il peso varia da 630 a 655 grammi scarica, secondo il calibro) e sottile (solo 29\u00a0mm di spessore), grazie, oltre al fusto in tecnopolimero, anche allo sgancio ambidestro del caricatore tramite due levette allineate al ponticello del grilletto, al percussore lanciato (per cui non vi \u00e8 il cane), sganciabile tramite un pulsante posizionato in linea con il carrello, non sporgente e azionabile con un semplice movimento del pollice (unica difficolt\u00e0 per i mancini). In questa condizione l'arma pu\u00f2 essere portata con il colpo in canna in relativa sicurezza; non \u00e8 visibile il classico punto rosso sporgente del percussore (tastabile anche al buio), ma la sicura interna impedisce di sparare immediatamente: al primo sparo si riarma il percussore con una trazione del grilletto completa di 14\u00a0mm. Dopodich\u00e9 si passa dalla doppia alla singola azione, con corsa del grilletto uguale ma \"alleggerita\" fino agli ultimi 5\u00a0mm che, da quel punto, richiede una pressione maggiore. Con il colpo in canna il percussore si pu\u00f2 anche velocemente riarmare, e torna ad essere visibile e sporgente, con una trazione del carrello di circa 10\u00a0mm.\nLa polizia tedesca ha in dotazione una particolare fondina che permette il riarmo rapido prima dell'estrazione dell'arma: in pratica il peso della mano che si appoggia sulla pistola provoca un piccolo avanzamento del carrello sufficiente al riarmo.\nAnche se la finestra d'espulsione \u00e8 centrale, non classicamente laterale (forse rievocando l'antenata Luger) il bossolo viene spinto a destra dall'unghia d'estrazione; comunque questa scelta tecnica e l'assenza di sicure, leve e chiavistelli \"tradizionali\" contribuisce a ridurre la sezione e conferisce all'arma un particolare design.\nViene fornita con tacca di mira posteriore regolabile (dx/sx), quattro mirini anteriori di diversa altezza ed impugnatura facilmente adattabile a tutte le mani con tre misure diverse della sezione posteriore. \u00c8 inoltre predisposta per l'aggancio della torcia per la visione notturna o del mirino a raggio laser.\nUso.\nLa P99 viene utilizzata da varie polizie tedesche. In Spagna \u00e8 l'arma d'ordinanza del \"Mossos d'Esquadra\" la polizia regionale catalana. In Italia viene utilizzata principalmente dalle polizie municipali, per esempio dalle polizie municipali di Bressanone, Brunico, Perugia."}
{"id": "719970", "revid": "394", "url": "https://it.wikipedia.org/wiki?curid=719970", "title": "Cisterna di Pequet", "text": ""}
{"id": "719972", "revid": "5798214", "url": "https://it.wikipedia.org/wiki?curid=719972", "title": "Battaglia di Sand Creek", "text": ""}
{"id": "719974", "revid": "2175", "url": "https://it.wikipedia.org/wiki?curid=719974", "title": "Disolfuro di carbonio", "text": ""}
{"id": "719978", "revid": "486946", "url": "https://it.wikipedia.org/wiki?curid=719978", "title": "Kediv\u00e8", "text": ""}
{"id": "719983", "revid": "1745361", "url": "https://it.wikipedia.org/wiki?curid=719983", "title": "Ombra (psicologia)", "text": "Nella psicologia junghiana, l'ombra \u00e8 un aspetto inconscio della personalit\u00e0 che l'ego cosciente non identifica in s\u00e9 stesso; o la totalit\u00e0 dell'inconscio, cio\u00e8 tutto ci\u00f2 di cui una persona non \u00e8 pienamente cosciente. Insomma, l'ombra \u00e8 il lato sconosciuto di s\u00e9 stessi.\nSotto certi aspetti, l'ombra \"\u00e8 pi\u00f9 o meno equivalente a tutto l'inconscio freudiano\"; e lo stesso Carl Jung afferm\u00f2 che \"il risultato del metodo di delucidazione freudiano \u00e8 una minuziosa elaborazione del lato oscuro dell'uomo senza precedenti in nessuna epoca precedente\". Contrariamente a una definizione freudiana di \"ombra\", tuttavia, l'ombra junghiana pu\u00f2 includere tutto ci\u00f2 che \u00e8 al di fuori della luce della coscienza e pu\u00f2 essere positiva o negativa. Poich\u00e9 si tende a rifiutare o rimanere ignoranti degli aspetti meno desiderabili della propria personalit\u00e0, l'ombra \u00e8 in gran parte negativa. Ci sono, tuttavia, aspetti positivi che possono anche rimanere nascosti nella propria ombra (specialmente nelle persone con bassa autostima, ansie e false credenze). \"Ognuno porta un'ombra\", scrisse Jung, \"e meno \u00e8 incorporata nella vita cosciente dell'individuo, pi\u00f9 \u00e8 nera e densa\". Pu\u00f2 essere, in parte, il proprio legame con istinti animali pi\u00f9 primitivi, che sono stati sostituiti durante la prima infanzia dalla mente cosciente.\nJung ha affermato che l'ombra \u00e8 il lato oscuro sconosciuto della personalit\u00e0. Secondo lui, l'ombra, essendo istintiva e irrazionale, \u00e8 incline alla proiezione psicologica, in cui una percepita inferiorit\u00e0 personale \u00e8 riconosciuta come una deficienza morale percepita in qualcun altro. Jung scrive che se queste proiezioni rimangono nascoste, \"il fattore di creazione della proiezione (l'archetipo dell'Ombra) ha mano libera e pu\u00f2 realizzare il suo oggetto - se ne ha uno - o determinare qualche altra situazione caratteristica del suo potere\". Queste proiezioni isolano e danneggiano gli individui agendo come un velo di illusione che si infittisce costantemente tra l'ego e il mondo reale.\nEvoluzione del concetto.\nAnalizzando il tema dell'Ombra nell'opera di Jung attraverso una prospettiva storica si pu\u00f2 osservare uno sviluppo diacronico, e nella fattispecie si pu\u00f2 notare come nelle opere \"Simboli della trasformazione\" (1912), \"Psicologia dell'inconscio\" (1912-42), \"Tipi psicologici\" (1921), l'ombra \u00e8 trattata come accezione meramente psicologica, ossia come parte inferiore della personalit\u00e0 e coincidente con il concetto di inconscio personale. \nSuccessivamente si assiste ad una graduale evoluzione che coglie dell'ombra l'aspetto sovrapersonale e sovratemporale allargandosi poi alla problematica del \"male\": problematica che trova la sua pi\u00f9 matura espressione in \"Psicologia e alchimia\" (1944), \"Aion\" (1951), \"Risposta a Giobbe\" (1952), \"Mysterium Coniunctionis\" (1955). Si passa dunque da una concezione personale dell'ombra, come somma del negativo dell'individuo, ad una concezione sovrapersonale, in cui l'ombra \u00e8 Ombra assoluta, il negativo dell'esistenza, il male. Si distingue quindi un'ombra come parte inferiore della personalit\u00e0, ombra come archetipo e ombra come immagine archetipica.\nAspetto.\nL'ombra pu\u00f2 apparire nei sogni e nelle visioni in varie forme e tipicamente \"appare come una persona dello stesso sesso di quella del sognatore\". L'aspetto e il ruolo dell'ombra dipendono in gran parte dall'esperienza di vita dell'individuo perch\u00e9 gran parte dell'ombra si sviluppa nella mente dell'individuo piuttosto che essere semplicemente ereditata nell'inconscio collettivo. Tuttavia, alcuni junghiani sostengono che \"l'ombra contiene, oltre all'ombra personale, l'ombra della societ\u00e0... alimentata dai valori collettivi trascurati e repressi\".\nLe interazioni con l'ombra nei sogni possono far luce sul proprio stato d'animo. Una conversazione con un aspetto dell'ombra pu\u00f2 indicare che si \u00e8 interessati a desideri o intenzioni contrastanti. L'identificazione con una figura disprezzata pu\u00f2 significare che si ha una differenza non riconosciuta dal personaggio, una differenza che potrebbe indicare un rifiuto delle qualit\u00e0 illuminanti della coscienza dell'ego. Questi esempi si riferiscono solo a due dei molti ruoli possibili che l'ombra pu\u00f2 adottare e non sono guide generali all'interpretazione. Inoltre, pu\u00f2 essere difficile identificare i personaggi nei sogni - \"tutti i contenuti sono sfocati e si fondono l'uno nell'altro... come 'contaminazione' di contenuti inconsci\" - cos\u00ec che un personaggio che a prima vista sembra essere un\u2019ombra potrebbe invece rappresentare qualche altro complesso.\nJung ha anche suggerito che ci fosse pi\u00f9 di uno strato che compone l'ombra. Gli strati superiori contengono il flusso significativo e le manifestazioni delle esperienze personali dirette. Questi sono resi inconsci nell'individuo da cose come il cambiamento dell'attenzione da una cosa all'altra, la semplice dimenticanza o una repressione. Al di sotto di questi strati idiosincratici, tuttavia, ci sono gli archetipi che formano i contenuti psichici di tutte le esperienze umane. Jung ha descritto questo strato pi\u00f9 profondo come \"un'attivit\u00e0 psichica che va avanti indipendentemente dalla mente cosciente e non dipende nemmeno dagli strati superiori dell'inconscio - non toccato e forse intoccabile - dall'esperienza personale\".\nIncontrare l'ombra.\nL'eventuale incontro con l'ombra gioca un ruolo centrale nel processo di individuazione . Jung riteneva che \"il corso dell'individuazione... mostra una certa regolarit\u00e0 formale. I suoi segnali e le pietre miliari sono vari simboli archetipici\" che segnano le sue fasi; e di questi \"il primo stadio conduce all'esperienza dell'ombra\". Se \"il crollo della persona costituisce il tipico momento junghiano sia nella terapia che nello sviluppo\", \u00e8 questo che apre la strada all'ombra interiore, che si verifica quando \"sotto la superficie una persona soffre di una noia mortale questo fa sembrare tutto privo di significato e vuoto... come se l'incontro iniziale con il S\u00e9 proiettasse un'ombra oscura prima del tempo.\" Jung considerava un pericolo perenne nella vita che \"pi\u00f9 la coscienza acquisisce chiarezza, pi\u00f9 monarchico diventa il suo contenuto... il re ha costantemente bisogno del rinnovamento che inizia con una discesa nella propria oscurit\u00e0\" - la sua ombra - Che mette in moto la \"dissoluzione della persona\".\n\"L'ombra personifica tutto ci\u00f2 che il soggetto rifiuta di riconoscere di s\u00e9 stesso\" e rappresenta \"un passaggio stretto, una porta stretta, la cui dolorosa costrizione nessuno ne viene risparmiato a chi scende al pozzo profondo\". \nLo scioglimento della persona e l'avvio del processo di individuazione porta con s\u00e9 anche \"il pericolo di cadere vittima dell'ombra... l'ombra nera che ognuno porta con s\u00e9, l'aspetto inferiore e quindi nascosto della personalit\u00e0\". Risultando una fusione con l'ombra.\nFondendosi con l'ombra.\nSecondo Jung, l'ombra a volte travolge le azioni di una persona; ad esempio, quando la mente cosciente \u00e8 sconvolta, confusa o paralizzata dall'indecisione. \"Un uomo che \u00e8 posseduto dalla sua ombra \u00e8 sempre in piedi nella sua stessa luce e cade nelle sue stesse trappole... vive al di sotto del suo stesso livello.\" Quindi, in termini di storia del \"dottor Jekyll e del signor Hyde\", \"deve essere Jekyll, la personalit\u00e0 cosciente, che integra l'ombra... e \"non\" viceversa. Altrimenti il cosciente diventa schiavo dell'ombra autonoma.\"\nL'individuazione solleva inevitabilmente proprio questa possibilit\u00e0. Mentre il processo continua e \"la libido lascia il luminoso mondo superiore... affonda di nuovo nelle sue stesse profondit\u00e0... sotto, nelle ombre dell'inconscio\". Cos\u00ec anche ci\u00f2 che viene in primo piano \u00e8 \"ci\u00f2 che era nascosto sotto la maschera dell'adattamento convenzionale: l'ombra\", con il risultato che \"l'ego e l'ombra non sono pi\u00f9 divisi ma si uniscono in un'unit\u00e0 - dichiaratamente precaria -. \" \nL'impatto di tale \"confronto con l'ombra produce dapprima un equilibrio morto, un fermo che ostacola le decisioni morali e rende inefficaci le convinzioni... \"nigredo\", \"tenebrositas\", caos, malinconia\". Di conseguenza, (come Jung sapeva per esperienza personale): \"In questo tempo di discesa - uno, tre, sette anni, pi\u00f9 o meno - sono richiesti coraggio e forza autentici\", senza certezza di emergere. Tuttavia, Jung rimase dell'opinione che mentre \"nessuno dovrebbe negare il pericolo della discesa... ogni discesa \u00e8 seguita da una salita... enantiodromia;\" e l'assimilazione dell'ombra, anzich\u00e9 il possesso da parte di essa, diventa finalmente una possibilit\u00e0 reale.\nAssimilazione dell'ombra.\nL\u2019enantiodromia lancia una prospettiva diversa. \"Cominciamo a viaggiare [su] attraverso le spirali curative... verso l'alto.\" Qui la lotta \u00e8 mantenere la \"consapevolezza\" dell'ombra, ma non l'identificazione con essa. \"La non identificazione richiede uno sforzo morale considerevole [che] impedisce una discesa in quell'oscurit\u00e0\"; e sebbene \"la mente conscia rischia di essere sommersa in qualsiasi momento nell'inconscio... la comprensione agisce come un salvavita. Integra l'inconscio.\" Questo reincorpora l'ombra nella personalit\u00e0, producendo una coscienza pi\u00f9 forte e pi\u00f9 ampia di prima. \"L'assimilazione dell'ombra d\u00e0 a un uomo il corpo, per cos\u00ec dire,\" fornendo cos\u00ec un trampolino di lancio per un'ulteriore individuazione. \"L'integrazione dell'ombra, o la realizzazione dell'inconscio personale, segna la prima tappa del processo analitico... senza di essa un riconoscimento di anima e animus \u00e8 impossibile.\" Viceversa, \"nella misura in cui l'ombra \u00e8 riconosciuta e integrata, il problema dell'anima, cio\u00e8 della relazione, \u00e8 costellato\" e diventa il centro della ricerca dell'individuazione.\nCarolyn Kaufman ha scritto che \"nonostante la sua funzione di serbatoio per l'oscurit\u00e0 umana - o forse proprio per questo - l'ombra \u00e8 la sede della creativit\u00e0\"; un modo che per alcuni, potrebbe essere \"il lato oscuro del suo essere, la sua ombra sinistra... rappresenta il vero spirito della vita contro l'arido studioso\". Tuttavia, gli junghiani avvertono che \"il riconoscimento dell'ombra deve essere un processo continuo per tutta la vita\"; e anche dopo che il focus dell'individuazione si \u00e8 spostato sull'animus/anima, \"le fasi successive dell'integrazione dell'ombra\" continueranno a verificarsi - il triste \"processo di lavare la biancheria sporca in privato\", di accettare la propria ombra."}
{"id": "719984", "revid": "113175278", "url": "https://it.wikipedia.org/wiki?curid=719984", "title": "Golfo di Manfredonia", "text": "Il golfo di Manfredonia \u00e8 un'ampia insenatura del mare Adriatico meridionale, compresa tra il promontorio del Gargano a nord e la foce del fiume Ofanto a sud. \nLa fascia litoranea del golfo, estesa per oltre 60 km, si presenta rocciosa a settentrione, con suggestivi strapiombi sul mare, e sabbiosa nel settore centro-meridionale, con presenza di paludi salmastre. \nIn esso sfociano i fiumi Candelaro, Cervaro e Carapelle, mentre l'unico lago d'acqua dolce \u00e8 il lago Salso, alimentato dal Cervaro. Dei centri urbani che sorgono sul golfo, l'omonima citt\u00e0 di Manfredonia \u00e8 quello di maggior rilievo."}
{"id": "719985", "revid": "1305772", "url": "https://it.wikipedia.org/wiki?curid=719985", "title": "Microsporum", "text": "Il Microsporum \u00e8 un genere di funghi dermatofiti, parassiti degli animali e dell'uomo, che aderiscono alle cellule epiteliali (pelle, capelli, peli, unghie) causando le diverse forma di tigna.\nQuesto genere \u00e8 lo stadio asessuale, mentre la fase teleomorfica ricade nel genere Arthroderma.\nFu descritto nel 1843 da Gruby come agente patogeno della microsporia umana. \nL'autore illustr\u00f2 la specie osservata che chiam\u00f2 \"M. audouinii\", che ancora oggi rimane quella tipo del genere.\nMicroscopia.\nLe specie appartenenti al genere \"Microsporum\" producono ife settate, microconidi e macroconidi.\nI microconidi sono unicellulari, solitari, ovali o clavati, lisci, ialini, con parete sottile.\nI macroconidi sono ialini, echinulati o verrucosi, con parete spessa, di solito fusiformi, pluricellulari (2-15 cellule), hanno spesso un arricciamento anulare.\nSpecie di Microsporum.\nAl genere appartengono oggi circa 17 specie agenti di microsporie umane e animali, tra le quali:"}
{"id": "719990", "revid": "1632387", "url": "https://it.wikipedia.org/wiki?curid=719990", "title": "Mirmidoni", "text": "I Mirmidoni (, da \u03bc\u03cd\u03c1\u03bc\u03b7\u03be, \"formica\"; in latino \"Myrmidones\") sono un popolo della mitologia greca, discendente da Mirmidone, figlio di Zeus.\nErano un antico popolo della Tessaglia Ftiotide del quale era re Peleo e che suo figlio Achille condusse con s\u00e9, in gran numero, alla guerra di Troia.\nSecondo una tradizione, il popolo traeva il nome dal proprio re Mirmidone, figlio di Zeus e di Eurimedusa, che il dio aveva sedotto assumendo l'aspetto di una formica. Una leggenda posteriore narrava invece che i Mirmidoni discendessero dalle formiche, trasformate in uomini da Zeus per preghiera di Eaco, per ripopolare l'isola di Egina devastata da una pestilenza, e che avevano poi seguito Peleo, figlio di Eaco, esule a Ftia.\nLa leggenda.\nLa leggenda narra che Eaco, figlio della ninfa Egina e del dio Zeus, re dell'isola di Egina (il cui nome derivava da quello della gi\u00e0 citata ninfa) che si trovava nel Golfo Saronico, perse moltissimi sudditi a causa di una pestilenza inviata dalla dea Era per vendicarsi del tradimento del coniuge. La pestilenza colp\u00ec l'acqua presente sull'isola, i cui abitanti, bevendola, misero fine alla loro vita. Appellandosi alla grazia di Zeus, Eaco ottenne inizialmente una pioggia torrenziale che purific\u00f2 l'acqua contaminata, poi che le formiche si trasformassero in una moltitudine di uomini. Ecco l'origine del nome di questo popolo, che significa \"formiconi\".\nNelle opere di Omero.\nI Mirmidoni sono citati anche da Omero nell'Iliade, dove viene dipinta la loro obbedienza assoluta agli ordini di Achille nella guerra di Troia: essi obbedivano agendo spesso anche in maniera molto fredda e crudele, proprio a dimostrare la loro natura di \"ex formiche\". Nell'Iliade sono citati l'auriga Automedonte e cinque capi Mirmidoni: Alcimedonte, Eudoro, Fenice, Menestio e Pisandro."}
{"id": "719993", "revid": "56257", "url": "https://it.wikipedia.org/wiki?curid=719993", "title": "Stato padano", "text": ""}
{"id": "719997", "revid": "5798506", "url": "https://it.wikipedia.org/wiki?curid=719997", "title": "Joseph Turner", "text": ""}
{"id": "720004", "revid": "5798546", "url": "https://it.wikipedia.org/wiki?curid=720004", "title": "Joseph William turner", "text": ""}
{"id": "720009", "revid": "58166", "url": "https://it.wikipedia.org/wiki?curid=720009", "title": "Olive", "text": ""}
{"id": "720029", "revid": "287204", "url": "https://it.wikipedia.org/wiki?curid=720029", "title": "Toscano", "text": ""}
{"id": "720037", "revid": "767487", "url": "https://it.wikipedia.org/wiki?curid=720037", "title": "Lucy Walker (alpinista)", "text": "Biografia.\nLucy Walker ha cominciato modestamente a salire in montagna nel 1858 quando il suo medico le raccomand\u00f2 le camminate per combattere i reumatismi. Accompagnata dal padre Frank Walker e dal fratello Horace Walker, entrambi membri dell'Alpine Club, e con la guida Melchior Anderegg, ella \u00e8 stata in seguito la prima donna a scalare regolarmente nelle Alpi.\nPartecip\u00f2 alla prima salita sul Balmhorn nel 1864.\nNel 1871 apprese che la sua rivale Meta Brevoort, alpinista americana, preparava una spedizione al Cervino. Walker riun\u00ec allora rapidamente una cordata e divenne il 22 agosto 1871 la prima donna a salire sul Cervino lungo la cresta dell'H\u00f6rnli, fatto che la rese celebre.\nLucy Walker ha realizzato 98 spedizioni in totale. Nel 1909 ha aderito al nuovo \"Ladies' Alpine Club\". Ne divenne presidente dal 1913 al 1915."}
{"id": "720038", "revid": "78273", "url": "https://it.wikipedia.org/wiki?curid=720038", "title": "Universit\u00e0 degli studi di Camerino temp", "text": ""}
{"id": "720039", "revid": "1543377", "url": "https://it.wikipedia.org/wiki?curid=720039", "title": "Mu ren zhuang", "text": "Il Muk Yan Chong (\u6728\u4eba\u6a01 in cinese, \"Murenzhuang\" in Pinyin, in italiano chiamato comunemente \"pupazzo/uomo/bambola di legno\") \u00e8 un attrezzo usato nell'addestramento del Wing Chun e in altri stili di Kung Fu della Cina meridionale. \u00c8 costituito da un tronco di legno, dal quale sporgono tre pioli su cui allenare le tecniche di braccia (due pi\u00f9 in alto, a formare una V; il terzo poco pi\u00f9 in basso, centrale) e uno, pi\u00f9 lungo e curvo, per l'allenamento delle tecniche con le gambe.\nNe esistono di due tipi:\nIl \"Muk Yan Chong\" nel Wing Chun.\nForma avanzata del Wing Chun composta di 116 movimenti che vengono eseguiti al Muk Yan Chong, dal quale prende il nome. Con essa, il praticante impara a gestire un avversario i cui angoli sono indeformabili e a gestire l'energia dei propri colpi, che il pupazzo restituisce sotto forma di vibrazioni.\nNel Wing Chun ogni lato del pupazzo \u00e8 \"a s\u00e9\", cio\u00e8 ogni tecnica eseguita su un lato \u00e8 indipendente da quella eseguita sull'altro, da cui nasce il modo di dire cinese \"il pupazzo contiene due avversari\"."}
{"id": "720045", "revid": "56110884", "url": "https://it.wikipedia.org/wiki?curid=720045", "title": "Hinter Schloss und Riegel", "text": ""}
{"id": "720046", "revid": "1543377", "url": "https://it.wikipedia.org/wiki?curid=720046", "title": "Pia Lindstr\u00f6m", "text": "Biografia.\n\u00c8 la prima figlia dell'attrice Ingrid Bergman e del dottor Aron Petter Lindstr\u00f6m. Pia fu colpita duramente dallo scandalo suscitato dalla relazione tra la madre e il regista italiano Roberto Rossellini, che sfoci\u00f2 in una gravidanza fuori del matrimonio e nel trasferimento della Bergman in Italia. Il successivo matrimonio di Ingrid Bergman con Roberto Rossellini regal\u00f2 a Pia un fratellastro e due sorellastre: Roberto Ingmar Rossellini, che lavora nel mondo della finanza, la famosa modella e attrice Isabella Rossellini e Isotta Ingrid Rossellini, professore associato alla New York University.\nPia Lindstr\u00f6m \u00e8 stata giornalista e critica d'arte e di teatro per i canali NBC e Channel 4, a New York, \u00e8 comparsa saltuariamente in trasmissioni televisive ed ha recitato alcune parti in film stranieri. Ha ricevuto due Emmy Awards per la copertura delle notizie e la performance sullo schermo. Ha inoltre ricevuto l'Associated Press Broadcaster's Award. Attualmente \u00e8 sposata con l'avvocato John H. Carley e ha due figli, Justin e Nicholas, nati dal precedente matrimonio con Joseph Daly."}
{"id": "720048", "revid": "77358", "url": "https://it.wikipedia.org/wiki?curid=720048", "title": "Mailing-List", "text": ""}
{"id": "720050", "revid": "57342", "url": "https://it.wikipedia.org/wiki?curid=720050", "title": "Tony Sperandeo", "text": "Biografia.\nTony Sperandeo non trascorre un'infanzia facile. Dapprima si dedica al cabaret e poi si lascia affascinare dal mondo del cinema e dalla recitazione, inizia quindi a presentarsi ai casting, spostandosi a Roma. Nel 1983 ottiene una piccola parte nel film a episodi \"Kaos\" dei fratelli Taviani. Il film, nelle sale nel 1984, riscuote un discreto successo.\nDiretto da Florestano Vancini entra a far parte della serie televisiva \"La piovra 2\" e, sempre nello stesso anno, recita in \"Pizza Connection\" di Damiano Damiani e \"Il pentito\" di Pasquale Squitieri. Fin da questi primi film \u00e8 facile capire quale sar\u00e0 l'ambiente in cui Sperandeo si muover\u00e0: la mafia e la criminalit\u00e0 organizzata diventano il terreno ideale per il suo accento siciliano e il suo sguardo minaccioso.\nNel 1987 fa una comparsata ne \"Il siciliano\" di Michael Cimino, storia del bandito Salvatore Giuliano, mentre nel 1989 e 1990 \u00e8 uno dei protagonisti dei due film \"Mery per sempre\" e \"Ragazzi fuori\" di Marco Risi, dedicati alla criminalit\u00e0 giovanile siciliana, nella parte della guardia carceraria Turris. Sempre nel 1990 lavora nuovamente con i fratelli Taviani per \"Il sole anche di notte\", ispirato a un racconto postumo di Lev Nikolaevi\u010d Tolstoj.\nDopo una parte in \"Piedipiatti\" di Carlo Vanzina, Roberto Benigni gli affida un ruolo nel suo \"Johnny Stecchino\". Ritorna a recitare ne \"La piovra 6 - L'ultimo segreto\", prima di girare la pellicola \"La discesa di Acl\u00e0 a Floristella\" incentrata sulla vita dei carusi delle miniere siciliane, prima regia cinematografica di Aurelio Grimaldi, gi\u00e0 sceneggiatore di \"Mery per sempre\" e \"Ragazzi fuori\". Il film viene stroncato dalla critica ma per Sperandeo \u00e8 l'occasione per recitare al fianco di Rita Barbanera, attrice teatrale e doppiatrice che sarebbe diventata sua moglie, con la quale ha avuto due figli, Tony e Priscilla. La donna muore suicida il 27 aprile 2001 a trentadue anni, buttandosi dal balcone della loro casa di Palermo.\nSempre nel 2001 Sperandeo vince il David di Donatello come \"miglior attore non protagonista\" per la sua interpretazione del boss mafioso Gaetano Badalamenti nel film \"I cento passi\" di Marco Tullio Giordana.\nNel 1995 recita una piccola parte in \"Segreto di stato\" di Giuseppe Ferrara e l'anno successivo in \"Palermo Milano - Solo andata\" per la regia di Claudio Fragasso nel ruolo di un pentito della mafia.\nNel 2008 viene scritturato dal Teatro Tot\u00f2 - Bruttini per \"Sesso chi legge\", una commedia teatrale per la regia di Gaetano Liguori. Nel 2009 viene chiamato a far parte del cast del reality show \"La fattoria\" condotto da Paola Perego su Canale 5; tuttavia, partecipando alla prima puntata in studio, Sperandeo appare in video in un evidente stato di alterazione per via di un litigio avvenuto con Fabrizio Corona. Alla fine lo stesso Sperandeo decide di rinunciare a gareggiare come concorrente.\nNel 2016 interpreta nuovamente il ruolo di Gaetano Badalamenti, questa volta nella miniserie televisiva \"Boris Giuliano - Un poliziotto a Palermo\" diretta da Ricky Tognazzi.\nAlamia &amp; Sperandeo.\nNegli anni novanta Tony Sperandeo ha inciso alcuni dischi insieme a Giovanni Alamia, sodalizio interrotto per la morte di quest'ultimo. Le loro canzoni, prevalentemente in lingua siciliana e umoristiche, sono le parodie di famose canzoni italiane inserite in un contesto goliardico. I testi, che erano scritti dal duo insieme con Luigi Maria Burruano, riscuotono ancor oggi in Sicilia un buon successo.\nVita privata.\n\u00c8 un grande tifoso del Palermo e della Roma."}
{"id": "720056", "revid": "1543377", "url": "https://it.wikipedia.org/wiki?curid=720056", "title": "Luisa Gnecchi", "text": "Deputata dal 2008 al 2018, in precedenza \u00e8 stata vicepresidente della provincia autonoma di Bolzano e della Regione Autonoma del Trentino-Alto Adige. Attualmente ricopre la carica di Vice Presidente dell\u2019Istituto Nazionale della Previdenza Sociale con D.P.C.M. del 24 febbraio 2020.\nBiografia.\nHa studiato a Bologna, dal 1973 \u00e8 impiegata all'INPS. Attiva nel sindacato CGIL/AGB, diviene prima segretaria generale del sindacato del pubblico impiego (1989), poi segretaria generale della confederazione (1996-1998).\n\u00c8 stata membro del gruppo \"Alexandra Kollontay\" che ha progettato e aperto il consultorio Associazione italiana per l'educazione demografica (AIED) nel 1973; Luisa Gnecchi diventa poi membro del Comitato pari opportunit\u00e0 e consigliera di parit\u00e0 dal 1990 al 1998.\nNel novembre del 1998, entra nel consiglio provinciale, eletta nella lista \"Progetto Centrosinistra\". Dal 1999 al 2003 \u00e8 parte della III giunta del presidente Luis Durnwalder in qualit\u00e0 di assessore al lavoro, scuola e formazione professionale italiana, come componente della commissione 137 e del comitato d'intesa Stato-Provincia.\n\u00c8 stata rieletta il 26 ottobre 2003 per la XIII legislatura, nella lista Pace e diritti insieme a sinistra - Frieden und Gerechtigkeit gemeinsam links (che riuniva sotto lo stesso simbolo DS, SDI, PRC ed esponenti della societ\u00e0 civile) con 4.705 preferenze. Confermata in giunta, dal dicembre 2003 \u00e8 stata vicepresidente della provincia e assessore al lavoro, innovazione, pari opportunit\u00e0, cooperative, formazione professionale e scuola in lingua italiana. Nel 2006 Luisa Gnecchi \u00e8 divenuta inoltre vicepresidente della regione Trentino-Alto Adige-S\u00fcdtirol.\nAder\u00ec nel 2007 al Partito Democratico, venendo poi candidata alla Camera dei deputati (al terzo posto in lista) nel collegio Trentino-Alto Adige per le elezioni politiche del 2008. Il PD ottenne tre deputati e Luisa Gnecchi fu cos\u00ec eletta. Il 10 luglio successivo si \u00e8 dimessa dalle cariche provinciali e regionali. Il suo posto in consiglio provinciale e nelle giunte provinciale e regionale \u00e8 stato preso da Francesco Comina, che \u00e8 stato nominato anche vicepresidente della giunta regionale, ma non di quella provinciale (incarico andato a Luigi Cigolla).\nNel dicembre 2012 si \u00e8 candidata alle primarie per la scelta dei candidati parlamentari del Partito Democratico in vista delle elezioni del 2013, risultando con voti la prima classificata in provincia di Bolzano. Viene quindi candidata in terza posizione nelle liste del PD nella circoscrizione Trentino-Alto Adige ed \u00e8 stata rieletta.\nNel giugno 2019 entra a far parte della segreteria nazionale del PD come responsabile welfare.\nNel dicembre successivo viene nominata dal governo Conte II vicepresidente dell'INPS."}
{"id": "720057", "revid": "90227", "url": "https://it.wikipedia.org/wiki?curid=720057", "title": "Il grande intrigo - Come \u00e8 stato svenduto il patrimonio degli italiani", "text": ""}
{"id": "720062", "revid": "118550793", "url": "https://it.wikipedia.org/wiki?curid=720062", "title": "Shigella", "text": "Shigella \u00e8 un genere di batteri della famiglia delle \"Enterobacteriaceae\" Gram-negativo, anaerobio facoltativo, immobile (in quanto privo di flagelli), ossidasi-negativo, asporigeno e correlato con \"Escherichia coli\". Il genere \u00e8 stato cos\u00ec chiamato in base al suo scopritore, Kiyoshi Shiga, che lo defin\u00ec nel 1898.\nClassificazione.\nL'analisi genetica del genere \"Shigella\" ha dimostrato che le sue quattro specie in realt\u00e0 possiedono caratteristiche biologiche e fisiologiche assimilabili a \"Escherichia coli\", di cui dovrebbe essere una sottospecie, tuttavia per ragioni di praticit\u00e0 continua a essere utilizzata una classificazione che le considera come un genere separato. Le specie \"Shigella\" sono classificate in quattro sierogruppi e 45 sierotipi.\nI primi tre sierogruppi (A-C) sono fisiologicamente simili, mentre il sierogruppo D pu\u00f2 essere identificato in base a test metabolici.\nDiagnosi.\nUn'infezione da \"Shigella\" \u00e8 diagnosticata mediante isolamento da coprocoltura.\nEpidemiologia.\nLa \"Shigella\" come indicato anche dalla FDA e dalla Canadian Food Inspection si pu\u00f2 contrarre da cibo e acque contaminate (via oro-fecale) oltre che con un contatto diretto da persona a persona. L'unico serbatoio \u00e8 l'uomo. Ogni anno si verificano circa 150 milioni di casi di shigellosi nel mondo, la maggior parte in paesi in via di sviluppo o sottosviluppati. I primi tre sierogruppi (A-C) anche quelli che causano la maggior parte dei casi di shigellosi. In particolare \"S.dysenteriae\", non comune nei paesi sviluppati, provoca dissenteria e la maggior parte delle infezioni gravi dal momento che \u00e8 in grado di produrre la tossina di Shiga, \"S.flexneri\" causa il maggior numero di infezioni da \"Shigella\" nei paesi in via di sviluppo o sottosviluppati, \"S.sonnei\" causa il 77% dei casi nei paesi sviluppati, dov'\u00e8 quindi la specie pi\u00f9 comune e infine \"S.boydii\" \u00e8 la specie con la maggior variabilit\u00e0 sierotipica ma \u00e8 anche la meno comune.. Shigella colpisce prevalentemente bambini sotto i 10 anni (60% di tutte le infezioni) e si diffonde spesso negli asili, negli adulti sono a rischio maschi che intraprendono rapporti omosessuali e chiunque sia a stretto contatto con bambini infetti. \"Shigella\" ha la caratteristica di avere una dose infettante particolarmente bassa, da poche decine a poche centinaia di unit\u00e0, che determina un'elevata trasmissibilit\u00e0 soprattutto in luoghi caldi dove la virulenza tende a non esplicarsi al di sotto dei 30\u00a0\u00b0C).\nPatogenesi.\nI batteri del genere \"Shigella\" sono agenti eziologici della dissenteria bacillare o shigellosi. La loro azione patogena \u00e8 dovuta alla spiccata invasivit\u00e0 (malgrado siano immobili) nei confronti dell'epitelio intestinale dell'ileo e del colon e alla produzione di endotossine ed esotossine, in particolare la tossina di Shiga, presente in \"Shigella dysenteriae\". La loro invasivit\u00e0, moltiplicazione e propagazione \u00e8 veicolata da geni presenti in un plasmide di virulenza che per\u00f2 sono regolati da altri geni del cromosoma batterico per cui la presenza del plasmide non \u00e8 sufficiente per la patogenicit\u00e0 di un batterio. Il bersaglio di \"Shigella\" sono le cellule M delle placche di Peyer nell'intestino in quanto sono normalmente incapaci di invadere direttamente cellule epiteliali differenziate. \"Shigella\" tramite il sistema di secrezione di tipo III inocula nella cellula bersaglio quattro proteine (IpaA, IpaB, IpaC, IpaD) che ne increspano la membrana favorendo l'internalizzazione del batterio. Una volta internalizzata \"Shigella\" lisa gli endosomi e si replica nel citoplasma. La propagazione del batterio da una cellula all'altra non pu\u00f2 avvenire per spostamento attivo del batterio stesso, essendo immobile, ma \u00e8 permessa dal riarrangiamento dei filamenti di actina da questo promosso, ci\u00f2 permette a \"Shigella\" di proteggersi dal controllo immunitario. Possono inoltre sopravvivere alla fagocitosi da parte dei macrofagi stimolando l'apoptosi. Il processo rilascia IL-1, citochina infiammatoria che attira verso il sito d'infezione fagociti polimorfonucleati che contribuiscono al danno epiteliale mediante la secrezione di citochine e altre molecole infiammatorie. \"S.dysenteriae\" oltre a questi meccanismi possiede anche la tossina di Shiga, una proteina formata da sei subunit\u00e0 (una subunit\u00e0 A e cinque subunit\u00e0 B). Le subunit\u00e0 B si legano al ganglioside GB3 e promuovono l'internalizzazione della subunit\u00e0 A. \u00c8 la subunit\u00e0 A che cliva l'RNA 28S della subunit\u00e0 ribosomiale maggiore (60S) impedendo il legame di T-amminoacil RNA e bloccando quindi la sintesi proteica. Ci\u00f2 provoca distruzione dell'epitelio intestinale e, pi\u00f9 raramente, pu\u00f2 causare insufficienza renale per distruzione dell'endotelio dei glomeruli. Normalmente \"Shigella\" non si trova nel sangue.\nLa shigellosi si manifesta 1-3 giorni dopo l'ingestione dei bacilli di \"Shigella\". \u00c8 un'enterite caratterizzata da crampi addominali, diarrea, febbre e feci emorragiche. \"Shigella\" tende generalmente a infettare dapprima la parte terminale dell'ileo dove si moltiplica. Il primo sintomo di una shigellosi \u00e8 il tenesmo che risulta in una diarrea acquosa causata dall'enterotossina. Dopo 1-2 giorni dai primi sintomi si verificano crampi intestinali, frequente tenesmo ed emissione di feci emorragiche e purulente che denotano l'avvenuta invasione della mucosa del colon. L'infezione nella maggior parte dei casi si risolve spontaneamente dopo 1-2 settimane, ma spesso si preferisce il ricorso ad antibiotici per limitare i rischi di contagio. Raramente alcuni pazienti sono asintomatici e divengono portatori sani. \"S.dysenteriae\" provoca le shigellosi pi\u00f9 gravi. \"Shigella\" presenta uno scarso potere immunogenico.\nTerapia.\n\"Shigella\" \u00e8 molto spesso resistente ad antibiotici come l'ampicillina per cui la terapia dovrebbe basarsi su test di sensibilit\u00e0 in vitro. Il trattamento con antibiotici viene effettuato perch\u00e9 malgrado l'infezione si risolva autonomamente nella maggior parte dei casi, \u00e8 necessario ridurre i rischi di contagio (per esempio negli asili). \u00c8 possibile ricorrere a una terapia empirica con l'utilizzo di fluorochinoloni o trimetroprim-sulfametossazolo. Per prevenire il contagio \u00e8 necessario un accurato lavaggio delle mani e un idoneo smaltimento della biancheria."}
{"id": "720063", "revid": "131962", "url": "https://it.wikipedia.org/wiki?curid=720063", "title": "Pupazzo di legno", "text": ""}
{"id": "720064", "revid": "486946", "url": "https://it.wikipedia.org/wiki?curid=720064", "title": "Bambola di legno", "text": ""}
{"id": "720066", "revid": "486946", "url": "https://it.wikipedia.org/wiki?curid=720066", "title": "Uomo di legno", "text": ""}
{"id": "720067", "revid": "125760630", "url": "https://it.wikipedia.org/wiki?curid=720067", "title": "Moire", "text": "Le tre Moire () assimilate anche alle Parche romane e alle Norne norrene, sono figure appartenenti alla mitologia greca. Nei poemi omerici compare una sola Moira. Nella \"Teogonia\" di Esiodo compaiono due volte: come figlie della Notte e come figlie di Zeus e Temi, erano la personificazione del destino ineluttabile. Il loro compito era tessere il filo del fato di ogni uomo, svolgerlo ed infine reciderlo segnandone la morte.Ricordando sempre il padre che venne accoltellato\nIl mito.\nMoire \u00e8 il nome dato alle figlie di Zeus e di Temi o secondo altri di Ananke. L\u2019accostamento, nel primo Inno pindarico delle Moire, di Temi e di Zeus fa pensare alla testimonianza di Pausania (Paus. 9, 12, 3-4), secondo la quale a Tebe vi erano un santuario dedicato a Temi e uno alle Moire posti accanto a quello di \"Zeus Agoraios\" che conteneva una statua del dio in pietra.\nNella mitologia greca arcaica \"le tre Moire, le tessitrici della vita, decidevano, al momento della nascita, il destino assegnato a ogni persona. Neppure gli dei potevano modificarlo. Cloto reggeva il filo dei giorni per la tela della vita, L\u00e0chesi dispensava la sorte avvolgendo al fuso il filo che a ciascuno era assegnato e infine Atropo, l\u2019inesorabile, che lo tagliava con le forbici quando giungeva il momento di arrestare la vita, attribuendo il principio e la fine del tempo della vita, la nascita e la morte\". \"Spesso nel mito le Moire sono presenti alla nascita di un dio o di un eroe, presagendone le imprese future oppure decretandone il destino\".\nI nomi.\nI nomi delle moire avevano un significato specifico:\nLa lunghezza dei fili prodotti pu\u00f2 variare, esattamente come quella della vita degli uomini. A fili cortissimi corrisponder\u00e0 una vita assai breve, come quella di un neonato, e viceversa. Si pensava ad esempio che Sofocle, uno dei pi\u00f9 longevi autori greci (90 anni), avesse avuto in sorte un filo assai lungo.\nSi tratta di tre donne dall'aspetto di vecchie che dimoravano nel regno dei morti, l'Ade.Il sensibile distacco che si avverte da parte di queste figure e la loro totale indifferenza per la vita degli uomini accentuava e rappresentava perfettamente la mentalit\u00e0 fatalistica degli antichi greci.\nPindaro, in epoca pi\u00f9 tarda, le indic\u00f2 invece come le ancelle di Temi, durante il suo matrimonio con Zeus.\nEsse agivano spesso contro la volont\u00e0 di Zeus. Ma tutti gli dei erano tenuti all'obbedienza nei loro confronti, in quanto la loro esistenza garantiva l'ordine dell'universo, al quale anche gli dei erano soggetti.\nNonostante molti pensino che le Moire avessero un solo occhio e che se lo passassero vicendevolmente, come nel film di animazione Disney \"Hercules\", bisogna dire che si tratta di una convinzione errata. Questa caratteristica, infatti, \u00e8 propria delle Graie, come si pu\u00f2 ben notare nel mito di Perseo, dove queste ultime vengono descritte con un solo occhio e un solo dente, dei quali fanno uso a turno. E sar\u00e0 proprio questa loro debolezza che permetter\u00e0 a Perseo di scoprire il nascondiglio delle Gorgoni.\nCitazioni.\nDelle Moire (o Parche) parla anche Virgilio nell'\"Eneide\", nel famoso verso: \"Sic volvere Parcas\" (\"Cos\u00ec filano le Parche\").\nNell\"'Ultimo canto di Saffo\" (vv. 40-44), Leopardi dice: \"In che peccai bambina, allor che ignara / di misfatto \u00e8 la vita, onde poi scemo / di giovanezza, e disfiorato, al fuso / dell'indomita Parca si volvesse / il ferrigno mio stame?\". "}
{"id": "720070", "revid": "1877672", "url": "https://it.wikipedia.org/wiki?curid=720070", "title": "Ossalato di calcio", "text": "L'ossalato di calcio \u00e8 un sale di calcio dell'acido ossalico.\nIn natura si trova in molte piante (per esempio: rabarbaro, altea, dieffenbachia, pastinaca) per le quali costituisce elemento di difesa contro il loro consumo alimentare. I cristalli di ossalato di calcio presenti nei vacuoli delle piante quando appaiono sotto forma di aghi sono detti rafidi. Negli animali e nell'uomo \u00e8 il principale costituente dei calcoli renali e degli otoliti, residenti nell'utricolo e nel sacculo dell'orecchio interno e preposti al senso dell'equilibrio negli spostamenti avanti-indietro (es. automobile) e su-gi\u00f9 (es. ascensore). I suoi cristalli si presentano tipicamente sotto forma di \"busta da lettera\" o di clessidra.\n\u00c8 un prodotto intermedio nella produzione di acido ossalico. Si produce nella reazione di salificazione tra ossalato di sodio e idrossido di calcio:\nNa2C2O4 + Ca(OH)2 \u2192 CaC2O4 + 2NaOH\nReagendo con acido solforico libera acido ossalico:\nCaC2O4 + H2SO4 \u2192 H2C2O4 + CaSO4"}
{"id": "720076", "revid": "123716668", "url": "https://it.wikipedia.org/wiki?curid=720076", "title": "David Coco", "text": "Biografia.\nNasce a Catania e risiede nella vicina Acireale. Si diploma presso la scuola \"Arte Moderna\" del Teatro Stabile di Catania; perfeziona la recitazione seguendo vari corsi a Londra, San Miniato e Pisa. \nAlterna il lavoro in teatro con quello in televisione e nel cinema, dove debutta nel 1994 nel film \"La chance\", regia di Aldo Lado. Tra gli altri lavori cinematografici, citiamo: \"L'amore di Marja\" del 2002, ma uscito nelle sale nel 2004, regia di Anna Rita Ciccone, \"Segreti di Stato\" (2003), regia di Paolo Benvenuti, e \"Tre giorni di anarchia\" (2004), regia Vito Zagarrio, uscito in Italia nel 2006.\nNumerosi anche i lavori in televisione, dove nel 2006 \u00e8 protagonista della miniserie tv di Canale 5, \"E poi c'\u00e8 Filippo\", regia di Maurizio Ponzi, interpreta il ruolo di \"Ninni Cassar\u00e0\" nella miniserie \"Giovanni Falcone - L'uomo che sfid\u00f2 Cosa Nostra\", diretta da Andrea e Antonio Frazzi, ed \u00e8 protagonista, insieme a Daniele Pecci e Christiane Filangieri, della miniserie \"Eravamo solo mille\", regia di Stefano Reali, queste ultime in onda su Rai Uno.\nNel 2007 interpreta \"Bernardo Provenzano\" nel film tv \"L'ultimo dei Corleonesi\", regia di Alberto Negrin, ed \u00e8 protagonista del film di Stefano Incerti, \"L'uomo di vetro\". Nel 2008 lo vediamo su Rai Uno nelle miniserie tv \"Un caso di coscienza 3\", diretta da Luigi Perelli, con Sebastiano Somma, \"Il bambino della domenica\", regia di Maurizio Zaccaro, con Beppe Fiorello, e nel film tv \"In nome del figlio\", regia di Alberto Simone.\nRitorna a calcare il palcoscenico nel 2011 con \"Cavalleria rusticana\" (con Caterina Misasi, debutta presso lo Stabile di Catania) e \"The Author\" (debutta al Teatro Belli di Roma), spettacoli entrambi diretti dal regista barlettano Gianpiero Borgia.\nNel 2018 interpreta Leoluca Bagarella nella serie televisiva \"Il cacciatore\", trasmessa su Rai 2 dal 14 marzo 2018. Nello stesso anno partecipa al film \"La fuitina sbagliata\" dei Soldi Spicci interpretando il ruolo del padre della sposa."}
{"id": "720077", "revid": "125997078", "url": "https://it.wikipedia.org/wiki?curid=720077", "title": "Coppa Italia 1985-1986", "text": "La Coppa Italia 1985-1986 fu la 39\u00aa edizione della manifestazione calcistica. \nInizi\u00f2 il 21 agosto 1985 e si concluse il 14 giugno 1986. Fu vinta dalla Roma, che prevalse sulla Sampdoria in una doppia finale impoverita dall'assenza dei Nazionali (Nela, Ancelotti, Tancredi, Conti e Boniek per i giallorossi, Vierchowod, Vialli e Souness per i blucerchiati) convocati dalle rispettive Federazioni per il Mondiale di Calcio disputato in contemporanea. Da segnalare che alla formazione genovese fu assegnata una vittoria per 0-2 a tavolino nella semifinale di ritorno, in seguito al ferimento dell'arbitro Giancarlo Redini di Pisa da parte di un tifoso del . \nLa classifica marcatori venne vinta con 9 reti da Luca Cecconi, attaccante dell'Empoli, che giunse fino ai quarti di finale."}
{"id": "720078", "revid": "39224", "url": "https://it.wikipedia.org/wiki?curid=720078", "title": "Sud-Ouest 4050 Vautour", "text": ""}
{"id": "720079", "revid": "1024865", "url": "https://it.wikipedia.org/wiki?curid=720079", "title": "Thymus", "text": "Thymus \u00e8 un genere di piante della famiglia delle Lamiaceae.\nEtimologia.\nIl nome del genere (\"Thymus\") deriva da un antico nome greco, \u03b8\u03cd\u03bc\u03bf\u03bd (pron. th\u00fdmon), il cui significato \u00e8 \"forza\", \"coraggio\", qualit\u00e0 che risveglierebbe in coloro che ne odorano il profumo balsamico, ed \u00e8 stato usato per primo da Teofrasto (371 a.C. \u2013 Atene, 287 a.C.) un filosofo e botanico greco antico, discepolo di Aristotele, autore di due ampi trattati botanici, per una pianta profumata utilizzata come incenso nei sacrifici. Altre etimologie fanno derivare il nome del genere da una parola greca per \"profumo\".\nIl nome scientifico della specie \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 2: 590\" del 1753.\nDescrizione.\nQueste piante, arbustive o subarbustive ma anche erbacee, raggiungono i 50\u00a0cm di altezza. La forma biologica prevalente \u00e8 camefita fruticosa (Ch frut), ossia sono piante perenni e legnose (hanno un aspetto arbustivo e molto ramificato), con gemme svernanti poste ad un'altezza dal suolo. Sono presenti anche altre forme biologiche come camefita suffruticosa (Ch suffr), queste sono piante perenni e legnose alla base, con gemme svernanti poste ad un'altezza dal suolo tra i 2 ed i 30\u00a0cm (le porzioni erbacee seccano annualmente e rimangono in vita soltanto le parti legnose). All'interno di queste piante sono presenti delle ghiandole essenziali (sono piante aromatiche) disposte alternativamente in croce per punteggiature sulle foglie. Dal punto di vista riproduttivo il genere comprende usualmente piante di tipo ginodioico.\nRadici.\nLe radici sono del tipo fascicolato; in alcune specie le radici sono secondarie dai nodi del fusto.\nFusto.\nLa parte aerea del fusto in genere \u00e8 legnosa, eretta oppure repente, ossia i fusti sono lungamente striscianti e radicanti ai nodi e terminano con un apice solamente foglioso (i fiori si trovano solamente sui rami laterali eretti a inserzione distica). La sezione del fusto \u00e8 tetragona, quadrangolare, a causa della presenza di fasci di collenchima posti nei quattro vertici. \nFoglie.\nLe foglie, appena picciolate e non molto grandi, lungo il fusto sono disposte in modo opposto (in genere a 2 a 2) e ogni coppia successiva \u00e8 disposta ad angolo retto rispetto alla sottostante (disposizione decussata). La forma pu\u00f2 essere da ovata o subrotonda a lanceolata con margini interi (a volte revoluti). Le foglie lungo il fusto possono essere progressivamente pi\u00f9 grandi verso l'alto oppure viceversa oppure sono tutte uguali. Le foglie inferiori possono essere riunite in fascetti basali. Il colore varia da verde pi\u00f9 o meno intenso, al grigio, all'argento e sono ricoperte da una fitta peluria in quasi tutte le specie. Le stipole sono assenti, oppure presenti.\nInfiorescenza.\nLe infiorescenze sono delle spighe formate da alcuni fiori raccolti in verticilli a forma da subsferica a allungata posizionati nella parte superiore dei rami. I verticilli crescono all'ascella delle foglie e sono distribuiti lungo il fusto pi\u00f9 o meno spaziati. Le brattee dell'infiorescenza, a forma lanceolata, sono simili alle foglie. \nFiori.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla \u2013 androceo \u2013 gineceo) e pentameri (5-meri: la corolla e il calice, ossia il perianzio, sono a 5 parti).\nFrutti.\nIl frutto \u00e8 uno schizocarpo composto da 4 nucule (tetrachenio) secche, con delle forme da ovoidi a oblunghe, con superficie liscia e glabra. L'endosperma \u00e8 scarso o assente.\nDistribuzione e habitat.\nIl timo \u00e8 una pianta tipica dell'area mediterranea e del Caucaso (si trova in tutta Europa, Transcaucasia, Anatolia, Asia mediterranea e Africa settentrionale). In Italia cresce dal mare alla regione montana (0\u00a0m - 2000\u00a0m s.l.m. circa), ma preferisce le zone marine. Si trova nei luoghi aridi e soleggiati, fra le rocce e le ghiaie.\nDella decina di specie presenti sul territorio italiano, sette si trovano nell'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Thymus\" \u00e8 descritto nella trib\u00f9 Mentheae (sottotrib\u00f9 Menthinae) appartenente alla sottofamiglia Nepetoideae.\nNell'ambito della famiglia il genere \"Thymus\" si distingue per i seguenti caratteri:\nI numeri cromosomici delle specie di questo genere sono: 2n = 24, 26, 28, 30, 32, 42, 48, 50, 52, 54, 56, 58, 60, 84 e 90.\nVariabilit\u00e0 interspecifica.\nIl genere \"Thymus\" \u00e8 molto difficile da \"trattare\" sia per l'elevato polimorfismo in quanto le varie specie sono molto simili ad un esame superficiale ma anche per frequenti fenomeni di ibridazione anche tra taxon molto distanti tassonomicamente. Anche l'elevata poliploidia contribuisce alla complessit\u00e0 del processo evolutivo delle specie di questo genere. Solamente dopo una analisi completa del portamento compreso l'apice vegetativo e i rami laterali \u00e8 possibile identificare un campione. Spesso presentano una serie di caratteri, poco differenti uno dall'altro, che individuano una serie quasi continua di tipi.\nFondamentalmente si possono trovare tre tipi di portamento:\nImportante nell'identificare le varie specie \u00e8 anche il riconoscimento del carattere dei peli lungo il fusto: tipo, lunghezza e distribuzione. In particolare si riconoscono tre tipi di distribuzione dei peli:\nAnche il tipo di nervatura delle foglie \u00e8 soggetta a variabilit\u00e0 interspecifica. Si distinguono nervature \"forti\" quando i nervi sono pi\u00f9 sporgenti e colorati diversamente (paglierino) rispetto alla superficie della foglia; e nervature \"deboli\" per nervi meno rilevanti e colorati pi\u00f9 o meno di verde come le foglie.\nQuesto quadro tassonomico \u00e8 ulteriormente complicato dalla presenza degli ibridi. Quando accade che due specie crescono vicine \u00e8 facile osservare individui di aspetto intermedio che possono essere interpretate come ibridi, ma anche come variet\u00e0 di una delle due specie.\nUn gruppo molto importante (comprendente oltre il 60 % delle specie della flora italiana) \u00e8 il Gruppo di \"Thymus serpyllum\" (Serpillo, Serpolino e Pepolino) comprendente (relativamente alla flora spontanea del territorio italiano) le seguenti specie: \"Thymus praecox\" , \"Thymus alpestris\" , \"Thymus odoratissimus\" , \"Thymus kosteleckyanus\" , \"Thymus oenipontanus\" , \"Thymus thracicus\" , \"Thymus longicaulis\" e \"Thymus pulegioides\" . Le specie di questo gruppo sono molto simili tra di loro e spesso vengono confuse le une con le altre; i caratteri comuni a questo gruppo sono:\nL'habitat tipico per queste specie sono i prati aridi di tipo steppico, le pietraie e le rupi soleggiate.\nSezioni del genere \"Thymus\".\nTradizionalmente il genere \"Thymus\" viene suddiviso in 8 sezioni:\nNella flora spontane italiana sono presenti le seguenti sezioni e sottosezioni:\nSect. \"Thymus\".\nCaratteri generali: il portamento di queste piante \u00e8 eretto con fusti i cui peli sono distribuiti tutto intorno al fusto (pelosit\u00e0 \"olotrica\"), le foglie sono piane o revolute e glabre e le infiorescenze sono allungate (nell'infiorescenza sono presenti delle brattee).\nSpecie: \nSect. \"Hypodromi\".\nCaratteri generali: il portamento di queste piante \u00e8 strisciante o suberetto con fusti i cui peli sono distribuiti tutto intorno al fusto (pelosit\u00e0 \"olotrica\"),\nSpecie: \nSect. \"Serpyllum\".\nCaratteri generali: il portamento di queste piante \u00e8 pi\u00f9 o meno legnoso (i fusti sono perlopi\u00f9 erbacei striscianti), i fusti sono del tipo \"olotrico\" o \"goniotrico\", le foglie non sono revolute e sono cigliate alla base e le infiorescenze sono da capitate a allungate.\nSpecie:\nChiavi per le specie italiane.\nPer meglio comprendere ed individuare le varie specie del genere (solamente per le specie spontanee della flora italiana) l\u2019elenco seguente utilizza in parte il sistema dicotomico delle chiavi analitiche (vengono cio\u00e8 indicate solamente quelle caratteristiche utili a distingue una specie dall'altra).\nAll'elenco va aggiunta la specie \"Thymus catharinae\" \nElenco completo delle specie.\nIl genere \"Thymus\" comprende le seguenti specie:\nA\nB\nC\nD\nE\nF\nG\nH\nI\nJ\nK\nL\nM\nN\nO\nP\nQ\nR\nS\nT\nU\nV\nW\nZ\nSinonimi.\nL'entit\u00e0 di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nIl timo possiede notevoli propriet\u00e0 antisettiche a livello gastrointestinale, note fin da tempi antichissimi. \nCostituiva, con altri olii essenziali, una sostanza base usata dagli Antichi Egizi nel processo di imbalsamazione.\nFino alla fine della Prima guerra mondiale, con il timo si realizzavano i disinfettanti pi\u00f9 diffusi. \u00c8 efficace nelle infezioni delle vie urinarie.\nLe propriet\u00e0 antibatteriche sono dovute a un fenolo, il timolo, contenuto in tutte le parti della pianta e responsabile del forte profumo.\nIl timolo, come altri fenoli essenziali, allo stato di elevata concentrazione \u00e8 corrosivo e tossico.\nIn erboristeria, il suo uso \u00e8 consigliato nelle affezioni dell'apparato respiratorio, quali tosse o asma, visto che svolge una funzione espettorante, aumentando la produzione di secreto bronchiale e facilitandone l'espulsione.\nPu\u00f2 essere usato come infuso (allo stesso modo del t\u00e8) oppure come condimento nelle pietanze, essendo una erba aromatica; i timi sono ottime piante mellifere e si ottiene un buon miele, sono molto bottinate dalle api ma la produzione \u00e8 limitata.\nPu\u00f2 infine essere usato anche per l'eliminazione dei batteri presenti all'interno delle scarpe, i quali generano spesso sgradevoli odori."}
{"id": "720082", "revid": "287204", "url": "https://it.wikipedia.org/wiki?curid=720082", "title": "Granito normale", "text": "Nel granito normale il feldspato \u00e8 costituito da una pertite ortoclasico-albitica, oppure i due feldspati possono essere presenti in cristalli separati.\nNel primo caso si tratta di graniti formati per rapido raffreddamento di un magma intruso in livelli superiori della crosta terrestre, nei quali \u00e8 cristallizzato originariamente un feldspato potassico contenente notevole quantit\u00e0 di sodio, per la vicarianza o sostituzione tra sodio e potassio esistente nel reticolo dei feldspati stabili ad alta temperatura; lo smescolamento tra il feldspato potassico e il feldspato sodico, solo in parte solubili fra loro a temperature inferiori, ha avuto luogo rapidamente formando appunto la pertite.\nI graniti a due feldspati invece provengono da magmi raffreddati pi\u00f9 lentamente, e lo smescolamento tra i due feldspati \u00e8 avvenuto gradualmente, con la formazione di cristalli separati. Il feldspato potassico \u00e8 generalmente ortoclasio, ma in alcuni graniti \u00e8 presente il microclino. Il feldspato sodico non \u00e8 di solito un'albite pura, ma contiene piccola quantit\u00e0 di calcio (oligoclasio); per questo motivo i graniti normali sono anche chiamati alcali-calcici.\nIn questi graniti il quarzo, in plaghe allotriomorfe, contiene spesso minuti aghi di rutilo, forse mescolati a bassa temperatura da un'originaria soluzione solida SiO2-TiO2. Inoltre \u00e8 ricco di minute cavit\u00e0, riempite di solito da un liquido (essenzialmente acqua) e contenenti una bollicina gassosa mobile. Si tratta di fluidi magmatici racchiusi nel quarzo al momento della sua cristallizzazione.\nVariet\u00e0.\nVariet\u00e0 di una certa rilevanza di questo tipo di granito sono le leucograniti e il granito charnockitico."}
{"id": "720085", "revid": "29863", "url": "https://it.wikipedia.org/wiki?curid=720085", "title": "The vines", "text": ""}
{"id": "720087", "revid": "121190374", "url": "https://it.wikipedia.org/wiki?curid=720087", "title": "Cromosoma 21", "text": "Con il nome di cromosoma 21 si indica per convenzione il pi\u00f9 piccolo cromosoma umano in ordine di grandezza, con circa 47 milioni di nucleotidi. Gli individui presentano solitamente due copie del cromosoma 21, come di ogni autosoma, che rappresentano circa l'1,5% del DNA totale nella cellula.\nNel 2000 i ricercatori del Progetto Genoma Umano hanno annunciato il successo nel sequenziamento di tutte le basi azotate che compongono il cromosoma. Il cromosoma 21 fu il secondo cromosoma umano ad essere sequenziato completamente.\nAncora oggi, tuttavia, la determinazione dei geni presenti sul cromosoma \u00e8 un'area attiva di ricerca. Ne sono stati individuati circa 300, sebbene si ritenga che possano esservene fino a 400.\nIl numero di polimorfismi a singolo nucleotide (SNP) individuati \u00e8 di oltre 150.000.\nGeni.\nAlcuni geni fondamentali di questo cromosoma sono:\nMalattie.\nLe seguenti malattie hanno una correlazione con i geni del cromosoma 21:\nAberrazioni cromosomiche o genomiche.\nLe seguenti condizioni sono causate da cambiamenti nella struttura o nel numero di copie del cromosoma 21:"}
{"id": "720088", "revid": "1711941", "url": "https://it.wikipedia.org/wiki?curid=720088", "title": "Finduilas", "text": ""}
{"id": "720095", "revid": "1719883", "url": "https://it.wikipedia.org/wiki?curid=720095", "title": "El\u00e9mire Zolla", "text": "Biografia.\nNacque in una famiglia cosmopolita: il padre era il pittore Venanzio Zolla (1880\u20131961), nato in Inghilterra da padre lombardo e madre alsaziana; la madre era la musicista britannica Blanche Smith (1885\u20131951), originaria del Kent.\nZolla trascorse gli anni dell'infanzia tra Parigi, Londra e Torino parlando naturalmente inglese, francese e italiano, e studiando, in seguito, il tedesco e lo spagnolo. In giovent\u00f9 si dedic\u00f2 alla pittura, e una sua \"Composizione di ellissi\" figur\u00f2 accanto alle opere del padre all'esposizione Nazionale d'arte al Valentino del 1953. Studi\u00f2 diritto e psichiatria all'Universit\u00e0 di Torino, dove si laure\u00f2 in giurisprudenza nel 1953.\nA 22 anni si ammal\u00f2 di tubercolosi, e durante la malattia scrisse un romanzo, \"Minuetto all'inferno\", pubblicato nel 1956, con cui vinse il premio Strega opera prima.\nNel 1957 si trasfer\u00ec a Roma, dove Nicola Chiaromonte lo volle nella redazione della rivista \"Tempo presente\". Collabor\u00f2 inoltre alle riviste \"Lo spettatore italiano\", \"Il pensiero critico\", \"Letterature moderne\", \"Il Punto\" e a vari giornali, tra i quali il \"Corriere della Sera\" e \"Il Giornale d'Italia\", sul quale firm\u00f2 con lo pseudonimo di \"Bernardo Trevisano\".\nNel 1958, dopo dieci anni di fidanzamento, spos\u00f2 la poetessa Maria Luisa Spaziani, ma il lungo legame sfociato nel matrimonio s'incrin\u00f2 quasi subito e dal 1959 fu legato alla scrittrice Cristina Campo (al secolo Vittoria Guerrini), con la quale visse fino alla morte di lei nel 1977. \nNel 1959 pubblic\u00f2 il saggio \"Eclissi dell'intellettuale\" (con cui vinse il premio Crotone), opera anticonformista in cui, muovendo da una critica della societ\u00e0 di massa basata sull'analisi di Adorno e Horkheimer, prendeva anche posizione contro le lobby politiche e culturali e il conformismo progressista.\nNel 1960, per intervento di Mario Praz, ottenne l'incarico di Lingua e Letteratura angloamericana all'Universit\u00e0 di Roma; le sue lezioni furono frequentate, tra gli altri, dai giovani Roberto Calasso e Masolino D'Amico.\nNel 1962 ebbe una grave ricaduta di malattia polmonare, Cristina Campo lo port\u00f2 in casa dei suoi genitori, lo fece visitare dal suo medico di famiglia, lo convinse a curarsi con le medicine da lui prescritte e probabilmente gli salv\u00f2 la vita.\nDal 1967 insegn\u00f2 come ordinario all'Universit\u00e0 di Catania, successivamente a Genova (dove insegn\u00f2 anche Filologia germanica) e dal 1974 di nuovo a Roma.\nDal 1966 al 1968 fu segretario generale dell'Istituto accademico di Roma e dal 1970 al 1973 direttore dell'Istituto Ticinese di Alti Studi a Lugano.\nNel 1968, dopo un viaggio nel sud-ovest degli Stati Uniti, scrisse una storia dell'immagine dell'Indiano nella letteratura statunitense, \"I letterati e lo sciamano\". Negli anni successivi si dedic\u00f2 a viaggi in India, Indonesia, Cina, Corea e Iran, di cui diede ampi ragguagli nel libro \".\"\nNel gennaio 1969 fond\u00f2 la rivista \"Conoscenza Religiosa\" (edita da La Nuova Italia), che diresse fino al 1983. Vi collaborarono intellettuali e scrittori come Abraham Joshua Heschel, Jean Servier, Henry Corbin, Cristina Campo, Quirino Principe, Guido Ceronetti, Pietro Citati, Sergio Quinzio, Margarete Riemschneider, Jorge Luis Borges, Hossein Nasr, Leo Schaya, Eugenio Montale, Giuseppe Sermonti e Rosario Assunto. Vi furono pubblicati anche saggi di Marcel Griaule (1898-1956).\nCome prefatore e critico ha scritto su Yakup Kadri Karaosmano\u011flu, le Upani\u1e63ad, l\"Imitazione di Cristo\", Richard Rolle, Ioan Petru Culianu, Mircea Eliade, Thomas Mann, Sade, Kafka, Joyce, Emily Dickinson, Herman Melville (del quale cur\u00f2 una traduzione parziale del poema \"Clarel\"), Nathaniel Hawthorne, Margery Kempe, Francis Scott Fitzgerald e altri letterati statunitensi del Novecento. Nel 1970 scrisse una controversa introduzione alla prima edizione de \"Il Signore degli Anelli\" di Tolkien.\nNel 1974 present\u00f2 la prima traduzione mondiale (realizzata da Pietro Modesto) della monumentale opera \"La colonna e il fondamento della Verit\u00e0\" del filosofo e mistico russo Pavel Aleksandrovi\u010d Florenskij, di cui tradusse successivamente \"Le porte regali. Saggio sull'icona\" (1977).\nNel 1980 spos\u00f2 Grazia Marchian\u00f2, studiosa di estetica e orientalista.\nNel 1987 vinse il Premio Internazionale Citt\u00e0 di Ascoli Piceno, organizzato dall'Istituto di Studi Medievali Cecco d'Ascoli, un premio letterario che viene assegnato ad una personalit\u00e0 nel campo della medievistica internazionale contraddistintasi nella realizzazione di opere intellettuali che contribuiscono all'indagine storica e al valore della ricerca storiografica.\nNel 1991, dopo aver lasciato l'insegnamento universitario, si trasfer\u00ec a Montepulciano (Siena), e nel 1992 partecip\u00f2 al nuovo ciclo (iniziato nel 1989) dei Colloqui di Eranos, consacrato ai viaggi, con una relazione intitolata \"Il motivo del viaggio in un capolavoro letterario\". Sempre nel 1991 ricevette il Premio Nazionale Letterario Pisa, sezione di Saggistica.\nMor\u00ec nella sua casa di Montepulciano il 29 maggio 2002."}
{"id": "720099", "revid": "287204", "url": "https://it.wikipedia.org/wiki?curid=720099", "title": "Le citt\u00e0 vive", "text": "Le citt\u00e0 vive (\"Strenght of Stones\") \u00e8 un romanzo di fantascienza di Greg Bear del 1981.\nIl romanzo, sotto forma di cronaca di un periodo di tempo che va dal 3451 al 3562 d.C., si divide in tre \"libri\" intitolati \"Mandala\", \"Resurrezione\" e \"Colui che ritorna\". Questi trattano rispettivamente la storia personale di un particolare gruppo di persone alle prese con problemi differenti che vanno dalla sopravvivenza in un mondo ostile, a questioni morali e religiose, fino al destino dell'umanit\u00e0. Le vicende risultano collegate tra loro da un filo conduttore, una trama principale all'inizio difficilmente identificabile ma che dalla met\u00e0 del secondo libro diventa sempre pi\u00f9 evidente.\nTrama.\nPremesse.\nParte degli esseri umani, fedeli alle tre religioni abramitiche, si trasferirono in un lontano passato sul pianeta Dio-Che-Combatte, andando a vivere in gigantesche citt\u00e0 automatizzate, controllate da intelligenze artificiali. Col tempo le regole ferree imposte dall'architetto circa i precetti religiosi portarono le citt\u00e0 a cacciare i propri abitanti considerati impuri e indegni, macchiatisi, secondo la rigida morale della programmazione, di tutti i peccati possibili. Le citt\u00e0 si svuotarono e continuarono a tenere fuori dai loro confini chiunque, accogliendo solo occasionalmente i malati e i feriti per fornire loro le cure necessarie e poi rispedirli all'esterno.\nI popoli, impreparati alla sopravvivenza senza tecnologie su un pianeta divenuto ostile, si divisero per credo religioso e si organizzarono in nazioni e trib\u00f9 nomadi. Ma la siccit\u00e0 e le condizioni avverse col tempo stremarono gli uomini avviando nel corso di un migliaio di anni un progressivo regresso culturale e tecnologico, riducendoli a una societ\u00e0 preindustriale, lontana dalla civilt\u00e0 avanzata che erano stati un tempo. Guardando alle citt\u00e0 vuote gli uomini finirono per credere di essere davvero indegni agli occhi di Dio e solo pochi guerrieri, i cacciatori di citt\u00e0, continuarono a tentare di riconquistare l'accesso alle citt\u00e0 per soggiogarle e tornare ad abitarvi.\nMandala 3451 d.C..\n\"Mandala\" \u00e8 il libro pi\u00f9 intimo dei tre e descrive la dura vita all'esterno delle citt\u00e0, seguendo da vicino la storia di Jeshua, fabbro in un villaggio ebraico, che non pu\u00f2 prendere moglie per via di una disfunzione sessuale e sceglie l'esilio. Va quindi in cerca di una citt\u00e0 nella speranza che possa curare il suo difetto e farlo sentire parte del mondo degli uomini come loro pari. Durante il suo viaggio conosce un misterioso ragazzo di nome Thinner, scoprendo poi che \u00e8 una macchina umanoide proveniente dalla citt\u00e0 di Mandala, e grazie a lui riesce a entrare nella citt\u00e0 e a essere curato dalla sua disfunzione. Qui infine Jeshua, trattenuto dalla curiosit\u00e0 per una sfuggente ragazza che sembra abitare l\u00ec, scopre di essere lui stesso una macchina, mandato, come Thinner e la ragazza, tra gli umani per conoscerli, verificare se ci fosse modo di riportarli ad abitare le citt\u00e0 e scoprire cos\u00ec un rimedio alla loro lenta autodistruzione sotto il logorio del tempo.\nResurrezione 3460 d.C..\n\"Resurrezione\" racconta di Reah, un'anziana esiliata dal suo villaggio per aver rubato da mangiare, che dopo essere stata violentata e abbandonata nel deserto dai soldati del guerriero conquistatore Durragon, viene accolta a Resurrezione, una citt\u00e0 che accoglie una popolazione di feriti. Superati diversi problemi di comunicazione con la citt\u00e0 in sfacelo, riesce a prenderne il controllo e la obbliga a spostarsi in un luogo migliore per assicurarne una pi\u00f9 veloce ripresa. Scopre poi che nonostante l'et\u00e0 \u00e8 rimasta incinta e decide di abortire. Resurrezione la separa dal feto che, grazie alle tecnologie mediche, sviluppa in incubazione e fa crescere distante dalla madre. Reah matura la convinzione che l'umanit\u00e0 debba tornare al suo glorioso passato, e decide di riprogrammare la citt\u00e0 obbligandola ad aprire le mura ai bambini e a condividere le sue conoscenze, fondando una comunit\u00e0 con lo scopo di educarli a una cultura pi\u00f9 avanzata per costituire il nucleo di un nuovo progresso del pianeta. Ma Durragon, alleato coi cacciatori di citt\u00e0, riesce ad attaccare la metropoli danneggiata e a penetrarvi, rifiuta l'offerta di aiutare Reah e la uccide per prenderne il potere, rimanendo ucciso a sua volta. La coscienza di Reah resta per\u00f2 all'interno dei programmi di controllo della citt\u00e0, assistendo all'uscita della sua comunit\u00e0 che, pi\u00f9 colta e progredita del resto del pianeta, si installa subito fuori le mura di cinta iniziando una convivenza pacifica con la metropoli guaritrice.\nColui che ritorna 3562 d.C..\n\"Colui che ritorna\" \u00e8 la cronaca del ritorno dopo mille anni di Robert Kahn, il grande architetto delle citt\u00e0, sotto forma di simulacro meccanico dalla durata limitata con impiantata la coscienza dell'originale umano. Contrariamente ai suoi piani, si risveglia nella citt\u00e0 morta di Fraternit\u00e0 e scopre quanto accaduto al pianeta, tentando di capire se esista modo di porvi rimedio. Fuori dalla citt\u00e0 incontra dei malmessi Jeshua e Thinner, divenuti viandanti dopo aver abbandonato la morente Mandala, e l'umano Arthur Sam Daniel, disposto ad aiutarli. Il gruppo, scampati diversi pericoli, riesce a raggiungere New Canaan, la fiorente comunit\u00e0 attorno a Resurrezione, che sembra adorare Reah come una santa e profetessa.\nEntrati nella citt\u00e0 di Resurrezione, Khan scopre che il s\u00e9 umano, dopo aver preparato la sua coscienza per il ritorno, aveva concepito un piano di evacuazione di Dio-Che-Combatte tramite un congegno chiamato Bifrost posto nella remota citt\u00e0 eretica di Thule. Incontra poi Reah nella programmazione della citt\u00e0, e l'anziano Matthew, il figlio di Reah, ancora vivo e in lotta con la madre per distruggere tutte le citt\u00e0 e liberare dal loro influsso i popoli del pianeta.\nGiunti a Thule, Khan scopre che la siccit\u00e0 progressiva di Dio-Che-Combatte \u00e8 dovuta alla stella intorno a cui il pianeta orbita, che varia ciclicamente la sua forza, e che il peggio \u00e8 ormai alle spalle: i popoli potranno salvarsi anche senza il suo intervento. Scopre inoltre che il Bifrost non era un semplice teletrasporto per la Terra, ma avrebbe permesso di unirsi a una mente collettiva di tutta l'umanit\u00e0, ormai partita in un viaggio per il cosmo.\nAttiva comunque il Bifrost a costo della sua vita, permettendo a Jeshua di arrivare sulla Terra ora disabitata e rifarsi un'esistenza.\nIl ricordo tuttavia non \u00e8 perduto, Arthur Sam Daniel, dieci anni dopo, viene intervistato come testimone, rivelando la verit\u00e0 sulle citt\u00e0 ormai morte, sulla Terra e su quanto davvero accaduto."}
{"id": "720107", "revid": "7969", "url": "https://it.wikipedia.org/wiki?curid=720107", "title": "One for the kids", "text": ""}
{"id": "720117", "revid": "547992", "url": "https://it.wikipedia.org/wiki?curid=720117", "title": "Enrico Lo Verso", "text": "Biografia.\nFiglio di un ingegnere e di un'insegnante, Enrico Lo Verso sin da giovanissimo frequenta diversi corsi di teatro, fino ad approdare al Centro sperimentale di cinematografia e all'Istituto nazionale del dramma antico. Grazie a questi studi, Lo Verso inizia a recitare in diverse produzioni teatrali, finch\u00e9 non debutta al cinema nel 1988 con una piccola parte nel film \"Atto di dolore\", a cui segue un ruolo maggiore l'anno seguente in \"Ragazzi nervosi\" di Anselmo Sebastiani, e altre piccole parti in film come \"Nulla ci pu\u00f2 fermare\" e \"Donna d'onore\".\nNel 1991 il regista statunitense Michael Lehmann lo sceglie per il film \"Hudson Hawk - Il mago del furto\" al fianco di Bruce Willis, ma la svolta che gli dona una grande popolarit\u00e0 nazionale avverr\u00e0 soltanto nel 1992, quando viene scelto per il ruolo del carabiniere Antonio nel celebre film \"Il ladro di bambini\", diretto da Gianni Amelio. Per il ruolo inizialmente era stato scelto Antonio Banderas, all'epoca ancora poco conosciuto, mentre Lo Verso avrebbe soltanto dovuto doppiarlo.\nAmelio rimase colpito dall'attore siciliano al punto di decidere di affidargli l'intera parte, e di sceglierlo come protagonista per altri due suoi film, \"Lamerica\" (1994) e \"Cos\u00ec ridevano\" (1998). Dopo \"Il ladro di bambini\", Lo Verso reciter\u00e0 ne \"La scorta\" di Ricky Tognazzi e soprattutto in \"Farinelli - Voce regina\" di G\u00e9rard Corbiau, che gli doner\u00e0 una certa popolarit\u00e0 anche in Francia. Enrico vest\u00ec i panni del celebre brigante Carmine Crocco ne \"Li chiamarono... briganti!\" di Pasquale Squitieri, film che sub\u00ec pesanti critiche e che fu ritirato subito dalle sale cinematografiche.\nDagli anni duemila Lo Verso ha diviso la propria carriera di attore fra televisione e cinema, lavorando in pellicole come \"Hannibal\" di Ridley Scott, \"L'educazione fisica delle fanciulle\" di John Irvin, \"Salvatore - Questa \u00e8 la vita\" di Gian Paolo Cugno e \"Milano Palermo - Il ritorno\" di Claudio Fragasso e in fiction come \"Mos\u00e8\", \"I miserabili\" e \"Mogli a pezzi\". Nel 1992 ha avuto un figlio, Giacomo, dalla moglie Elena. Nel 2019 partecipa come concorrente a \"Ballando con le stelle\" in coppia con Samanta Togni.\nFilmografia.\nAudiolibri.\n\"Divorzio all'islamica a viale Marconi\" di Amara Lakhous, 2010 - Emons Audiolibri"}
{"id": "720124", "revid": "18379", "url": "https://it.wikipedia.org/wiki?curid=720124", "title": "Filippo Tommaso Marinetti", "text": "\u00c8 conosciuto soprattutto come il fondatore del movimento futurista, la prima avanguardia storica italiana del Novecento.\nBiografia.\nInfanzia e adolescenza.\nNacque ad Alessandria d'Egitto da Enrico Marinetti e da Amalia Grolli, conviventi. Il padre era un avvocato civilista originario di Voghera e si era trasferito in Egitto come impiegato degli uffici commerciali della Societ\u00e0 del Canale di Suez; in seguito aveva aperto studi a Ramleh, a Il Cairo e a Khartum, divenendo inoltre legale personale del chediv\u00e8 Tawf\u012bq Pasci\u00e0. Queste attivit\u00e0 fruttarono alla famiglia un notevole patrimonio che, pi\u00f9 tardi, serv\u00ec a Filippo Tommaso per costruire la propria attivit\u00e0 culturale e imprenditoriale. Contrapposta all'esuberanza paterna era la figura della madre, pacata, dolce e comprensiva.\n\u00c8 difficile ricostruire l'infanzia di Marinetti, poich\u00e9 quanto tramandato dagli scritti autobiografici risulta spesso mitizzato e poco attendibile. Di certo nel 1888 entr\u00f2 nel collegio St. Fran\u00e7ois-Xavier, retto dai gesuiti francesi.\nL'amore per la letteratura emerge sin dagli anni del collegio. A 17 anni fonda la sua prima rivista scolastica, \"Papyrus\"; i gesuiti lo minacciano di espulsione per avere introdotto a scuola gli scandalosi romanzi di \u00c9mile Zola. \u00c8 inviato cos\u00ec dalla famiglia a diplomarsi a Parigi, dove ottiene il Baccalaureato nel 1893. Si iscrive alla facolt\u00e0 di legge di Pavia insieme al fratello maggiore Leone.\nLa morte di quest'ultimo, appena ventunenne, \u00e8 il primo vero trauma della vita di Marinetti, che dopo avere conseguito la laurea (a Genova nel 1899), decide di abbandonare il diritto e assecondare la sua vocazione letteraria. Da questo momento non cesser\u00e0 di scrivere in ogni campo della letteratura (poesia, narrativa, teatro, parole in libert\u00e0). Nel 1902 ha un altro grave lutto familiare: muore la madre, Amalia Grolli, che da sempre lo aveva incoraggiato a praticare l'arte della poesia.\nPoeta liberty in lingua francese.\nLe sue prime poesie in lingua francese, pubblicate su riviste poetiche milanesi e parigine, vengono notate soprattutto in Francia, da poeti come Catulle Mend\u00e8s e Gustave Kahn. In questo periodo Marinetti compone soprattutto versi liberi di stampo simbolista o liberty, che risentono dell'influenza di St\u00e9phane Mallarm\u00e9 e soprattutto di Gabriele D'Annunzio.\nI suoi rapporti con D'Annunzio sono sin dall'inizio ambivalenti: nella scena parigina i due poeti italiani sono visti come rivali, ma il successo di D'Annunzio oscura quello del pi\u00f9 giovane collega, che spesso anzi \u00e8 consultato come fonte di prima mano di aneddoti sul \"Vate\": diversi di questi aneddoti sono raccolti in due volumi, \"D'Annunzio intime\" e \"Les Dieux s'en vont, D'Annunzio reste\". La produzione di Marinetti si distingue da quella dannunziana per il particolare gusto per l'orrido e il grottesco.\nTra il 1905 e il 1909 dirige (in un primo momento in collaborazione con Sem Benelli e Vitaliano Ponti) la rivista milanese \"Poesia\", di cui \u00e8 fondatore e principale finanziatore. All'inizio si tratta di una rivista eclettica, che ha il merito di proporre in Italia alcuni autori simbolisti, soprattutto francesi e belgi, ancora sconosciuti. Solo nel 1909 essa divenne il primo organo ufficiale di un nuovo movimento poetico: il Futurismo.\nLa nascita del Futurismo.\nAmante della velocit\u00e0, nel 1908 Marinetti venne ripescato in un fossato fuori Milano in seguito a un banale incidente: per evitare due ciclisti era uscito di strada con la sua automobile, un'Isotta Fraschini. L'episodio venne trasfigurato nel Manifesto del Futurismo, composto nello stesso anno: Marinetti viene estratto dal fossato e si sente un uomo nuovo, deciso a liberarsi degli orpelli decadentisti e \"liberty\", e che detta ai suoi compagni un programma fortemente rivoluzionario: occorre chiudere i ponti con il passato, \u00abdistruggere i musei, le biblioteche, le accademie d'ogni specie\u00bb e cantare \u00able grandi folle agitate dal lavoro, dal piacere o dalla sommossa glorificare la guerra \u2014 sola igiene del mondo \u2014, il militarismo, il patriottismo, il gesto distruttore del libertari, le belle idee per cui si muore e il disprezzo della donna.\u00bb\nAlla fine di gennaio del 1909 Marinetti manda il Manifesto ai principali giornali italiani. La \u00abGazzetta dell'Emilia\u00bb di Bologna lo pubblica il 5 febbraio. Il 20 febbraio il \"Manifesto\" venne pubblicato sulla prima pagina del pi\u00f9 prestigioso quotidiano francese, \"Le Figaro\" (pare che Marinetti sia riuscito a farlo pubblicare grazie all'interessamento di un vecchio amico egiziano del padre, azionista del quotidiano, ma soprattutto all'amicizia con la figlia di quest'ultimo che ha spinto per la pubblicazione), conferendo al progetto marinettiano una risonanza europea.\nPrimi scandali e successi.\nIl Manifesto viene letto e dibattuto in tutta Europa, ma le prime opere 'futuriste' di Marinetti non hanno la stessa fortuna. In aprile la \"prima\" del dramma satirico \"Le roi Bombance\" (Re Baldoria), composto nel 1905, viene sonoramente fischiata dal pubblico e da Marinetti stesso, che introduce cos\u00ec un altro degli elementi essenziali del Futurismo: la \"volont\u00e0 d'essere fischiati\"; l'autore tuttavia affronter\u00e0 successivamente a duello un recensore troppo severo.\nAnche il dramma \"La donna \u00e8 mobile\" (\"Poup\u00e9es \u00e9lectriques\"), rappresentato a Torino non aveva ottenuto molto successo. Oggi lo si ricorda in una versione successiva, con il titolo \"Elettricit\u00e0 sessuale\", soprattutto per l'apparizione in scena di automi umanoidi, dieci anni prima che il romanziere ceco Karel \u010capek inventasse la parola \"robot\".\nNel 1910 il suo primo romanzo, \"Mafarka il futurista\", viene assolto dall'accusa di oltraggio al pudore. Ma in quello stesso anno Marinetti trova alleati inattesi: tre giovani pittori (Umberto Boccioni, Carlo Carr\u00e0 e Luigi Russolo) decidono di aderire al Movimento. Insieme a loro (e a poeti come Aldo Palazzeschi) Marinetti lancia le \"serate futuriste\": spettacoli teatrali in cui i futuristi declamano i loro manifesti davanti a una folla che spesso accorre per il solo piacere di colpirli con ortaggi vari. Ma l\"'happening\" pi\u00f9 riuscito del periodo \u00e8 il lancio del Manifesto \"Contro Venezia passatista\" dal Campanile della Basilica di San Marco: nel volantino Marinetti propone di \"colmare i piccoli canali male odoranti con le macerie dei vecchi palazzi crollanti e lebbrosi\" per \"preparare la nascita di una Venezia industriale e militare che possa dominare il mare Adriatico, gran lago Italiano\".\nGuerra in Libia (1911).\nIl 29 settembre del 1911 le truppe italiane sbarcarono sulla Quarta sponda, come si cominci\u00f2 a chiamarla; l'azione era nell'aria da tempo con una motivazione politica, una ideale e un'altra - decisiva bench\u00e9 inconfessata \u2014 economica: il Banco di Roma aveva da anni forti interessi in terra libica e fu determinante nell'azione del governo. Era diffusa la convinzione che, se non l'avesse fatto l'Italia, qualche altra potenza avrebbe tolto quei possedimenti al cadente impero ottomano. Quanto ai motivi politici e ideali, da anni l'opinione pubblica nazionalista e borghese invocava la rinascita dopo i disastri coloniali di fine Ottocento.\nMarinetti \u00e8 il solo futurista a perorare la causa della guerra, anche se come al solito usa il plurale nelle dichiarazioni: \u00ab\"Orgogliosi di sentire uguale al nostro il fervore bellicoso che anima tutto il Paese, incitiamo il governo italiano, divenuto finalmente futurista, a ingigantire tutte le ambizioni nazionali, disprezzando le stupide accuse di pirateria\u00bb\". Esorta i propri compagni a seguirlo su questa strada, ma l'invit\u00f2 a lasciare \u00ab\"da parte i versi, i pennelli, gli scalpelli e le orchestre\"\u00bb per andare a prendere ispirazione direttamente dalla guerra, poich\u00e9 \u00ab\"son cominciate le rosse vacanze del genio\u00bb.\"\nIl poeta aveva chiesto di andare in Libia come giornalista, come inviato del giornale francese \u00abL'Intransigeant\u00bb di Leon Bailby del quale \u00e8 anche socio. Ma le autorit\u00e0, che avevano largheggiato in nulla osta con i rappresentanti dei fogli nazionali, gli avevano negato il permesso: l'idea che i suoi articoli saltassero la censura italiana e apparissero in Francia, non persuadeva il Ministero dell'Interno. E cos\u00ec proprio Marinetti, il promotore e la guida di una delle pi\u00f9 riuscite manifestazioni svoltesi a Milano in favore della spedizione militare in Libia, aveva rischiato di restare sulla banchina palermitana. In extremis, era poi giunto un ordine telegrafico di Giolitti, sicch\u00e9 il poeta si era potuto imbarcare, con bersaglieri, carri, armi, cavalli e materiali vari, la mattina del 9 ottobre 1911. La guerra italo-turca per il dominio sulla Libia \u00e8 in atto. Comandata dal vecchio ammiraglio Luigi Giuseppe Faravelli, che s'\u00e8 sentito male dopo le prime cannonate, la flotta ha messo a tacere in breve le artiglierie turche dei forti Hamidieh e Sultanieh, sulla costa tripolina. Del resto, non c'era confronto tra i pezzi della \u00abNapoli\u00bb, della \u00abFerruccio\u00bb, della \u00abVarese\u00bb, della \u00abRoma\u00bb e delle altre corazzate italiane, e quelli di Nashet Bey, l'ufficiale turco che comanda la piazza di Tripoli. Gli uni sono cannoni da 90 o da 240 millimetri di calibro; gli altri sono cannoni da 305 o da 343. Perci\u00f2 le navi italiane potevano colpire senza essere colpite. Tanto che i giornalisti, in vedetta dietro le murate, hanno stentato a scorgere le bianche colonne di spuma sollevate dai proiettili turchi che cadevano lontani.\nIl 12 ottobre con Marinetti sbarcano sulla spiaggia di Tripoli, in un disastroso caos di uomini e di mezzi, parecchi altri giornalisti. E prima ancora di telegrafare all'\u00abIntransigeant\u00bb il poeta scrive a Balilla Pratella questa cartolina: \"\u00abCarissimo, spero di tirare a qualche testa di turco. Ma sar\u00e0 difficile. Ritorner\u00f2 presto e riprenderemo tutto energicamente\u00bb\". E in effetti, tranne che del colera, sul quale per\u00f2 la censura esige il silenzio, c'\u00e8 ben poco da raccontare ai giornali. Gli italiani costruiscono trinceramenti attorno alla citt\u00e0, la popolazione tripolina sembra accogliere con rassegnazione i nuovi padroni, i turchi paiono spariti oltre le palme dell'oasi. Invece la mattina successiva, il 23 ottobre, la furia dei turchi e la rabbia dei mehalla libici, inquadrati sotto la bandiera del Sultano, investono su due lati i trinceramenti tenuti dai bersaglieri a Sciara Sciat, nell'oasi fuori della citt\u00e0, ed \u00e8 un massacro. I soldati in grigioverde che non riescono a ripiegare in tempo sono massacrati dagli attaccanti e dalla gente dell'oasi che s'\u00e8 sollevata; turchi e libici non fanno prigionieri, n\u00e9 tanto meno ne fa la folla. Gli italiani sono buttati a grappoli nei fossi, inchiodati agli alberi, accecati, squartati; solo il calare della sera interrompe la carneficina.\nIl giorno dopo, in parte per sopraffazioni ed errori compiuti dagli italiani, in parte per un sussulto d'indipendenza, in parte per comunanza di fede con i turchi, lampi di ribellione si sprigionano anche a Tripoli: il 26, infine, Nashet Bey e Suleiman el Baruni lanciano un altro massiccio attacco contro i reparti dell'840 Reggimento di fanteria, attestato tra Bu Meliana, Sidi Messri e l'altura di Henni. La cavalleria libica riesce a sfondare le linee difensive italiane e a impadronirsi della casa di Gemal Bey, un punto strategico; ma poi, per l'intervento di nuove forze grigioverdi appoggiate dall'artiglieria navale e terrestre, la situazione si capovolge. Il comandante turco ordina il ripiegamento e, dopo avere infierito nel combattimento, gli italiani avviano nell'oasi e in citt\u00e0 repressioni e rappresaglie che destano l'indignazione degli osservatori stranieri pi\u00f9 sensibili.\nMarinetti, sull'onda del contrattacco italiano, giunge tra i primi nella riconquistata casa di Gemal Bey, e scriver\u00e0 nei suoi appunti presi sul campo: \u00ab\"Vedo avanzarsi un artigliere i cui piedi affondano in una poltiglia di sabbia, di sangue e di bossoli di cartucce. Ridendo dagli occhi azzurri, egli balbetta con le mascelle squarciate: \"Otto! Ne ho uccisi otto!\" Ma nulla eguaglia la magnificenza epica di quel sergente che con la bocca imbavagliata di bende insanguinate alza le due mani verso di me, a ogni momento, per indicarmi con le dieci dita aperte che ha ucciso dieci nemici\u00bb\". Marinetti partecipa a sua volta al contrattacco, presto divenuto una rappresaglia. Dopo due mesi scrive, ancora a Pratella: \"\u00abEbbi anche il piacere di battermi molte volte, seguendo i plotoni perlustratori all'assalto delle case arabe nell'oasi\u00bb\". Si compiace poi di un combattimento in cui \u00ab\"ebbi la gioia di vedere tre arabi cadere sotto i colpi della mia pistola Mauser\u00bb.\"\nTurchi e mehalla indietreggiano, ma il generale Caneva non li insegue; si attesta, si trincera, protegge con chilometri di cavalli di Frisia e chilometri di sacchetti l'insediamento italiano, gonfio ormai di 40.000 uomini. Il Governo lo sprona ma lui non si muove. Vittorio Emanuele III il 5 novembre firma il decreto in forza del quale Cirenaica e Tripolitania passano sotto la sovranit\u00e0 italiana. Sulla \u00abquarta sponda\u00bb il pletorico corpo di spedizione attende che i tempi maturino ma tutto stagna. Marinetti non sopporta quella fiacca e una mattina annuncia: \"\u00abNon ci sono pi\u00f9 proiettili, non ci sono pi\u00f9 camicie: io me ne vado\u00bb\". E torna in patria per scrivere \"La battaglia di Tripoli,\" il racconto sopra le righe dell'esperienza vissuta a Sidi Messri, Bu Meliana e Henni: ne stamper\u00e0 38.000 copie, e ne caver\u00e0 decine e decine di declamazioni applaudite qui e l\u00e0 in Italia, dove gi\u00e0 si comincia a cantare \u201c\"Tripoli, bel suol d'amore\"\u201d.\nNel frattempo lavora a un romanzo in versi violentemente anticattolico e antiaustriaco: \"Le monoplan du Pape\" (L'aeroplano del Papa, 1912) e cura un'antologia dei poeti futuristi. Ma in realt\u00e0 i suoi sforzi di rinnovamento del linguaggio poetico lo lasciano ancora insoddisfatto, tanto che nella prefazione all'antologia lancia una nuova rivoluzione: \u00e8 tempo di farla finita con la sintassi tradizionale, per passare alle Parole in libert\u00e0.\nParole in libert\u00e0 e parole in guerra.\nLe parole in libert\u00e0 sono una tecnica poetica espressiva del tutto nuova, in cui \u00e8 distrutta la sintassi, abolita la punteggiatura e si ricorre anche ad artifici verbo-visivi. Diversi colleghi che avevano aderito al futurismo restano disorientati dalla nuova proposta di Marinetti: \u00e8 il caso di Aldo Palazzeschi e di Corrado Govoni, che di l\u00ec a poco abbandoneranno il movimento. Questi grandi talenti vengono rimpiazzati da altri nomi, meno celebri: a partire dal 1912 il Futurismo conosce il momento di massimo proselitismo, anche grazie al sostegno (per la verit\u00e0 piuttosto effimero) della rivista fiorentina \"Lacerba\" diretta da Giovanni Papini e Ardengo Soffici. In questo periodo Marinetti compone \"Zang Tumb Tumb\", reportage della guerra bulgaro-turca redatto in parole in libert\u00e0. Nel 1914 compie anche un importante viaggio a Mosca e a Pietroburgo, dove far\u00e0 la conoscenza dei futuristi russi. Questi ultimi, pur accogliendo Marinetti tra loro, solleveranno critiche sulla pratica delle parole in libert\u00e0 e manterranno una certa distanza nei confronti del movimento artistico italiano.\nDopo l'attentato di Sarajevo, Marinetti non esita a schierarsi a favore dell'intervento contro l'Austria e la Germania: verr\u00e0 arrestato per avere bruciato bandiere austriache in piazza del Duomo a Milano.\nQuando l'Italia entra in guerra Marinetti si arruola volontario (prima in un battaglione di ciclisti volontari, poi negli Alpini). Ferito all'inguine, detta in convalescenza un manualetto che otterr\u00e0 un inatteso successo: \"Come si seducono le donne\". Torna quindi sul fronte, e partecipa sia alla rotta di Caporetto che alla trionfale avanzata di Vittorio Veneto, al volante di un autoblindo Lancia 1Z (esperienza poi narrata nel romanzo \"L'alcova d'acciaio\").\nDal Futurismo al Fascismo.\nTerminata la guerra (con due medaglie al valore) Marinetti \u00e8 convinto che sia giunto il momento di fare la rivoluzione. Deluso dalla \"vittoria mutilata\" partecipa per breve tempo all'impresa fiumana, ma \u00e8 deluso da molti seguaci di D'Annunzio ed \u00e8 invitato da quest'ultimo a lasciare la citt\u00e0.\nIn questo stesso periodo fonda il Partito Politico Futurista, che nel proprio programma contempla lo \"svaticanamento dell'Italia\" e il passaggio dalla monarchia alla repubblica (oltre alla distribuzione di terre ai combattenti, la lotta all'analfabetismo e il suffragio universale). Il 23 marzo 1919 Marinetti partecipa con Mussolini all'adunata di piazza San Sepolcro a Milano: da quel momento il Partito Politico Futurista confluisce nei Fasci di combattimento. Il 15 aprile, alla guida di un eterogeneo gruppo costituito da arditi, futuristi e fascisti si scontr\u00f2 armi in pugno con i militanti anarchici e socialisti che in corteo cercavano di raggiungere piazza Duomo. Nello scontro rimasero uccisi tre giovani operai. Subito dopo Marinetti partecip\u00f2 attivamente all'assalto all\"'Avanti!\", che culmin\u00f2 con la distruzione della sede del quotidiano socialista.\nMarinetti tuttavia tiene a ribadire l'originalit\u00e0 del futurismo rispetto al fascismo, ed \u00e8 scontento della svolta reazionaria impressa da Mussolini dopo la sconfitta elettorale del novembre del 1919 (dopo la quale i due vengono arrestati con l'accusa di detenzione illegale di armi da fuoco: Mussolini esce subito, Marinetti dopo una ventina di giorni). In questo periodo redige diversi manifesti politici, tra cui il pamphlet \"Al di l\u00e0 del Comunismo\"; nel maggio del 1920 interviene al secondo congresso dei Fasci insistendo sulla necessit\u00e0 di \"svaticanare l'Italia\", abolire la monarchia e \"appoggiare gli scioperi giusti\": ma ormai i fascisti stanno andando nella direzione opposta, e Marinetti decide di dimettersi. Inizia quindi lentamente ma decisamente a divergere dal fascismo: il poeta se ne distaccher\u00e0 prima della fine dell'anno per tornare sui suoi passi quasi un lustro pi\u00f9 tardi.\nRitorno alla poesia.\nEsaurita l'esperienza politica Marinetti ritorna alla letteratura con alcune opere (Gli indomabili, Il tamburo di fuoco) meno sperimentali delle precedenti, ma che ottengono un discreto successo. A sostenerlo c'\u00e8 la sua nuova compagna di vita, Benedetta Cappa, scrittrice e pittrice lei stessa. Durante una vacanza al mare i due inventano una nuova forma d'arte tattile: il Tattilismo, concepito come un'evoluzione multi-sensoriale del futurismo. Ma ancora una volta i colleghi futuristi restano interdetti. Anche a Parigi Marinetti non \u00e8 pi\u00f9 accolto come la \"caffeina d'Europa\", portatrice di eccitanti novit\u00e0: l'avanguardia che va per la maggiore \u00e8 Dada, che si fa beffe dei futuristi-tattilisti e della loro pretesa di \"moltiplicare la sensibilit\u00e0 umana\".\nAccademico d'Italia.\nDeluso dall'accoglienza parigina Marinetti si riaccosta al Fascismo e a Mussolini, che nel frattempo ha preso il potere. Il regime lo ripaga dedicandogli importanti onorificenze nazionali (1924) ed egli, a sua volta, firma il Manifesto degli intellettuali fascisti (1925). Come ambasciatore del regime, Marinetti viaggia in Sudamerica e in Spagna. Nel 1929 lo stesso Mussolini vorr\u00e0 Marinetti nell'Accademia d'Italia appena fondata. Il fondatore del Futurismo \u00e8 ormai diventato un difensore della letteratura e della lingua italiana contro l'\"esterofilia\" dilagante, con effetti surreali: come quando gli capita di pronunciare discorsi su Giacomo Leopardi \"maestro d'ottimismo\" o di decantare il Futurismo di Ludovico Ariosto.\nNel frattempo il futurismo si \u00e8 trasformato da movimento di rottura in scuola poetica, con i suoi congressi, le sue dispute, i suoi generi codificati (le parole in libert\u00e0 e l'aeropoesia), ecc. Ma le opere futuriste pi\u00f9 interessanti del Ventennio restano quelle di Marinetti, che in lavori come \"Il fascino dell'Egitto\" o nel dramma \"Il suggeritore nudo\", rivela la sua attenzione alle nuove poetiche italiane ed europee.\nDel 1929 \u00e8 la stesura del \"Manifesto dell'aeropittura futurista\", ispiratogli dall'esperienza di un volo sul Golfo della Spezia e che sar\u00e0 motivo ispiratore della nuova forma artistica.\nNel settembre del 1930 Marinetti e Tato (Guglielmo Sansoni) organizzano il primo concorso fotografico nazionale e fra il 1930 e il 1931 propongono il \"Manifesto della fotografia futurista\".\nAttento anche alle arti visive, nell'autunno del 1932 Marinetti indice per l'anno successivo il Premio di pittura Golfo della Spezia ispirato alle bellezze naturali del Golfo della Spezia; sullo stesso tema, dalle pagine del giornale \"La Terra dei Vivi\" diretto da Fillia, lancia una sfida a tutti i poeti italiani invitandoli a gareggiare con lui e il suo \"Aeropoema\".\nIl 27 gennaio 1934 pubblica il \"Manifesto dell'Architettura Aerea\", redatto con Angiolo Mazzoni e Mino Somenzi, e, alla fine di quello stesso anno, presiede la Prima Mostra nazionale di plastica murale per l'edilizia fascista, organizzata a Genova da Enrico Prampolini, Fillia e F. Defilippis.\nLa sua posizione di Accademico gli consente alcune prese di posizione critiche nei confronti del regime: neI 1938 escono, sulla rivista futurista \"Artecrazia\", alcuni articoli (probabilmente dettati o ispirati da Marinetti) contro l'antisemitismo e le leggi razziali. Fu anche decisamente avverso all'alleanza dell'Italia con la Germania dominata dal regime nazionalsocialista di Hitler, che gi\u00e0 aveva condannato come \"arte degenerata\" le opere dei futuristi.\nAncora in guerra.\nMalgrado la non pi\u00f9 giovane et\u00e0 Marinetti non rinuncia al fascino della guerra. Del resto, in un'intervista del 1926 a Vitaliano Brancati aveva affermato che la guerra futura sarebbe stata combattuta dai vecchi, mentre i giovani sarebbero stati risparmiati per \"la fecondazione della razza\". Coerente con i suoi principi Marinetti partecipa come volontario alla guerra di Etiopia (1936) e addirittura (a sessantasei anni) alla spedizione dell'ARMIR in Russia. Le esperienze su questi fronti sono raccontate ne \"Il poema africano della Divisione \"28 ottobre\"\" (1937) e nel romanzo postumo \"Originalit\u00e0 russa di masse distanze radiocuori\".\nL'esperienza russa si rivela per\u00f2 fatale. Tornato in Italia, stanco e malato, Marinetti detta ancora diverse opere a carattere memoriale, tra cui \"La grande Milano tradizionale e futurista\", e aderisce alla Repubblica Sociale Italiana, che per certi versi rappresenta un ritorno agli ideali fascisti repubblicani del 1919.\nMorte.\nMarinetti mor\u00ec a Bellagio, nell'attuale Hotel Excelsior Splendide, sul Lago di Como, il 2 dicembre 1944, in seguito a una crisi cardiaca: aveva appena scritto il suo ultimo testo, Quarto d'ora di poesia della X Mas. La notizia fece velocemente il giro del mondo. Il 3 dicembre anche il \"New York Times\" dedic\u00f2 alla morte del Poeta un articolo (\"\"Dr. F. T. Marinetti, Italian Author, 67; Early Associate of Mussolini, Also Known for Poems, Dies\")\". Giunsero a onorare le spoglie l\"'aeropoeta\" Paolo Buzzi e il compositore futurista Luigi Russolo. Lo scultore Spartaco Di Ciolo esegu\u00ec il calco funerario del volto del poeta. Il giorno dopo fu celebrato il funerale nella basilica di San Giacomo di Bellagio.\nIl solenne funerale di Stato, voluto da Mussolini, fu celebrato a Milano il 5 dicembre nella chiesa di San Sepolcro, con grande partecipazione della cittadinanza: il poeta subito dopo venne sepolto al Cimitero Monumentale. \nTesti originali.\nMarinetti lasci\u00f2 un fondo contenente 42 manifesti futuristici, sue opere e di altri poeti aderenti al movimento (come Giovanni Papini e Aldo Palazzeschi) alla biblioteca Universitaria di Pavia.\nAlcune prime edizioni dei testi futuristi di Marinetti si trovano alla Biblioteca dell'Universit\u00e0 Cattolica di Milano."}
{"id": "720138", "revid": "339392", "url": "https://it.wikipedia.org/wiki?curid=720138", "title": "Arhus", "text": ""}
{"id": "720139", "revid": "1318658", "url": "https://it.wikipedia.org/wiki?curid=720139", "title": "Vardzia", "text": "Vardzia \u00e8 un monastero rupestre scavato nel fianco del monte Erusheli, nel sud della Georgia nelle vicinanze di Aspindza. \u00c8 stato fatto costruire dalla regina Tamara nel 1185. Nel 2007 \u00e8 stata inserita tra i siti georgiani candidati all'ingresso nella lista dei patrimoni dell'umanit\u00e0 dell'UNESCO insieme alla fortezza di Khertvisi.\nStoria.\nLa prima fase di costruzione risale al 1100 durante il regno di re Giorgio III (1156-1184) che progett\u00f2 il sito e fece scavare le prime abitazioni rupestri. La seconda fase inizi\u00f2 tra la sua morte e il suo matrimonio con la regina Tamara, nel 1186, che ordin\u00f2 la costruzione di un santuario sotterraneo.\nQuesto edificio venne utilizzato per resistere all'assalto delle orde mongole. Nel 1203 circa, inizi\u00f2 la terza fase di costruzione, durante la quale furono costruite molte pi\u00f9 abitazioni, nonch\u00e9 le difese, l'approvvigionamento idrico e la rete di irrigazione.\nIl terremoto che colp\u00ec Samstkhe nel 1283 distrusse approssimativamente due terzi della citt\u00e0, espose le stanze alla vista esterna e fece collassare il sistema di irrigazione.\nDurante il regno di Beka Jakheli nel tredicesimo secolo la chiesa fu rinforzata e fu costruito un campanile ben visibile dall'esterno.\nI Persiani, sotto il comando dello Shah Tahmasp I, saccheggiarono il monastero nel 1551 privandolo di tutte le icone di valore e mettendo nei fatti fine alla vita nel monastero.\nDescrizione.\nIl monastero consiste in pi\u00f9 di seimila stanze nascoste disposte su tredici piani, all'interno delle quali era possibile proteggersi dai mongoli. La citt\u00e0 includeva una chiesa, una sala reale e un complesso sistema di irrigazione che portava acqua alle terrazze coltivate. Unico accesso al complesso era offerto da alcuni tunnel ben nascosti le cui entrate erano situate nei pressi del fiume Mtkvari.\nVardzia \u00e8 una delle principali attrazioni turistiche della regione georgiana di Samtskhe-Javakheti. Il sito \u00e8 mantenuto da un ristretto gruppo di monaci ed \u00e8 visitabile giornalmente a tariffe molto basse.\nSono a tutt'oggi visitabili circa tremila stanze e in alcuni corridoi le antiche condotte portano ancora acqua potabile. Al centro del complesso rupestre si trova la chiesa della Dormizione (conosciuta anche come chiesa dell'Assunta), con il suo portico a due arcate a campana. La facciata della chiesa \u00e8 sparita, ma l'interno conserva gli affreschi dipinti al momento della sua costruzione che ritraggono molte scene del Nuovo Testamento e, sulla parete nord, Giorgio III e Tamara prima di sposarsi."}
{"id": "720141", "revid": "110157", "url": "https://it.wikipedia.org/wiki?curid=720141", "title": "Mausoleo di Augusto", "text": "Il mausoleo di Augusto, anche noto come Augusteo, \u00e8 un monumento funerario situato in piazza Augusto Imperatore, nel rione Campo Marzio, a Roma. Risalente al I secolo a.C., il mausoleo occupava una parte dell'area settentrionale dell'originario Campo Marzio romano e vi erano tumulati, oltre ad Augusto stesso, diversi membri della dinastia giulio-claudia. L'ultimo imperatore ad esservi seppellito fu Nerva.\nStoria.\nIl mausoleo venne iniziato da Augusto nel 28 a.C. al suo ritorno da Alessandria d'Egitto (durante il suo sesto consolato), dopo aver conquistato l'Egitto tolemaico e aver sconfitto Marco Antonio nella battaglia di Azio del 31 a.C.. Fu proprio durante la visita ad Alessandria che ebbe modo di vedere la tomba in stile ellenistico di Alessandro Magno, probabilmente a pianta circolare, da cui trasse ispirazione per la costruzione del proprio mausoleo. I riferimenti all'ellenismo, oltre alle scelte politiche di Ottaviano, trovano conferma nella decisione di erigere una sepoltura dinastica simile sia a quella di Alessandro Magno che al mausoleo di Alicarnasso, costruito attorno al 350 a.C. in onore del re Mausolo e annoverato tra le sette meraviglie del mondo antico.\nIl primo ad essere seppellito nel mausoleo di famiglia fu Marco Claudio Marcello, il nipote prediletto ed erede designato di Augusto, morto improvvisamente nel 23 a.C., seguito dalla madre di Augusto, Azia maggiore. \nVi furono tumulati poi il genero di Augusto, Marco Vipsanio Agrippa, il figlio adottivo Druso maggiore e i nipoti Lucio e Gaio Cesare. Lo stesso Augusto vi fu sepolto nel 14. Svetonio racconta che il corpo di Augusto venne trasportato da Nola (dove era morto) a \"Bovillae\" e poi a Roma. Ebbe due orazioni funebri: una di Tiberio davanti al tempio del Divo Giulio, l'altra di Druso minore, il figlio di Tiberio, dall'alto dei rostri antichi. Subito dopo i senatori lo portarono a spalla fino al Campo Marzio dove venne cremato. Un vecchio pretoriano giur\u00f2 di aver visto salire al cielo il fantasma di Augusto, subito dopo la sua cremazione. I personaggi pi\u00f9 influenti dell'ordine equestre, in tunica, senza cintura, a piedi nudi, deposero i suoi resti nel mausoleo a lui dedicato, fatto costruire tra la via Flaminia e la riva del Tevere durante il suo sesto consolato, avendo poi aperto al pubblico i boschetti e le passeggiate da cui era circondato. In seguito le ceneri dei suoi successori, della dinastia giulio-claudia, vennero qui deposte. Dopo Augusto vi furono seppelliti i nipoti Druso minore e Germanico, la moglie Livia Drusilla e il figlio adottivo e successivo imperatore Tiberio. \nNella sua \"Geografia\", il geografo greco antico Strabone forn\u00ec una preziosa descrizione dell'edificio:\nCaligola vi pos\u00f2 le ceneri della madre Agrippina e dei fratelli Nerone Cesare e Druso Cesare; in seguito vi furono portati i resti dell'altra sorella, Giulia Livilla, di Drusilla e di Caligola stesso. Nerone, come in precedenza la figlia di Augusto, Giulia maggiore, venne escluso dalla tomba dinastica e messo nel mausoleo della famiglia paterna, i Domizi Enobarbi. \nNon \u00e8 chiaro dove siano stati sepolti Vespasiano e Claudio ma \u00e8 certo che l'ultimo tumulato nel mausoleo augusteo fu Nerva, nel 98. Il suo successore, Traiano, venne infatti cremato e le sue ceneri vennero poste in un'urna d'oro ai piedi della Colonna Traiana, mentre Adriano costru\u00ec un nuovo mausoleo, ci\u00f2 che oggi \u00e8 Castel Sant'Angelo, dove verranno poste le ceneri degli imperatori del II secolo.\nDurante il Medioevo il luogo era soggetto alle inondazioni del Tevere, in data imprecisata gli obelischi egiziani posti all'ingresso crollarono a terra in pezzi e il monumento fu lentamente e sistematicamente spogliato dei rivestimenti marmorei e di pregio.\nNel corso del XII secolo la famiglia Colonna trasform\u00f2 le strutture rimaste prima in roccaforte poi in giardino e vigna passando, nel XVIII secolo, ad anfiteatro e sala concerti con la realizzazione dell'anfiteatro Correa.\nDurante il ventennio fascista, in particolare tra il 1936 e il 1940, le costruzioni che erano sorte attorno e a ridosso del mausoleo furono demolite e si portarono avanti i lavori di scoprimento dell'edificio, realizzati dall'Impresa Tudini &amp; Talenti. La sistemazione urbanistica dell'area circostante il mausoleo, culminata nella realizzazione di piazza Augusto Imperatore nel 1938, fu progettata dall'architetto Vittorio Ballio Morpugo in ordine con il piano regolatore del 1931.\nI primi restauri del complesso iniziarono nel 2008, concentrandosi maggiormente nella parte interna attraverso uno scavo stratigrafico che permettesse di delimitare la struttura originaria e portare quindi al recupero di quest'ultima. La prima fase del progetto vide la realizzazione di strutture temporanee per la sistemazione dei materiali archeologici, giacenti all'esterno della cella sepolcrale, e una serie di scavi che permise di elaborare, attraverso l'esame degli elementi rinvenuti, la ricostruzione dell'aspetto della struttura. Gli altri interventi furono mirati a consolidare le parti meno salde della struttura e alla messa in sicurezza dell'intera area in modo da poter valorizzare questo monumento antico.\nNel marzo 2014 \u00e8 stato approvato dal consiglio comunale un intervento di restauro della piazza circostante con un intervento da 12 milioni di euro, volto a rinnovare la pavimentazione della piazza e ad installare nuove decorazioni e alberature oltre che una cavea per spettacoli.\nAgli inizi del 2017 invece, la Fondazione TIM ha avviato un progetto per il restauro del monumento, realizzando un sito apposito per seguirne i progressi. Gli interventi si sono conclusi nel corso del 2020; come annunciato a dicembre 2020 dalla sindaca di Roma Virginia Raggi, il monumento \u00e8 stato riaperto al pubblico il 1\u00ba marzo 2021, con visite esclusivamente su prenotazione e gratuite fino al successivo 21 aprile (Natale di Roma).\nStruttura.\nIl monumento, devastato da secoli di saccheggi e asportazione di materiali e definitivamente liberato dagli scavi solo nel 1936, con il suo diametro di 300 piedi romani (circa m 87), \u00e8 il pi\u00f9 grande sepolcro circolare che si conosca. La complessa struttura a piani sovrapposti \u00e8 determinata da un basamento in travertino alto 12 metri e forse terminato in alto da un fregio dorico a metope e triglifi, sul quale poggia l'edificio circolare composto da sette anelli concentrici, collegati tra loro da muri radiali. Altre due linee di muri formavano una seconda serie di concamerazioni. Vi era infine il primo ambiente praticabile, al termine del lungo corridoio d'ingresso: un settore ad arco di cerchio, fronteggiato in origine da un muro di grande altezza e spessore rivestito di travertino, nel quale si aprivano due ingressi. Questo muro, conservato in piccola parte, costituisce certamente la sostruzione di un tamburo che doveva emergere dal tumulo, creando un secondo ripiano: siamo quindi di fronte ad una struttura complessa, a piani sovrapposti. Al di l\u00e0 del muro un corridoio anulare praticabile reggeva la cella anch'essa circolare, munita di un ingresso assiale e di tre nicchie simmetriche, in corrispondenza degli assi. Al centro un grande pilastro conteneva una stanzetta quadrata, che dovrebbe corrispondere alla tomba di Augusto, in significativa corrispondenza con la statua bronzea dell'imperatore che sorgeva alla sommit\u00e0 del pilastro.\nDavanti all'ingresso furono posti i due pilastri con affisse le tavole bronzee sulle quali era incisa l'autobiografia ufficiale dell'imperatore (\"Res gestae divi Augusti\") la cui copia, incisa sul tempio di Augusto e di Roma ad Ankara e in edifici di altre province, \u00e8 giunta fino a noi.\nPer figurarci il sepolcro com'era originariamente, immaginiamo una grande recinzione muraria intorno alla base, e, al di sopra, due o pi\u00f9 tronchi di cilindro sovrapposti, contornati da colonne. Il tutto rivestito di marmo e culminante in una statua di Augusto\nIl mausoleo doveva trovarsi all'interno di grandi giardini voluti da Augusto e aperti a tutti.\nI due obelischi in granito, portati dall'Egitto per ornare l'ingresso del mausoleo, sono stati successivamente riutilizzati e si trovano tuttora nella piazza del Quirinale e in quella dell'Esquilino. Quello di piazza del Quirinale proviene dalla demolizione, tra il 1772 e il 1776, del cinquecentesco Ospedale di San Rocco, a Ripetta. La tomba era ispirata a modelli orientali ed etruschi, che sulla sommit\u00e0 erano ricoperti di terra con piante sempreverdi. Alberi di cipresso sono stati piantati alla sommit\u00e0 nei recenti tentativi di restauro, ma il rudere rimane essenzialmente irriconoscibile, essendo stato assoggettato, nella sua lunga storia, a trasformazioni, forse pi\u00f9 di qualunque altro monumento romano. Infatti \u00e8 stato trasformato in fortezza, usato come cava di materiali, come vigneto, come arena per la corrida dei tori, come teatro e nell'Ottocento anche come ospizio per vecchie signore indigenti. \nNella seconda met\u00e0 dell'800 fino al 1936, il Mausoleo di Augusto, noto ai romani come Teatro Augusto, fu usato come sala da concerto e sede principale della Orchestra di Santa Cecilia, tanto che furono l\u00ec eseguite centinaia e centinaia di opere, con la partecipazione dei principali musicisti dell'epoca contemporanea.\nInterno.\nQuello che si vede attualmente all'interno del Mausoleo, le strutture di mattoni e le lapidi marmoree con i nomi dei Giulio-Claudii \u00e8 gran parte frutto della ricostruzione degli anni trenta.\n\u00c8 rimasto conservato nei musei capitolini il sepolcro originario di Agrippina Maggiore, perch\u00e9 veniva riutilizzato come misura per pesare i cereali."}
{"id": "720142", "revid": "1632387", "url": "https://it.wikipedia.org/wiki?curid=720142", "title": "Born to Raise Hell (singolo)", "text": "Born To Raise Hell (\"Nati per scatenare l'Inferno\") \u00e8 una canzone della band heavy metal Mot\u00f6rhead, contenuta nel loro album \"Bastards\" e pubblicata come singolo nel 1994 dall'etichetta Arista Records.\nOriginariamente, la canzone venne scritta dal frontman Lemmy Kilmister per il gruppo tedesco Skew Siskin ed \u00e8 presente anche nei titolo iniziali del film Airheads (del quale i Mot\u00f6rhead hanno collaborato in parte anche per la colonna sonora propria con questa traccia).\nIl singolo contiene anche la versione del videoclip, quella con la band e Ice T e Whitfield Crane; la versione dell'album \"Bastards\" e una versione remix \"'Dust Brothers Live and Funky Mix\".\nLa canzone \u00e8 stata registrata nel 1993 nelle stesse sessioni di \"Hellraiser\" e \"Hell on Earth\", anche se a differenza di queste ultime, non appare nella colonna sonora della pellicola.\nDurante gli anni, \"Born To Raise Hell\", \u00e8 diventata una delle canzoni pi\u00f9 apprezzate dai fan della band, identificandosi subito come un grande classico."}
{"id": "720144", "revid": "54845469", "url": "https://it.wikipedia.org/wiki?curid=720144", "title": "\u00c5rhus", "text": ""}
{"id": "720148", "revid": "767487", "url": "https://it.wikipedia.org/wiki?curid=720148", "title": "Adamelliti", "text": "Le adamelliti sono rocce intrusive della famiglia del granito del tutto analoghe al granito come aspetto, ma contraddistinte da una maggiore quantit\u00e0 di plagioclasio (oligoclasio o andesina), che \u00e8 presente in percentuale analoga al feldspato potassico.\nIl nome deriva dal massiccio intrusivo dell'Adamello, dove sono largamente rappresentate.\n\u00c8 un termine oggi obsoleto, originariamente usato (1890) per indicare le \"tonaliti a ortoclasio\" del massiccio dell'Adamello, cio\u00e8 le granodioriti."}
{"id": "720152", "revid": "38120", "url": "https://it.wikipedia.org/wiki?curid=720152", "title": "Born to raise hell", "text": ""}
{"id": "720154", "revid": "34119", "url": "https://it.wikipedia.org/wiki?curid=720154", "title": "Bar Kays", "text": ""}
{"id": "720157", "revid": "729019", "url": "https://it.wikipedia.org/wiki?curid=720157", "title": "Cortinarina", "text": "Sotto il nome di cortinarina rientra una serie di policiclopeptidi tossici contenuti in alcune specie di funghi del genere Cortinarius.\nIn tali specie sono state individuate tre molecole, delle quali almeno due sembrano essere nefrotossiche in test effettuati in laboratorio su animali, identificate come:"}
{"id": "720160", "revid": "125730028", "url": "https://it.wikipedia.org/wiki?curid=720160", "title": "Donatella Finocchiaro", "text": "Biografia.\nDopo il liceo classico frequenta la Facolt\u00e0 di Giurisprudenza dell'universit\u00e0 di Catania. Inizia a frequentare corsi di canto, danza e recitazione, scoprendo la sua passione per il teatro che la porta a Roma, dove continuer\u00e0 a frequentare altri corsi fino al suo debutto nel 1996 al Teatro dell'Orologio: una parentesi che dura solo 6 mesi. Ritorna a Catania per finire gli esami e laurearsi in Giurisprudenza nell'ottobre dello stesso anno. Durante la preparazione della tesi partecipa ai provini per la scuola di recitazione del Teatro Stabile di Catania, dove viene ammessa poco dopo. Si sposa con l'attore di teatro Bruno Torrisi, dal quale si separer\u00e0 anni dopo.\nDividendosi tra la pratica di avvocato e le lezioni di dizione, comincia a lavorare nel teatro e ad allontanarsi sempre pi\u00f9 dalle aule giudiziarie. Nel 2001 si presenta ad un casting per il nuovo film di Roberta Torre, viene scelta e diventa la protagonista di \"Angela\". Il film, dopo la partecipazione al Festival di Cannes, viene proiettato in numerosi festival internazionali, dove Donatella vince vari premi come miglior attrice.\nLa sua carriera prosegue lavorando con registi come Roberto And\u00f2, Giuseppe Tornatore, Marco Bellocchio, Mimmo Calopresti, Edoardo Winspeare e ancora Roberta Torre, Emanuele Crialese e Pupi Avati.\nIn teatro \u00e8 diretta, tra gli altri, da Luca Ronconi, Gigi Dall'Aglio, Ninni Bruschetta, Giampiero Cicci\u00f2, Andrea De Rosa.\nEsordisce alla regia nel 2011 con il documentario \"Andata e Ritorno\", presentato alla 68\u00aa Mostra Internazionale d'Arte Cinematografica di Venezia nella sezione Controcampo Italiano.\nIn teatro, sempre nel 2011, interpreta per la Rai il ruolo di Maria in \"Questi fantasmi!\" di Eduardo De Filippo.\nEsordisce in televisione, nel 2013, nella trasmissione di Rai 1 \"Riusciranno i nostri eroi\", al fianco di Max Giusti, Laura Chiatti e Cristiano Malgioglio.\nNel luglio 2014 ha una figlia dal compagno Edoardo Morabito.\nNel 2015 \u00e8 in scena con \"Le supplici\" di Eschilo al teatro greco di Siracusa con la regia di Moni Ovadia e Mario Incudine."}
{"id": "720161", "revid": "1318658", "url": "https://it.wikipedia.org/wiki?curid=720161", "title": "Neisseria gonorrhoeae", "text": "Neisseria gonorrhoeae, o gonococco di Neisser, agente eziologico della gonorrea (o blenorragia) \u00e8 un batterio Gram-negativo della famiglia delle neisserie, molto simile alla \"Neisseria meningitidis\", con cui condivide anche la relativa fragilit\u00e0 al di fuori dell'organismo umano.\nCiclo infettivo.\nIl gonococco viene trasmesso generalmente per via sessuale (ove la popolazione femminile sviluppa molto spesso un'infezione asintomatica) e aderisce inizialmente in maniera aspecifica e debole con le adesine piliari all'epitelio non ciliato dell'uretra nel maschio e della cervice uterina nella donna; l'adesione \u00e8 poi rinforzata dalle proteine OPA (proteine di opacit\u00e0 legate alla patogenesi) e successivamente con la porina PORB (espressa sulla membrana esterna) il gonococco viene internalizzato dalla cellula epiteliale.\nA questo punto il patogeno per transcitosi raggiunge la lamina basale dell'epitelio ove si costruisce una capsula di acido sialico e produce il LOS (lipo- oligosaccaride con attivit\u00e0 endotossinica) che favorisce la secrezione di citochine infiammatorie e chemio tattiche (dall'epitelio) che reclutano cellule fagocitiche e la creazione di un passaggio tra l'epitelio uretrale; a questo punto il gonococco (in forma libera, morto o fagocitato) ritorna nel lume dell'organo costituendo lo \"scolo\" di materiale purulento, tipico della gonorrea.\nSi ricordi che proprio un tampone di questo materiale \u00e8 adoperato dai microbiologi per una diagnosi di gonorrea usando un terreno agar- cioccolato incubato al 5% di anidride carbonica (si noti che se si usa un terreno poli microbico il terreno scelto \u00e8 il Tayer-Marthin per le neisserie).\nModalit\u00e0 di trasmissione.\nL'unico ospite naturale \u00e8 l'uomo. Nell'uomo, \"N. gonorrhoeae\" entra attraverso l'epitelio stratificato colonnare dell'uretra anteriore, raggiungendo il connettivo subepiteliale. In questa sede, la risposta infiammatoria contro il batterio provoca un afflusso di neutrofili che fagocitano i batteri, e si portano poi nel lume uretrale, provocando la caratteristica fuoruscita di liquido purulento della malattia.\nQuesto microbo pu\u00f2 essere facilmente identificato da un reperto prelevato da un \"essudato purulento\" di una forma infiammatoria acuta che si \u00e8 sviluppata nelle tipiche sedi dell'infezione, ovvero i genitali maschili e femminili. Si trasmette quasi esclusivamente per via sessuale. Oltre al contagio sessuale, nel momento del parto pu\u00f2 esserci anche il contagio verticale da madre a figlio. In questo caso, \"N. gonorrhoeae\" pu\u00f2 infettare l'occhio dando luogo a una congiuntivite.\nEsami.\nUno striscio della secrezione uretrale, colorato con la colorazione di Gram, permette una rapida identificazione di \"N. gonorrhoeae\" nel 90% dei soggetti di sesso maschile. I prelievi delle secrezioni dalla cervice uterina sono positivi solo nel 60% dei casi. In caso di interessamento del retto, la rettoscopia pu\u00f2 mostrare placche di mucopus sulle pareti.\nA una visione microscopica, i gonococchi appaiono come piccoli chicchi di caff\u00e8. Inoltre \u00e8 possibile identificarli se riscontrabili all'interno di leucociti polimorfonucleati neutrofili. La superficie esterna di \"N. gonorrhoeae\" non \u00e8 ricoperta da una vera capsula glicidica, presente invece in \"Neisseria meningitidis\".\nEssenziale \u00e8 la presenza di pili (composti da subunit\u00e0 proteiche ripetute note come piline) che si estendono dalla membrana citoplasmatica attraverso la membrana esterna: essi mediano l'attacco a cellule epiteliali non cigliate e conferiscono resistenza all'aggressione da parte di leucociti polimorfonucleati neutrofili. I pili sono inoltre correlati al mancato sviluppo di immunit\u00e0; infatti, in caso di reinfezione, l'elevata variabilit\u00e0 antigenica di queste strutture permette a \"N. gonorrhoeae\" di infettare l'uomo senza una risposta immunitaria di tipo anticorpale.\nIn tutte le donne e negli uomini con striscio negativo o dubbio, \u00e8 necessario identificare il germe mediante esame colturale. Nella raccolta del campione bisogna evitare la disidratazione e le basse temperature, poich\u00e9 letali per il batterio. Inoltre \u00e8 opportuno inoculare il campione subito dopo la raccolta su un terreno preriscaldato.\n\"N. gonorrhoeae\" richiede particolari terreni colturali come il terreno selettivo di Thayer-Martin, oppure pu\u00f2 crescere su terreno agar cioccolato (ovvero non selettivo, poich\u00e9 alcuni ceppi di gonococchi possono essere inibiti dalla vancomicina, antibiotico usato in un terreno selettivo per uccidere altri microorganismi; questo terreno \u00e8 appunto usato affinch\u00e9 non si escluda un contagio da \"N. gonorrhoeae\" se la coltura su terreno selettivo risultasse negativa). La coltura va incubata a 35-36\u00a0\u00b0C per 48 ore in un'atmosfera contenente il 3-10% di anidride carbonica.\n\u00c8 possibile anche eseguire test rapidi basati sulla ricerca dell'RNA gonococcico.\nSintomi e complicanze.\nSintomatologia nel maschio.\nUretrite gonococcica (entro 2-7 giorni), disuria, stranguria, arrossamento del meato uretrale esterno con fuoriuscita di materiale purulento. In caso di rapporti anali, l'infezione oltre che in uretra, pu\u00f2 localizzarsi nella mucosa ano-rettale, nel canale anale e, per rapporti orali, nella faringe.\nSintomatologia nella femmina.\nL'infezione in uretra \u00e8 solo transitoria, il batterio si localizza a livello della cervice uterina, delle ghiandole di Skene e delle ghiandole di Bartolini. Anche in questo caso, l'infezione pu\u00f2 localizzarsi alla mucosa anale e al faringe. L'infezione decorre anche a lungo in maniera asintomatica, passando inosservata. Spesso l'infezione nella donna viene pertanto rilevata solo in seguito alla diagnosi di uretrite gonococcica nel partner sessuale.\nComplicanze.\nLe complicanze sono: bartolinite, endometrite, peritonite, particolarmente importanti sono le complicanze dell'orchite nell'uomo e della salpingo-ooforite nella donna, che portano a sterilit\u00e0.\nTrattamento.\n\"N. gonorrhoeae\" si dimostra in buona parte resistente ai sulfamidici, mentre le penicilline sono una terapia utile, anche se sono stati segnalati degli stipiti resistenti. Utile anche il ceftriaxone.\nTra le tetracicline, la doxiciclina trova impiego con successo solo verso \"N. gonorrhoeae\" e \"N. meningitidis\" molto utilizzata poich\u00e9 antibiotica anche su altri batteri delle vie urinarie intracellulari. Ma il genere \"Neisseria\" \u00e8 a volte resistente.\nIl trattamento di scelta (sempre consigliabile un antibiogramma) prevede:\nIn caso di batteri multiresistenti si pu\u00f2 utilizzare la spectinomicina."}
{"id": "720162", "revid": "767487", "url": "https://it.wikipedia.org/wiki?curid=720162", "title": "Super Mario Bros. (film)", "text": "Super Mario Bros. \u00e8 un film del 1993 diretto da Rocky Morton e Annabel Jankel.\nLa pellicola \u00e8 basata sulla serie di videogiochi \"Mario\", all'epoca nota soprattutto per \"Super Mario Bros.\" e i suoi seguiti. Con la licenza creativa gratuita di Nintendo, gli sceneggiatori hanno immaginato il film come una commedia sovversiva con un tono \"strano e oscuro\", con influenze da \"Ghostbusters\" (1984) e \"Il mago di Oz\" (1939).\n\u00c8 stato il primo film tratto da un videogioco nella storia del cinema. Il film tuttavia non riporta in un mondo di colori e buffi personaggi, ma ripropone la serie in chiave cyberpunk. Le riprese si sono svolte da maggio a luglio 1992.\nUscito il 28 maggio 1993, il film \u00e8 stato un fallimento critico e finanziario, incassando $ 38,9 milioni in tutto il mondo, contro un budget di $ 42-48 milioni. I critici hanno elogiato gli effetti speciali innovativi, la direzione artistica creativa e le esibizioni degli attori, ma hanno criticato la narrativa confusa, la mancanza di somiglianza con i giochi e il tono incoerente.\nTrama.\nCirca 65 milioni di anni fa, un meteorite si schianta sulla Terra, uccidendo i dinosauri e dividendo l'universo in due dimensioni parallele. I dinosauri sopravvissuti entrano in una nuova dimensione ed evolvono in una razza umanoide.\nVent'anni fa, una donna misteriosa lascia un grande uovo, insieme a una pietra, in un orfanotrofio cattolico. Mentre tenta di andarsene, viene avvicinata dal presidente Koopa, che chiede la posizione della pietra. Le rocce poi cadono sulla donna, uccidendola. L'uovo si schiude, contenente una bambina.\nNel presente, due fratelli idraulici italo-americani Mario e Luigi vivono a Brooklyn (New York). Sono sul punto di essere cacciati dal mercato dalla mafia Scapelli Construction Company guidata da Anthony Scapelli. Luigi si innamora della studentessa della New York University Daisy, che sta scavando sotto il ponte di Brooklyn alla ricerca di ossa di dinosauro. Dopo un appuntamento, Daisy riporta Luigi al ponte solo per assistere a due degli uomini di Scapelli che lo sabotano lasciando aperti i tubi dell'acqua per allagare gli scavi. Mario e Luigi riescono a ripararlo ma vengono fatti svenire da Iggy e Spike, scagnozzi e nipoti di Koopa, che rapiscono Daisy. Mario e Luigi si risvegliano e li inseguono attraverso un portale interdimensionale che li conduce a Dinohattan.\nIggy e Spike si rendono conto che non hanno portato la pietra di Daisy, un frammento di meteorite che Koopa sta cercando di ottenere per fondere il suo mondo con quello umano. Viene quindi rivelato che Daisy \u00e8 la principessa perduta da tempo di quest'altra dimensione. Quando Koopa rovesci\u00f2 il padre di Daisy come re e lo trasform\u00f2 in funghi, sua madre (la regina) la port\u00f2 a Brooklyn. Il portale \u00e8 stato quindi sigillato, ma gli uomini di Scapelli hanno inavvertitamente riaperto il portale quando hanno fatto esplodere la grotta. Koopa manda Spike e Iggy a trovare la pietra (in possesso dei Fratelli Mario) per unire le dimensioni e rendersi dittatore di entrambi i mondi. Tuttavia, dopo che Koopa li sottopone a uno dei suoi esperimenti per renderli pi\u00f9 intelligenti, Spike e Iggy realizzano le cattive intenzioni di Koopa e si schierano con i Fratelli Mario. Daisy viene portata alla Torre di Koopa, dove incontra Yoshi, un membro della famiglia reale. Koopa informa Daisy che discende dai dinosauri, credendo che solo Daisy possa unire i mondi a causa della sua eredit\u00e0 reale. Alla fine, i Fratelli Mario salvano Daisy con l'aiuto di Toad, un chitarrista bonario che \u00e8 stato trasformato in un Goomba come punizione.\nAlla fine, i due mondi si fondono e Koopa trasforma Scapelli in uno scimpanz\u00e9 prima di inseguire Mario, ma Luigi e Daisy riescono a rimuovere il frammento dal meteorite e i mondi si separano di nuovo. In Dinohattan, Mario affronta Koopa e alla fine lo sconfigge quando lui e Luigi sparano con i loro fucili di devoluzione (evoluzione invertita) contro Koopa e lo fanno saltare in aria con una bomba. Koopa, ora trasformato in un feroce tirannosauro semi-umanoide, tenta di uccidere i Fratelli Mario, ma lo uccidono una volta per tutte trasformandolo in un vero tirannosauro e poi in una melma primordiale. I cittadini festeggiano e distruggono immediatamente qualsiasi cosa con le sembianze di Koopa.\nDifferenze con l'edizione italiana.\nNelle scene finali assenti nell'edizione italiana, il vecchio re torna umano, Toad e Yoshi salutano Mario e Luigi che ritornano a Brooklyn, mentre Daisy afferma di dover restare nel suo mondo insieme al padre. Tre settimane dopo, Mario \u00e8 felice con Daniela, ma Luigi \u00e8 triste e depresso, anche se lui e Mario vengono celebrati dalla stampa come i salvatori di due mondi, e addirittura un giornale sostiene che, anzich\u00e9 \"fratelli Mario\" (\"Mario Bros.\"), i due dovrebbero essere chiamati \"fratelli Super Mario\" (\"Super Mario Bros.\").\nAll'improvviso Daisy sfonda la porta del loro appartamento, armata fino ai denti, dicendo di aver bisogno del loro aiuto. I due fratelli allora si preparano per una nuova avventura.\nIn una scena dopo i titoli di coda si vedono Iggy e Spike che, trasferitisi a Brooklyn, incontrano due uomini d'affari giapponesi, per proporgli un videogioco sulle loro avventure nel mondo dei dinosauri e propongono di chiamarlo \"The Super Koopa Cousins\".\nPersonaggi.\nAggiuntivi.\nRispetto al videogioco troviamo nuovi personaggi, non presenti nella serie:\nProduzione.\nLe scene di \"Piazza Koopa\" sono state girate alla Rootland Cement, una fabbrica di cemento abbandonata, a Wilmington, nella Carolina del Nord.\nColonna sonora.\nLa colonna sonora omonima, pubblicata da Capitol Records nel 1993, comprende due canzoni dei Roxette: \"Almost Unreal\" \u00e8 stata pubblicata come singolo. Il videoclip di \"Almost Unreal\" \u00e8 stato ispirato dal film, con scene del film e il tema de-evoluzione. \"Almost Unreal\" era stata originariamente scritta per il film \"Hocus Pocus\", ma non venne utilizzata, e cos\u00ec fin\u00ec invece in \"Super Mario Bros.\" Il cambiamento ha fatto arrabbiare il cofondatore di Roxette, Per Gessle. La colonna sonora \u00e8 stata composta da Alan Silvestri. Non \u00e8 stata ufficialmente pubblicata, anche se esistono delle copie pirata. George Clinton (che ha creato la canzone \"Walk The Dinosaur\") ha pubblicato un singolo nel 1993, che conteneva altre versioni della stessa canzone, tra cui un remix, un \"Funky Goomba Remix\", e un \"Goomba Dub Mix\" (tra cui una versione strumentale).\nAccoglienza.\nBotteghino.\nIl film ha incassato $ 20.915.465 negli Stati Uniti e in Canada. In Asia, il film ha guadagnato \u00a5 300 milioni ($ 2,7 milioni) dal noleggio di distribuzione in Giappone. In Europa, il film ha incassato \u00a3 2.823.116 ($ 4.232.558) nel Regno Unito, ha venduto 391.800 biglietti in Francia e 290.098 biglietti in Germania. In totale, il film ha incassato $ 17.997.000 a livello internazionale per un totale mondiale di $ 38.912.465.\nNonostante ci\u00f2 ha recuperato poi nel mondo e con l'home video. Vennero creati una serie di gadget a esso dedicati, come action figure, e soprattutto perch\u00e9 \u00e8 il primo film della storia ad essere stato tratto da un videogioco, oggi considerato un film di culto.\nCritica.\nSu Rotten Tomatoes, il film ha un punteggio di approvazione del 28% basato su 43 recensioni, con una valutazione media di 4,1/10. Il consenso del sito afferma: \"Nonostante i set appariscenti e gli effetti speciali, \"Super Mario Bros.\" \u00e8 troppo leggero sulla trama e sulla sostanza per essere qualcosa di pi\u00f9 di una novit\u00e0\". Metacritic, che utilizza una media ponderata, ha assegnato un punteggio di 35 su 100 basato su 23 critici, indicando \"recensioni generalmente sfavorevoli\".\nDa una parte la pellicola fu criticata perch\u00e9 all'epoca, contro le aspettative del pubblico, la storia non ricalc\u00f2 le ambientazioni na\u00eff tipiche di Super Mario ma divenne pi\u00f9 dark e \"adulta\", rispetto ai videogiochi originali. Janet Maslin del \"New York Times\", oltre a sollevare questa critica, defin\u00ec il film frammentario, anche a causa della co-regia di pi\u00f9 registi e della sceneggiatura a pi\u00f9 mani. Hal Hinson del \"Washington Post\" ha elogiato il film per le sue prestazioni e gli effetti delle creature e ha proclamato \"In breve, \u00e8 uno spasso\".\n\"Super Mario Bros.\" \u00e8 stato uno dei quattro film legati alla Disney presi in considerazione per il premio migliori effetti speciali ai Premi Oscar 1994, anche se per il premio alla fine venne nominato \"Nightmare Before Christmas\".\nL'opinione degli attori.\nAlcuni dei membri del cast hanno manifestato il proprio disappunto per il trattamento che hanno avuto sul set. Bob Hoskins, pur essendo noto per il suo ruolo, non approv\u00f2 la sua esperienza di lavoro. In primis sul set, dove durante le riprese di una scena di guida, Hoskins ha subito un lieve infortunio a una mano in un incidente con un veicolo, e quindi ha dovuto indossare un guanto rosa per tutto il resto del film.\nNegativo fu anche il rapporto con i registi. Hoskins, in un'intervista dell'agosto 2007 al \"The Guardian\", ha dichiarato: \u00abLa cosa peggiore che io abbia mai fatto? \"Super Mario Bros.\"\u00bb (riferito a come \u00e8 stato trattato dai registi, e non al film in s\u00e9), aggiungendo che \u00abL'intera esperienza \u00e8 stata un incubo. Aveva una squadra di regia con marito e moglie la cui arroganza era stata scambiata per talento. Dopo alcune settimane perfino il loro agente gli ha detto di andarsene dal set! Un fottuto incubo. Fottuti idioti\u00bb. In un'altra intervista sempre per il Guardian, nel 2011, alle domande \"Qual \u00e8 il peggior lavoro che tu abbia fatto?\", \"Qual \u00e8 la tua pi\u00f9 grande delusione?\" e \"Se potessi modificare il tuo passato, che cosa cambieresti?\", Hoskins ha risposto a tutte e tre le domande: \"Super Mario Bros.\".\nIn un'intervista del dicembre 2008, Dennis Hopper ha descritto la sua esperienza come \"un incubo, a essere onesti. Il team di regia era composto da marito e moglie ed entrambi erano maniaci del controllo, e non parlavano con noi prima di aver preso una decisione. Comunque, io avrei dovuto rimanere l\u00ec per cinque settimane, e alla fine sono diventate diciassette. Ero gi\u00e0 ben oltre il mio budget\". Hopper racconta che suo figlio, all'epoca di sette anni, gli avrebbe chiesto perch\u00e9 avesse deciso di interpretare \"un cattivo\" come Koopa; \"Io gli ho detto, 'beh, cos\u00ec posso comprarti le scarpe', e lui ha risposto 'non ne ho cos\u00ec bisogno'\".\nJohn Leguizamo ha espresso un parere negativo sul film. Nella sua biografia infatti racconta che lui e Bob Hoskins hanno dovuto perfino ubriacarsi per riuscire bene nei ruoli.\nUn altro disappunto \u00e8 stata la scelta dei registi di rendere questo film per adulti e non un film per le famiglie.\nL'opinione della Nintendo.\nIl creatore di Mario, Shigeru Miyamoto ha dichiarato: \"Alla fine, \u00e8 stato un progetto molto divertente in cui hanno messo molto impegno. L'unica cosa di cui ho ancora qualche rimpianto \u00e8 che il film potrebbe aver cercato di avvicinarmi un po' troppo a quello che erano i videogiochi Mario Bros. E in questo senso, \u00e8 diventato un film che parlava di un videogioco, piuttosto che essere un film divertente in s\u00e9 e per s\u00e9.\"\nSequel e altri film.\nPrimo film su \"Super\" \"Mario\".\nPer quanto il primo film live-action tratto da un videogioco, \"Super Mario Bros.\" tecnicamente non \u00e8 il primo lungometraggio tratto da un videogioco: prima di esso, nel 1986, fu pubblicato in Giappone l'OAV \"Super Mario Bros. - Peach-hime kyushutsu dai sakusen!\", che vede con tratti molto pi\u00f9 fedele della versione hollywoodiana gli eventi di \"Super Mario Bros.\" per NES.\nSeguito fumettato.\nCome lasciato intendere dal finale del film, che in Italia \u00e8 stato tagliato, era previsto un seguito del film con elementi provenienti da \"Super Mario Bros. 2\", ma a causa della scarsa popolarit\u00e0, tale progetto non vide mai la luce. Tuttavia, nel maggio del 2013, il copione del mai realizzato seguito venne rispolverato dal team del \"Super Mario Bros. the Movie Archive\" e fumettato da diversi artisti e pubblicato su un proprio sito, con la speranza di un giorno poterlo pubblicare su carta. La trama vede Dinohattan venire attaccata da una nuova minaccia formata da Tipi Timidi e un vecchio collaboratore di Koopa, Wart.\nIl terzo lungometraggio di \"Super Mario\".\nNel 2018, Miyamoto conferm\u00f2 che sarebbe stato creato un secondo lungometraggio di Mario, stavolta animato, e che sarebbe stato realizzato da Illumination Entertainment. Attualmente non ci sono state nuove notizie n\u00e9 dal creatore della serie o dal team del film, tranne che il film uscir\u00e0 nel 2022. Nel Q&amp;A del luglio 2021 \u00e8 stato confermato da Miyamoto stesso che come capo del consiglio esterno di Nintendo \u00e8 stato nominato il fondatore della sopracitata casa cinematografica, Chris Meledandri, confermando inoltre che i due sono da ben 5 anni a capo del progetto di questo film.\nStando a diversi voci online, pare che la trama del film prender\u00e0 spunto dal fumetto tratto da \"Super Mario World\" pubblicato serialmente su Nintendo Power nel 1993: \"Super Mario Adventures\".\nNel Nintendo Direct del 24 settembre 2021 sono stati annunciati i doppiatori dei personaggi principali del film Chris Pratt, Charlie Day, Anya Taylor-Joy, Jack Black, Keegan-Michael Key, Seth Rogen, Fred Armisen, Kevin Michael Richardson, Sebastian Maniscalco, Charles Martinet. e la data di uscita: 21 dicembre 2022."}
{"id": "720164", "revid": "22475", "url": "https://it.wikipedia.org/wiki?curid=720164", "title": "Autocompletamento", "text": "L'autocompletamento (\"autocompletion\"), in informatica, \u00e8 una funzionalit\u00e0 offerta da molti programmi di videoscrittura, IDE e browser. \u00c8 la capacit\u00e0 di intuire automaticamente quale parola (o espressione) sta venendo digitata da tastiera, solo in base alle prime lettere.\nLa parola intuita compare a video come suggerimento, e l'utente pu\u00f2 confermarla (in genere premendo un tasto come spazio o invio) oppure continuare a digitare normalmente nel caso la parola desiderata fosse in realt\u00e0 un'altra.\nL'autocompletamento \u00e8 applicabile efficacemente in tutti quei casi in cui il numero di possibili parole da autocompletare \u00e8 limitato, tipicamente nei linguaggi di programmazione, nei documenti tecnici, nella digitazione di indirizzi (intuibili in base a una rubrica e/o a una cronologia). \u00c8 diffusa ad esempio nelle distribuzioni Linux con la digitazione dei comandi da terminale tramite il tasto TAB.\nCaratteristiche.\nScopi.\nLo scopo originale del software di predizione delle parole era quello di aiutare le persone con disabilit\u00e0 fisiche ad aumentare la velocit\u00e0 di battitura, nonch\u00e9 di aiutarle a ridurre il numero di battute necessarie per completare una parola o una frase.\nStenografia.\nLa stenografia, chiamata anche Autoreplace, \u00e8 una funzione correlata che implica la sostituzione automatica di una particolare stringa con un'altra, di solito una pi\u00f9 lunga e pi\u00f9 difficile da digitare. Questo pu\u00f2 anche correggere semplici errori di battitura, come trasformare \"csa\" in \"casa\". Diversi programmi di completamento automatico, autonomi o integrati in editor di testo, basati su elenchi di parole, includono anche una funzione abbreviata per frasi usate di frequente.\nTipologia.\nCompletamento del contesto.\nUna funzionalit\u00e0 dell'editor di testo, simile al completamento delle parole, che completa le parole (o intere frasi) in base al contesto corrente e al contesto di altre parole simili all'interno dello stesso documento o di un set di dati di addestramento\nCompletamento della riga.\nQuando l'utente inizia una riga che inizia con una frase usata di frequente, l'editor la completa automaticamente, fino alla posizione in cui le righe simili differiscono, oppure propone un elenco di continuazioni comuni.\nCompletamento dell'azione.\nNelle applicazioni sono strumenti autonomi che aggiungono funzionalit\u00e0 di completamento automatico a un'applicazione esistente o a tutte le applicazioni esistenti di un sistema operativo, in base al contesto corrente.\nUtilizzo da parte del software.\nBrowser web.\nNei browser Web il completamento automatico viene eseguito nella barra degli indirizzi (utilizzando gli elementi della cronologia del browser) e nelle caselle di testo nelle pagine utilizzate di frequente, come la casella di ricerca di un motore di ricerca. Il completamento automatico per gli indirizzi web \u00e8 particolarmente conveniente perch\u00e9 gli indirizzi completi sono spesso lunghi e difficili da digitare correttamente. HTML 5 ha un attributo codice_1 di completamento automatico.\n&lt;form action=\"/action_page.php\" method=\"get\" autocomplete=\"on\"&gt;\n &lt;label for=\"fname\"&gt;Nome:&lt;/label&gt;\n &lt;input type=\"text\" id=\"fname\" name=\"fname\"&gt;&lt;br/&gt;&lt;br/&gt;\n &lt;label for=\"email\"&gt;Email:&lt;/label&gt;\n &lt;input type=\"text\" id=\"email\" name=\"email\"&gt;&lt;br/&gt;&lt;br/&gt;\n &lt;input type=\"submit\"&gt;\n&lt;/form&gt;\nProgrammi di posta elettronica.\nIl completamento automatico viene generalmente utilizzato per inserire gli indirizzi di posta elettronica dei destinatari previsti. In genere esiste un numero limitato di indirizzi e-mail utilizzati di frequente, quindi \u00e8 relativamente facile utilizzare il completamento automatico per selezionarli. Come gli indirizzi web, gli indirizzi e-mail sono spesso lunghi, quindi digitarli completamente \u00e8 scomodo.\nMotori di ricerca.\nNei motori di ricerca le funzionalit\u00e0 dell'interfaccia utente di completamento automatico forniscono agli utenti query o risultati suggeriti mentre digitano la query nella casella di ricerca. Questo \u00e8 anche comunemente chiamato \"autosuggest\" o \"ricerca incrementale\".\nEditor del codice sorgente.\nIn un editor di codice sorgente il completamento automatico \u00e8 notevolmente semplificato dalla struttura regolare dei linguaggi di programmazione. Di solito c'\u00e8 un numero limitato di parole significative nel contesto o nello spazio dei nomi corrente, come i nomi di variabili e funzioni.\nStrumenti di query del database.\nIl completamento automatico negli strumenti di query del database consente all'utente di completare automaticamente i nomi delle tabelle in un'istruzione SQL e i nomi delle colonne delle tabelle a cui si fa riferimento nell'istruzione SQL.\nProgrammi di videoscrittura.\nIn molti programmi di elaborazione testi il completamento automatico riduce la quantit\u00e0 di tempo impiegato per digitare parole e frasi ripetitive. Il materiale di origine per il completamento automatico viene raccolto dal resto del documento corrente o da un elenco di parole comuni definite dall'utente. Apache OpenOffice, Calligra Suite, LibreOffice e Microsoft Office includono il supporto per questo tipo di completamento automatico, cos\u00ec come gli editor di testo avanzati come Emacs e Vim.\nInterpreti a riga di comando.\nIn un interprete a riga di comando, come ad esempio PowerShell, il completamento automatico dei nomi dei comandi e nomi di file pu\u00f2 essere realizzato tenendo traccia di tutte le possibili nomi di cose a cui l'utente pu\u00f2 accedere."}
{"id": "720168", "revid": "123451926", "url": "https://it.wikipedia.org/wiki?curid=720168", "title": "Metafisica (Tommaso Campanella)", "text": "La Metafisica (\"Metaphysica\", 1623) \u00e8 l'opera pi\u00f9 importante di Tommaso Campanella, fra le principali premesse di quel razionalismo moderno che trover\u00e0 completa espressione nel pensiero di Cartesio.\nL'essenza trinitaria dell'uomo.\nIn quest'opera Campanella supera la visione sensistica di Telesio e d\u00e0 una concezione dell'essere che risale a S.Agostino che vede nell'uomo il marchio della Trinit\u00e0.\nInfatti, come per questo, anche per Campanella l'essere \u00e8 strutturato nelle tre essenze primarie: potenza (Padre), sapienza (Spirito), amore (Figlio), che egli chiama le tre Primalit\u00e0.\nAfferma Campanella:\nOgni essere che \u00e8 essere, \u00e8 tale perch\u00e9 \"pu\u00f2\" essere: ogni essere veramente \u00e8, perch\u00e9 ha la potenza, la possibilit\u00e0 di essere.\n\u00c8 tale veramente quell'essere (che ha la potenza di essere), se ha la coscienza di essere, perch\u00e9 chi non \"sa\" di essere, per s\u00e9 stesso \u00e8 come se non esistesse: esister\u00e0 per gli altri ma non per s\u00e9 stesso.\nIl \"nosse\" \u00e8 quindi costitutivo dell\"'esse\".\nLa condizione prima dell\"'essere\" \u00e8 il \"sapere di essere\".\nAvere coscienza di s\u00e9, il pensare (il \"cogito\", dir\u00e0 Cartesio) \u00e8 la condizione prima dell'essere (\"ergo sum\"); tra Campanella e Cartesio resta comunque una differenza fondamentale: mentre la filosofia campanelliana si limita a ricostruire ma non a riprodurre le condizioni che dal sapere portano all'essere, per Cartesio invece la filosofia stessa diventer\u00e0 arbitra dell'essere. Per Campanella cio\u00e8, il modo in cui il sapere diventa costitutivo dell'essere non \u00e8 mediato dalla ragione filosofica, n\u00e9 da alcun metodo.\nCio\u00e8, se non sa di essere va incontro a dei pericoli che potrebbero farlo perire perch\u00e9 non \"ama\" s\u00e9 stesso (non ha capacit\u00e0 di autoconservazione).\nIl fatto di sapere di essere \u00e8 provato dall'amore di s\u00e9 stesso, per cui chi non sa, non ama s\u00e9 stesso\n[allora possiamo sapere quello che prima, non avendo la potenza, non potevamo sapere];\nNota teologica.\nDiversamente da Sant'Agostino che concepisce il rapporto trinitario tra il Padre e il Figlio mediato dal Sapere, lo Spirito Santo che \"circola\", \"respira\" in entrambe le Persone, Campanella avanza una concezione della Trinit\u00e0 dov'\u00e8 l'Amore (il Figlio) il rapporto che lega il Padre e lo Spirito.\nLa Trinit\u00e0 come una sfera, con altre due sfere reciprocamente concentriche, dove quella alla periferia \u00e8 la Potenza (il Padre), nella parte mediana l'Amore (il Figlio), al centro lo Spirito, il nucleo della sfera.\nLa moderna teologia trinitria riprende invece per un verso, la concezione agostiniana, preferendo per\u00f2 pensare, per altro verso, come in Campanella, allo Spirito come Amore pi\u00f9 che come Sapienza, e vede proprio nell'Amore-Spirito del Padre verso il Figlio e di questi verso il Padre il nesso trinitario. \nIn questo caso \u00e8 lo Spirito come Amore che \"attraversa\" le tre persone e le fa una.\nNon c'\u00e8 amore senza sofferenza, rinunzia e dono di s\u00e9. Chi pi\u00f9 ama, pi\u00f9 soffre. Questo spiegherebbe lo scandalo del Dio sofferente in croce.\nIn questo modo si tenta anche una risposta alla domanda che si poneva S.Agostino:\nL'amore infinito per cui Dio ama le creature e queste Dio, non pu\u00f2 esser privo della sofferenza, della negativit\u00e0 che esalta il positivo. Il male che quindi si diffonde e colpisce anche gli innocenti esalta la funzione del bene che salva e redime.\nLa gnoseologia.\nCampanella afferma poi che ci sono due forme di conoscenza che chiama: \"sensus innatus\" conoscenza di s\u00e9, innata, primaria ed essenziale e \"sensus abditus\" conoscenza delle cose esterne secondaria ed accidentale.\nIl \"sensus innatus\" quindi ci appartiene sin dall'inizio, (innato), e senza di esso non saremmo coscienti del nostro stesso esistere e quindi \u00e8 essenziale per affermarci come soggetto, ed \u00e8 infine primario perch\u00e9 senza di esso , senza l'autocoscienza non vi potrebbe essere conoscenza delle cose esterne: il \"sensus abditus\", quindi secondario rispetto al \"sensus innatus\", ed accidentale, nel senso che non potremmo mai avere una conoscenza delle cose esterne totale e completa.\nIl \"sensus innatus\" \u00e8 primario ed essenziale anche perch\u00e9 si esprime nel primo immediato atto di autocoscienza con cui io riconosco me stesso, atto in cui c'\u00e8 una perfetta coincidenza tra l'io come soggetto pensante e l'io come oggetto pensato. \nCondizione essenziale dell'autocoscienza \u00e8 la presenza sensibile di una realt\u00e0, di un corpo, di un oggetto pensato.\nBisogna rammentare che c'\u00e8 diversit\u00e0 tra coscienza e conoscenza. \nLa prima \u00e8 un immediato atto di apprensione di una realt\u00e0, la seconda implica invece un atto pi\u00f9 complicato che tende a conoscere i particolari di quella realt\u00e0 appresa coscientemente.\nVale la pena per capire meglio, rifarsi ai diversi gradi di apprensione della realt\u00e0 indicati nella metafora della caverna platonica. \nIl prigioniero vedeva le ombre proiettate sul fondo della caverna (coscienza) poi riusciva a volgere il capo e vedeva le statuette (conoscenza).\nLa sconfitta del dubbio scettico.\nNell'ambito della conoscenza aveva costituito un'obiezione fondamentale nella storia della filosofia quella avanzata dagli scettici.\nLo scetticismo che aveva introdotto il \"dubbio scettico\" sosteneva di dubitare di tutto poich\u00e9 l'apprensione della realt\u00e0 avviene tramite la conoscenza sensoriale che ha caratteristiche tali da essere diversa da momento a momento, da individuo e individuo.\nGli stessi scettici che dubitavano di tutto, erano invece certi del proprio pensiero, di avere delle idee, ma dubitavano che a queste idee corrispondessero delle realt\u00e0, apprese tramite i sensi ingannatori. \nQuello che ora afferma Campanella sconfigge il dubbio scettico, perch\u00e9 pu\u00f2 sostenere che con il \"sensus innatus\" c'\u00e8 un punto in cui al pensiero, \"io come soggetto pensante\",\ncorrisponde esattamente l\"'io come oggetto pensato\" e questo accade all'inizio del processo di autocoscienza che \u00e8 anche autoconoscenza perch\u00e9 l'oggetto pensato, di cui sono cosciente, \u00e8 talmente semplice, puro, privo di caratteristiche che basta averne coscienza per dire che se ha anche conoscenza.\nPosso inoltre legittimamente pensare che questa coincidenza di pensiero(coscienza-conoscenza) e realt\u00e0 continui a proporsi anche in seguito.\nQuindi il nostro pensiero non nasce svincolato dalla realt\u00e0 e se questo accade all'inizio questo accadr\u00e0 anche in seguito.\nGli scettici quindi che non dubitano del proprio pensiero non possono pi\u00f9 nemmeno dubitare che a questo iniziale pensiero (\"io pensante\"), corrisponda una realt\u00e0 (\"io pensato\") che accompagner\u00e0 il futuro processo conoscitivo\nSensus abditus e alienazione.\nLa conoscenza di s\u00e9 dunque \u00e8 essenziale e primaria (nel senso che da lei derivano tutte le altre conoscenze) ed \u00e8 totale perch\u00e9 quando penso l'io, penso tutto l'io, non solo come soggetto, pensiero, ma anche come oggetto, realt\u00e0. \nLa conoscenza delle cose esterne \u00e8 secondaria e accidentale, perch\u00e9 non \u00e8 mai totale.\nTuttavia, quando l'uomo privilegia la conoscenza delle cose esterne rispetto al sensus innatus, dimentica s\u00e9 stesso, aliena s\u00e9 stesso, ed estraniandosi da s\u00e9, si perde.\nCampanella sembra avere individuato che tra noi e gli oggetti c'\u00e8 un rapporto non solo teoretico ma anche morale (anche Marsilio Ficino risolveva questo rapporto in senso positivamente religioso).\nQuando noi infatti sentiamo la mancanza di qualche valore, spesso tentiamo di reagire colmando il vuoto che \u00e8 in noi con il possesso di oggetti, quasi che questi potessero sostituire i valori persi. \nTuttavia, quando l'oggetto perde la sua funzione simbolica e diventa valore reale in s\u00e9, allora subentra l'alienazione, la follia.\nSulla scia del pensiero di Agostino d'Ippona, il quale predicava la conversione dalle cose a Dio, secondo Campanella occorre recuperare i valori perduti, anzich\u00e9 perdersi nell'alienazione causata dagli oggetti."}
{"id": "720171", "revid": "36426", "url": "https://it.wikipedia.org/wiki?curid=720171", "title": "OK il prezzo \u00e8 giusto", "text": ""}
{"id": "720177", "revid": "339392", "url": "https://it.wikipedia.org/wiki?curid=720177", "title": "Segnalibro (informatica)", "text": ""}
{"id": "720178", "revid": "285333", "url": "https://it.wikipedia.org/wiki?curid=720178", "title": "Stephen Sansweet", "text": "\u00c8 il direttore del management dei contenuti della Lucasfilm, e una delle persone che possiede tra le pi\u00f9 grandi collezioni di materiale relativo a Guerre stellari. Sansweet \u00e8 anche autore di 12 libri, 10 dei quali sono relativi all'universo fantascientifico di Guerre stellari. Vive nel nord della California.\nCarriera.\nSansweet \u00e8 nato ed \u00e8 cresciuto a Filadelfia. Ha studiato alla Temple University, laureandosi in giornalismo. Inizi\u00f2 la propria carriera al Philadelphia Inquirer. In seguito ha lavorato come reporter ed editore al The Wall Street Journal, diventando il capo della sezione di Los Angeles. Nel 1996 ha accettato di lavorare per la Lucasfilm come direttore del marketing specializzato. Fino al 1\u00ba aprile 2011 \u00e8 stato il direttore del management dei contenuti e ha gestito le \"fan relations\", quando si \u00e8 dimesso dalla Lucasfilm. Rimane comunque attivo nella community dei fan ed \u00e8 utilizzato dall'azienda di Lucas come consulente."}
{"id": "720180", "revid": "32116", "url": "https://it.wikipedia.org/wiki?curid=720180", "title": "Steve Sansweet", "text": ""}
{"id": "720181", "revid": "73997", "url": "https://it.wikipedia.org/wiki?curid=720181", "title": "Iron fist", "text": ""}
{"id": "720182", "revid": "697352", "url": "https://it.wikipedia.org/wiki?curid=720182", "title": "Strada statale 7", "text": ""}
{"id": "720183", "revid": "61051", "url": "https://it.wikipedia.org/wiki?curid=720183", "title": "George Shaw", "text": "Biografia.\nShaw nacque a Bierton, nel Buckinghamshire, e studi\u00f2 alla Magdalen Hall di Oxford, conseguendo la laurea (M.A.) in Biologia, nel 1772. Dapprima inizi\u00f2 la carriera di biologo praticante, poi nel 1786 divenne assistente lettore di botanica all'Universit\u00e0 di Oxford. Nel 1788 Shaw fu cofondatore della Linnean Society e divenne membro della Royal Society nel 1789.\nNel 1791 Shaw venne nominato assistente conservatore del Dipartimento di Storia Naturale del British Museum, succedendo poi, come conservatore, a Edward Whitaker Gray nel 1806.\nShaw venne a scoprire che la maggior parte del materiale donato al museo da Hans Sloane era in cattive condizioni. Il materiale medico e anatomico fu mandato al museo del \"Royal College of Surgeons\" ma molti degli animali e degli uccelli impagliati erano tanto deteriorati da dover essere bruciati.\nLo stipendio del museo era tanto misero che Shaw dovette passare la maggior parte del suo tempo scrivendo, cos\u00ec non ebbe la possibilit\u00e0 di ingrandire la collezione. Alla sua morte il suo posto fu preso dal suo assistente Charles Konig.\nShaw pubblic\u00f2 una delle prime descrizioni inglesi dei pi\u00f9 comuni animali australiani, ai quali diede nomi scientifici, nella sua \"Zoology of New Holland\" (1794). Fu tra i primi scienziati ad esaminare un ornitorinco e pubblic\u00f2 la prima descrizione scientifica in \"The Naturalist's Miscellany\" (1799). Fu inoltre il primo a classificare l'axolotl (1795)."}
{"id": "720188", "revid": "125952099", "url": "https://it.wikipedia.org/wiki?curid=720188", "title": "Commissione dei Sei", "text": "La Commissione dei Sei () \u00e8 un organismo della provincia autonoma di Bolzano.\nDescrizione.\nLo Statuto d'autonomia della Regione Trentino Alto Adige/Sudtirol (Decreto del Presidente della Repubblica 31 agosto 1972, n. 670), prevede una commissione paritetica Stato-Provincia autonoma per elaborare le disposizioni di attuazione previste dalla norma costituzionale (Art. 107).\nTali norme di attuazione vengono elaborate dalla Commissione dei Sei, qualora si tratti di competenze della provincia autonoma di Bolzano, quando, invece, le norme di attuazione concernono competenze di entrambe le Province (Provincia autonoma di Bolzano e Provincia autonoma di Trento) o della Regione Trentino-Alto Adige, allora \u00e8 la Commissione dei Dodici (\"Zw\u00f6lfer-Kommission\") ad elaborarle. Le proposte delle commissioni, qualora accettate dal Governo, entrano in vigore con decreto del presidente della Repubblica. \nLa Commissione dei Sei \u00e8 composta da tre membri nominati dalla provincia autonoma di Bolzano e da tre membri nominati dal Governo. \nComposizione.\nLa commissione dei Sei nominata ad agosto 2006 era composta da:\nLa commissione dei Sei, nominata ad agosto 2012, era composta da:\nLa commissione dei Sei, nominata a marzo 2014, era composta da:\nLa commissione dei Sei, nominata a febbraio 2020, \u00e8 composta da:"}
{"id": "720190", "revid": "126257", "url": "https://it.wikipedia.org/wiki?curid=720190", "title": "TBVS", "text": "La Triennale Bovisa (definita anche TBVS) era una sede distaccata della Triennale di Milano situata nel quartiere milanese della Bovisa inaugurata il 22 novembre 2006. Nelle intenzioni avrebbe dovuto rappresentare una delle iniziative per riqualificare il quartiere, iniziate con la realizzazione delle nuove sedi del Politecnico di Milano. Dal 27 ottobre 2011 le attivit\u00e0 furono per\u00f2 sospese.\nL'edificio, progettato dall'architetto Pierluigi Cerri, comprendeva, oltre ad uno spazio espositivo di 1400 metri quadrati, altri 500\u00a0m\u00b2 destinati a libreria dedicata, ristorazione e servizi per il pubblico.\nL'intervento comprendeva per\u00f2 anche l'area esterna: gli studenti del Corso di Laurea in design della comunicazione della facolt\u00e0 di Design del Politecnico di Milano avevano progettato la segnaletica, mentre i writer milanesi, chiamati direttamente dall'amministrazione cittadina, avevano decorato i muri circostanti la sede."}
{"id": "720192", "revid": "17351", "url": "https://it.wikipedia.org/wiki?curid=720192", "title": "Sukhoi Su-9/11", "text": ""}
{"id": "720198", "revid": "1543377", "url": "https://it.wikipedia.org/wiki?curid=720198", "title": "Secure Electronic Transaction", "text": "Secure Electronic Transaction (SET) \u00e8 un protocollo standard per rendere sicure le transazioni con carta di credito su reti insicure e, in particolare, Internet. SET \u00e8 stato sviluppato da Visa e MasterCard (con il coinvolgimento di altre aziende come GTE, IBM, Microsoft e Netscape) a partire dal 1996.\nSET si basa sui certificati X.509, con alcune estensioni. Il protocollo impiega un algoritmo di oscuramento che, in effetti, sostituisce con un certificato il numero di carta di credito dell'utente durante le transazioni commerciali. Ci\u00f2 consente agli imprenditori di accreditare i fondi dalle carte di credito degli utenti senza avere la necessit\u00e0 di conoscere il numero della carta.\nSET fa uso di tecniche crittografiche come i certificati digitali e la crittografia a chiave pubblica per consentire alle parti di identificarsi reciprocamente e scambiare informazioni con sicurezza.\nSET fu ampiamente pubblicizzato alla fine degli anni novanta come lo standard approvato dalle carte di credito ma non riusc\u00ec a conquistare quote di mercato. Tra i motivi di ci\u00f2, vanno annoverati:\nCaratteristiche.\nGli obiettivi che SET si prefigge riguardo l'accettazione di mercato sono:\nSET riesce nel suo intento offrendo le seguenti funzionalit\u00e0:"}
{"id": "720199", "revid": "984922", "url": "https://it.wikipedia.org/wiki?curid=720199", "title": "Cantone di R\u00e9chicourt-le-Ch\u00e2teau", "text": "Il Cantone di R\u00e9chicourt-le-Ch\u00e2teau era una divisione amministrativa dell'Arrondissement di Sarrebourg.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "720200", "revid": "17351", "url": "https://it.wikipedia.org/wiki?curid=720200", "title": "Su-9", "text": ""}
{"id": "720201", "revid": "547034", "url": "https://it.wikipedia.org/wiki?curid=720201", "title": "Cantone di Sarrebourg", "text": "Il Cantone di Sarrebourg \u00e8 una divisione amministrativa dell'Arrondissement di Sarrebourg.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 23 a 46 comuni.\nComposizione.\nI 23 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 46:"}
{"id": "720205", "revid": "278830", "url": "https://it.wikipedia.org/wiki?curid=720205", "title": "Wrong turn", "text": ""}
{"id": "720206", "revid": "307923", "url": "https://it.wikipedia.org/wiki?curid=720206", "title": "Colo-colo", "text": ""}
{"id": "720209", "revid": "211373", "url": "https://it.wikipedia.org/wiki?curid=720209", "title": "Luigi Cellucci", "text": "Biografia e studi.\nCompiuti gli studi medi e liceali a Montecassino e Maddaloni, si iscrisse all'Universit\u00e0 di Napoli; dopo un anno si trasfer\u00ec nell'Universit\u00e0 di Pisa, dove nel 1898 si laure\u00f2 in Lettere alla scuola di Alessandro D'Ancona. Partecip\u00f2 alla prima guerra mondiale come ufficiale. Fu insegnante di lettere in vari licei, e preside del Liceo Tulliano di Arpino e del Liceo-ginnasio di Alatri. Qui ebbe come allievo il poeta Libero de Libero.\nNel 1936, anche a causa della sua avversione al regime fascista, si ritir\u00f2 in pensione e si trasfer\u00ec a Roma, dedicandosi ai suoi studi e collaborando a varie riviste, tra cui \"L' Arte\", \"Archivum Romanicum\" e \"Cultura Neolatina\"."}
{"id": "720210", "revid": "115971161", "url": "https://it.wikipedia.org/wiki?curid=720210", "title": "Cantone di Bitche", "text": "Il Cantone di Bitche \u00e8 una divisione amministrativa dell'Arrondissement di Sarreguemines.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 46 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 46:"}
{"id": "720212", "revid": "984922", "url": "https://it.wikipedia.org/wiki?curid=720212", "title": "Cantone di Rohrbach-l\u00e8s-Bitche", "text": "Il Cantone di Rohrbach-l\u00e8s-Bitche era una divisione amministrativa dell'Arrondissement di Sarreguemines.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "720213", "revid": "111433", "url": "https://it.wikipedia.org/wiki?curid=720213", "title": "Ecalchot", "text": ""}
{"id": "720215", "revid": "767487", "url": "https://it.wikipedia.org/wiki?curid=720215", "title": "Cantone di Sarralbe", "text": "Il Cantone di Sarralbe \u00e8 una divisione amministrativa dell'Arrondissement di Sarreguemines e dell'Arrondissement di Forbach.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 48 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 48:"}
{"id": "720217", "revid": "287204", "url": "https://it.wikipedia.org/wiki?curid=720217", "title": "Cantone di Sarreguemines", "text": "Il Cantone di Sarreguemines \u00e8 una divisione amministrativa dell'Arrondissement di Sarreguemines.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 20 comuni.\nComposizione.\nPrima della riforma del 2014 comprendeva il solo comune di Sarreguemines.\nDal 2015 i comuni appartenenti al cantone sono i seguenti 20:"}
{"id": "720218", "revid": "110157", "url": "https://it.wikipedia.org/wiki?curid=720218", "title": "Cantone di Sarreguemines-Campagne", "text": "Il Cantone di Sarreguemines-Campagne era una divisione amministrativa dell'Arrondissement di Sarreguemines.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "720220", "revid": "984922", "url": "https://it.wikipedia.org/wiki?curid=720220", "title": "Cantone di Volmunster", "text": "Il Cantone di Volmunster era una divisione amministrativa dell'Arrondissement di Sarreguemines.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "720221", "revid": "46291", "url": "https://it.wikipedia.org/wiki?curid=720221", "title": "Malvaceae", "text": "Le Malvacee (Malvaceae ) sono una famiglia di piante angiosperme distribuite nelle regioni temperate e calde di tutto il globo.\nDella famiglia fanno parte specie di grande interesse commerciale come ad esempio fibre tessili (cotone, iuta, kenaf), piante ornamentali (es. Ibisco), piante alimentari (gombo, carcad\u00e8).\nDescrizione.\nNella sottofamiglia delle Malvoidee (che approssimativamente corrisponde alla delimitazione classica) le foglie sono spiralate provviste di stipole.\nI fiori, per lo pi\u00f9 isolati, sono ermafroditi, attinomorfi.\nIl calice, formato da 5 sepali saldati alla base, \u00e8 spesso raddoppiato all'esterno da un calicetto, la corolla \u00e8 costituita da 5 petali liberi o concresciuti alla base. L'androceo \u00e8 formato da numerosi stami saldati per i filamenti a formare una tipica struttura a tubo che avvolge lo stilo. Il gineceo \u00e8 formato da 5 - molti carpelli che formano un ovario supero; ciascun carpello contiene un solo ovulo.\nIl frutto \u00e8 un poliachenio, costituito da tanti mericarpi quanti sono i carpelli che a maturit\u00e0 si separano per distruzione del ricettacolo (es. Malva) o una capsula loculicida.\nTassonomia.\nLa famiglia comprendente circa 250 generi e oltre 4000 specie.\nLa classificazione filogenetica suddivide la famiglia Malvaceae nelle seguenti sottofamiglie (\u2666 indica cladi poco supportati &lt;80%):\nL'attuale classificazione attribuisce alle Malvaceae anche generi che la classificazione tradizionale assegnava alle famiglie Bombacaceae, Sterculiaceae e Tiliaceae."}
{"id": "720222", "revid": "125983646", "url": "https://it.wikipedia.org/wiki?curid=720222", "title": "Scugnizzi", "text": "Scugnizzi \u00e8 un film del 1989 diretto da Nanni Loy.\nTrama.\nIl film narra le vicende di alcuni dei giovani detenuti del riformatorio di Nisida a Napoli, impegnati a realizzare un musical teatrale sotto la guida dell'attore Fortunato Assante.\nAttraverso le singole storie dei ragazzi, rappresentate per quadri, il film porge allo spettatore un acuto punto di vista sulle difficili tematiche della camorra e del disagio giovanile nel capoluogo campano."}
{"id": "720223", "revid": "121541968", "url": "https://it.wikipedia.org/wiki?curid=720223", "title": "Feng shui", "text": "Il feng shui () \u00e8 un'antica arte geomantica taoista della Cina, ausiliaria dell'architettura, affine alla geomanzia occidentale. A differenza di questa prende per\u00f2 in considerazione anche aspetti della psiche e dell'astrologia. Attualmente non esiste alcuna prova scientifica delle sue ipotesi ed \u00e8 quindi considerata pseudoscienza.\nOrigini.\nNon esiste una dottrina unificata o testi canonici sul feng shui, ma esistono numerose scuole che hanno sviluppato una serie complessa di regole, le due pi\u00f9 importanti sono \"San Yuan Pai\" e \"San He Pai\".\nFeng shui significa letteralmente \"vento e acqua\", in onore ai due elementi che plasmano la terra e che col loro scorrere determinano le caratteristiche pi\u00f9 o meno salubri di un particolare luogo. Secondo il taoismo esistono due principi generali che guidano lo sviluppo degli eventi naturali, essi sono il \"Ch'i\" e l'equilibrio dinamico di Yin e Yang. Lo \"yin\" \u00e8 il principio umido oscuro e femminile, mentre lo \"yang\" \u00e8 il principio caldo luminoso e maschile. Nel feng shui lo yin \u00e8 rappresentato dall'acqua e lo yang \u00e8 il vento inteso forse pi\u00f9 come respiro. Nel feng shui l'I Ching viene praticato nel Bagua quando si arreda l'interno di edifici.\nUna delle principali scuole di pensiero \u00e8 quella che pone le origini del feng shui nell'astrologia, ed in particolare nel Ki delle 9 stelle, anch'esso basato sui principi di Yin e Yang. Questo oroscopo consta di 9 numeri, associati ai 5 elementi (fuoco, terra, metallo, acqua, legno), ognuno dei quali corrisponde ad una direzione. Il fuoco \u00e8 associato al Sud, e sta ad indicare la luminosit\u00e0, la creativit\u00e0 e l'estro, lo spirito. L'acqua \u00e8 associata al Nord e riguarda il riposo, l'interiorit\u00e0 e i rapporti interpersonali. Il metallo al Nord-Ovest e all'Ovest e riguarda l'organizzazione, le attivit\u00e0 finanziarie, gli investimenti. La terra al Nord-Est e al Sud-Ovest e riguarda il governo, il sociale, l'alimentazione e la salute. Il legno all'Est e al Sud-Est e riguarda i viaggi, il commercio, le invenzioni e l'informatica.\nLe origini del feng shui, per quanto incerte, appaiono antichissime e sono state scoperte delle tombe risalenti al Neolitico che sembrano seguirne i principi nella costruzione. I progressi nella conoscenza dell'insieme delle arti che concorrono al feng shui vengono tradizionalmente attribuiti a sovrani mitici quali Fu Hsi e Huang Di. Nei secoli che precedettero i primi imperatori della dinastia Qin il feng shui, chiamato \"Ka Nyu\" (\"studio della Terra\"), faceva parte delle arti divinatorie di cui si occupavano consiglieri politici e militari. Altri autori per\u00f2 lo riportano fino ai tempi della dinastia Xia con l'osservazione dei gusci di tartaruga nel quadrato lo shu scoprendo insieme anche l'I Ching, l'astrologia e la numerologia cinese.\nTrov\u00f2 una prima sistemazione e definizione organica nel fondamentale \"Zang Shu\" (\"il libro delle sepolture\") di Gu\u014d P\u00fa (\u90ed\u749e, 276-324). L'autore descrive come l'energia del Drago (il \"Qi\") scende dalle montagne, disperdendosi attraverso i venti, e si arresta dinanzi a uno specchio d'acqua, dove si raccoglie e condensa. L'energia vitale benefica \u00e8 quindi il risultato di un equilibrio di forze, creata dalla presenza di elementi e conformazioni paesaggistiche che creano i presupposti per la \"fortuna\" di un luogo o edificio.\nI principi in una abitazione.\nSecondo i sostenitori delle ipotesi del feng shui, esisterebbero direzioni pi\u00f9 propizie per le varie attivit\u00e0 nella casa, nella vita, e nei viaggi, come anche la forma e il colore di mobili e oggetti hanno assonanze con i 5 elementi.\nAd esempio, secondo i principi del feng shui, una casa per essere ben costruita dovrebbe essere quadrata o rettangolare senza angoli o parti mancanti e con forma regolare, dovrebbe avere un drago verde ad Est (delle piante alte che proteggano questo lato), una tigre bianca ad Ovest (possono esservi anche da questa parte delle piante, ma pi\u00f9 basse), una tartaruga nera a Nord (una collina o un grosso masso) e la fenice rossa a Sud (pu\u00f2 essere anche sotto forma simbolica, ad esempio un sasso con un filo rosso avvolto intorno). La parte sud dell'edificio \u00e8 la pi\u00f9 esposta alla luce ed al calore del sole (almeno nel nostro emisfero) quindi \u00e8 considerata corrispondente al fuoco e allo yang. La parte nord della casa \u00e8 considerata corrispondente all'acqua e alla carriera. Proprio perch\u00e9 l'acqua corrisponde all'elemento pi\u00f9 Yin dell'oroscopo, \u00e8 la direzione pi\u00f9 indicata per il riposo. Infatti, uno dei suggerimenti (quasi un brocardo) del feng shui \u00e8 dormire con la testa rivolta verso nord e i piedi verso sud. Ogni direzione ha una relazione con un aspetto della vita, famiglia, figli, felicit\u00e0, amicizia, carriera e fama, aiuto da parte dei genitori, ricchezza ecc.\nPresso i cinesi ed alcune popolazioni limitrofe (soprattutto in Corea e nel Sudest asiatico) ci si rivolge spesso ad un esperto di feng shui per la scelta del terreno su cui edificare, per come orientare la casa e la porta principale in base alla data di nascita del capofamiglia, e per scegliere anche la data di inizio della costruzione e la data di trasferimento della famiglia nella nuova casa. Secondo le tradizioni culturali, un esperto feng shui \u00e8 ritenuto inoltre in grado di valutare una casa dal punto di vista energetico, e di decidere quali sono i \"rimedi\" da adottare per armonizzare l'energia all'interno della casa e portare alla famiglia che la abita prosperit\u00e0 e serenit\u00e0.\nLe strade di una citt\u00e0, pur essendo diritte, dovrebbero presentare svolte ad angolo retto, perch\u00e9 le strade eccessivamente lunghe e rettilinee secondo le teorie del Feng shui potrebbero convogliare energia venefica; questo stile \u00e8 presente in molte antiche citt\u00e0 in tutto il mondo, costruite con strade a zig-zag (o anche 'a baionetta') per ostacolare le invasioni. I tetti degli edifici tradizionali possiedono gli angoli girati verso l'alto, mentre nel giardinaggio le siepi percorrono il limite perimetrale per proteggere l'interno dando le basi per gli stili di giardinaggio.\nRiferimenti storici al Feng Shui.\nI primi accenni alle pratiche di feng shui (o geomanzia) in scritti di testimoni occidentali si possono leggere nelle opere di missionari gesuiti come Matteo Ricci e Martino Martini. Di solito questi autori tendono a liquidare questo genere di pratiche come sciocche superstizioni, anche se Martini - che scrive alcuni decenni dopo Ricci - sembra manifestare maggiore comprensione per il ruolo dei geomanti nella pianificazione delle grandi opere pubbliche. Nelle opere dei gesuiti i geomanti sono definiti come \"geo-l\u00f2gi\" o come \"oro-l\u00f2gi\", perch\u00e9 interpretano la forma della terra o delle montagne.\nLe Corrispondenze ed i cicli nel Feng Shui.\nIl concetto del Tao sta alla base del Taoismo e del \"feng shui\". Il \"Tao\" pu\u00f2 essere definito come il processo cosmico di continuo divenire che coinvolge ogni cosa o essere. Questo eterno divenire si sviluppa in cicli (ad es. il ciclo giorno/notte, quello delle stagioni, degli anni, delle ere; o anche quello della vita umana ecc). Secondo la cosmologia taoista, prima della sua manifestazione il \"Tao\" \u00e8 senza forma, perfetto, sereno, vuoto, solitario, immutabile, infinito, eternamente presente. \nIl Taoismo spiega che il \"Tao\" si manifesta attraverso un processo di dualizzazione e poi di pluralizzazione. Ognuno di questi stadi ha un nome: \nCuriosit\u00e0.\nUna canzone dell'artista coreano Jay Park, pubblicata a giugno 2019, porta il nome di questa antica arte, pur non essendo incentrata su di essa ma sul cantante stesso.\nI punti cardinali e i colori del Feng shui.\nNella geografia cinese si attribuisce molta importanza al Centro, quasi come se fosse a sua volta un punto cardinale. Aggiungendo anche il Centro ai quattro punti cardinali della geografia occidentale (ci\u00f2 \u00e8 frutto della tradizione antica, islamica e cristiana medievale) si ottiene un sistema di cinque direzioni particolarmente adatto alle relazioni con i Cinque Elementi o Wu Xing.\n___ Blu - Colore del Nord, si riflette positivamente sulla carriera e il successo\n___ Viola - \u00c8 il colore dell'amicizia, degli scambi e dei viaggi e va a Nord-Ovest\n___ Giallo - ad Ovest stimola la creativit\u00e0 ed \u00e8 perfetto per i bambini\n___ Arancione - Sud-Ovest, protegge il matrimonio e le relazioni sociali\n___ Rosso - Da posizionare a Sud, evoca saggezza e buona forma fisica\n___ Marrone - Salute e ricchezza da preferire a Sud-Est\n___ Verde - Ad Est, perfetto per chi studia, evoca conoscenza e illuminazione\n___ Azzurro - All'insegna della famiglia il colore di Nord-Est"}
{"id": "720226", "revid": "767487", "url": "https://it.wikipedia.org/wiki?curid=720226", "title": "Cantone di Cattenom", "text": "Il Cantone di Cattenom era una divisione amministrativa dell'Arrondissement di Thionville-Est.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "720227", "revid": "110157", "url": "https://it.wikipedia.org/wiki?curid=720227", "title": "Cantone di Metzervisse", "text": "Il Cantone di Metzervisse \u00e8 una divisione amministrativa dell'Arrondissement di Thionville-Est.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i comuni di:"}
{"id": "720228", "revid": "75730211", "url": "https://it.wikipedia.org/wiki?curid=720228", "title": "Windows Script Host", "text": "Windows Script Host (o WSH) (originalmente chiamato \"Windows Scripting Host\", ma rinominato per le versioni successive) \u00e8 un linguaggio di scripting preinstallato su Windows 98 e tutti i Windows successivi. Consente di creare script pi\u00f9 potenti e versatili rispetto ai file batch (.BAT) del vecchio MS-DOS. A partire da Windows 2000 Server, WSH supporta gli script creati manualmente dagli utenti.\n\u00c8 \"language-independent\" perch\u00e9 pu\u00f2 far uso di JavaScript e VBScript (di default), ma l'utente pu\u00f2 decidere di installare diversi \"script engine\" (come Perl).\nPraticamente qualsiasi operazione eseguibile da Windows pu\u00f2 essere automatizzata da WSH. \u00c8 uno strumento molto potente e versatile, ma proprio grazie alla sua potenza alcuni virus ne fanno uso per diffondersi. Dunque, se non si utilizza intensamente questo linguaggio potrebbe essere raccomandabile disattivarlo per motivi di sicurezza.\nEsempi di codice.\nHello, world!\nIl seguente esempio mostra una finestra pop-up con il testo \"Ciao, mondo\".\nsalvare il contenuto in un file con estensione .wsf, ad esempio hello.wsf , e fare doppio click sul file per lanciare lo script."}
{"id": "720230", "revid": "984922", "url": "https://it.wikipedia.org/wiki?curid=720230", "title": "Cantone di Sierck-les-Bains", "text": "Il Cantone di Sierck-les-Bains era una divisione amministrativa dell'Arrondissement di Thionville-Est.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "720231", "revid": "124138275", "url": "https://it.wikipedia.org/wiki?curid=720231", "title": "Fede nativa slava", "text": "La Fede Nativa Slava o Rodnoveria (, \"Rodnoverie\"; in serbo \u0420\u043e\u0434\u043d\u043e\u0432\u0435\u0440\u0458\u0435, \"Rodoverje\"; , \"Ridnovirstvo\"; in polacco \"Rodzimowierstwo s\u0142owia\u0144skie\"; in ceco \"Rodnov\u011b\u0159\u00ed\"; e nelle lingue slave del sud mutuato dal russo; tutti composti di \u0440\u043e\u0434\u043d\u0430\u044f \"rodnaya\" e \u0432\u0435\u0440\u0430 \"vera\", vale a dire \"fede indigena\" o \"nativa\" o \"ancestrale\") \u00e8 un movimento religioso neopagano che si propone come la continuazione contemporanea della religione indigena praticata dai popoli slavi prima che le loro classi dirigenti adottassero il cristianesimo come religione di Stato a partire dal X secolo. Suppone che la religione indigena slava non sia stata abbandonata repentinamente dalle popolazioni slave, tanto che il fenomeno della \"doppia fedelt\u00e0\" (\"dvoverie\"), sia alla religione slava che al cristianesimo, \u00e8 persistito fino alla modernit\u00e0. La Rodnoveria come movimento organizzato \u00e8 emersa dopo la dissoluzione dell'Unione Sovietica, per espandersi in maniera visibile e considerevole a partire dalla met\u00e0 degli anni 1990.\nStoria.\nLa religione nativa slava \u00e8 da attribuirsi al gruppo indoeuropeo come altre religioni native d'Europa. Gruppi e organizzazioni sono sorti in tutti i Paesi slavi, e la loro presenza \u00e8 numerosa e molto visibile in Russia e Ucraina.\nIn Ucraina, il fondatore della prima organizzazione della religione indigena fu Volodymyr \u0160ajan, nato a Leopoli nel 1908. Studi\u00f2 la filosofia e il sanscrito. Nel 1934 avrebbe vissuto un'esperienza mistica e illuminante sul monte Grekhit, tra i Carpazi. Dopo la seconda guerra mondiale si trasfer\u00ec in Inghilterra, dove pot\u00e9 lavorare sulle sue idee; mor\u00ec nel 1974 a Londra. La sua influenza \u00e8 riscontrabile nella dottrina di molti gruppi neopagani ucraini. L'attuale maggiore organizzazione del Paese \u00e8 l'Unione dei rodnovari ucraini guidata da Halyna Lozko, di cui uno dei centri affiliati, precisamente quello di Kiev, chiamato Pravoslavya, pubblica una rivista chiamata \"Svarog\". Nel 1995, sempre nella citt\u00e0 di Kiev, si tenne una conferenza intitolata \"La fede tradizionale: risorse, correnti e tendenze\", a cui parteciparono parecchi gruppi neopagani.\nIn Polonia la risorgenza della religione nativa inizi\u00f2 a manifestarsi nel periodo tra le due guerre come influenza artistico-letteraria: Marian Wawrzeniecki fu autore di molte opere grafiche di ispirazione pagana. L'autore pi\u00f9 creativo fu tuttavia Stanis\u0142aw Szukalski, nato nel 1893. Crebbe negli Stati Uniti ma fu mandato da suo padre a studiare a Cracovia, in Polonia dove, avvicinandosi all'ambiente neopagano, fond\u00f2 un'associazione artistico-religiosa, la Szczep Rogate Serce, che pubblicava anche una rivista chiamata \"Krak\" (il nome del leggendario fondatore di \"Krak\u00f3w\", Cracovia).\nIn seguito \u2014 alla fine della seconda guerra mondiale \u2014 Szukalski torn\u00f2 negli Stati Uniti, dove mor\u00ec nel 1987. L'interesse per il neopaganesimo tese a manifestarsi anche in forma di movimento sociale, il cui iniziatore fu Jan Stachniuk, nato nel 1905. Dopo avere completato i suoi studi in economia inizi\u00f2 a pubblicare libri che tendevano a presentare una sua visione della religione slava. Nel 1937 fond\u00f2 la rivista Zadruga. Un tratto interessante nel pensiero di Stachniuk \u00e8 la sacralizzazione della creativit\u00e0 intellettuale e il culto per l'energia cosmica, che tende a manifestarsi attraverso il destino. Il successo di una persona non dipende unicamente dalle preghiere, ma anche dalla partecipazione attiva che la persona deve esercitare nella sua vita, dato che il destino \u00e8 un fattore che tende a modellarsi in base alle proprie azioni. Alcuni membri della Zadruga diedero origine in seguito alla casa di pubblicazione chiamata Toporzel, di cui un membro \u00e8 Antoni Wacyk, il quale, nel suo libro, espose anch'egli un parere sulla fede. Questa, secondo Wacyk, deve essere innanzitutto un'esperienza mistica personale. Secondo il suo pensiero, una religione \"pagana\" \u00e8 l'ideale affinch\u00e9 questa concentrazione del singolo su Dio possa verificarsi.\nLa Zadruga in seguito ispir\u00f2 la fondazione di un nuovo gruppo, l'Associazione per la fede indigena, di cui l'iniziatore fu Jerzy Potrzebowski. L'interesse per il paganesimo sorse anche tra coloro che gi\u00e0 si interessavano alla spiritualit\u00e0, come Jacek Dobrowolski, fondatore della prima comunit\u00e0 buddhista in Polonia, che nel 1991 pubblic\u00f2 un poema intitolato \"Rarog\", trattante le numerose affinit\u00e0 tra il paganesimo slavo e gli antichi culti indo-iranici, e la figura della divinit\u00e0 chiamata Jarilo, che era molto popolare tra gli slavi orientali e meridionali. Come studioso di religioni, Dobrowolski, analizzando il culto polacco della Madonna, vi trov\u00f2 parecchi riferimenti di continuazione del culto pagano matriarcale antecedente il cattolicesimo.\nOggi in Polonia esistono diverse organizzazioni della religione nativa slava; tra le pi\u00f9 influenti la Chiesa nativa polacca e la Chiesa slava polacca, nonch\u00e9 l'associazione \"Rodzima Wiara\". Il rapido emergere di gruppi neopagani nell'Europa centrale e orientale sta divenendo una ricca fonte di studio.\nIn Repubblica Ceca l'associazione \"Rodn\u00e1 v\u00edra\" fu fondata nell'anno 2000 su iniziativa di sei rappresentanti di due gruppi di ispirazione slavofila: Radho\u0161\u0165 e NFC. Il primo (fondato nel 1998 da un ricercatore universitario di origine napoletana) era di ispirazione ecologista, nel secondo erano rappresentati elementi provenienti anche dalla destra estrema. Cercando una unione nonostante le differenze, i due gruppi trovarono un'intesa comune e la politica partitica spar\u00ec definitivamente dal vocabolario e dalle azioni dell'associazione.\nLa rapida diffusione della Rodnoveria \u00e8 attribuita da alcuni studiosi ai suoi legami con il sentimento identitario in ascesa tra gli Slavi dopo la disfatta dell'Unione Sovietica. Questa tendenza all'identificazione di appartenenza ad una cultura slava comune \u00e8 il cosiddetto panslavismo. In Russia la Rodnoveria si \u00e8 diffusa con rapidit\u00e0 in tutto il vasto territorio, parzialmente a colmare il vuoto lasciato dalla dissoluzione di tutti gli organismi religiosi sotto l'ateismo di Stato dell'Unione Sovietica.\nCosmologia.\nNella Fede Nativa Slava, Dio (Rod) \u00e8 considerato come l'essenza ultima di tutto ci\u00f2 che esiste, il principio creatore che dette ordine al caos all'inizio dei tempi, e inizi\u00f2 a manifestarsi dando forma all'esistente per mezzo della sua energia. L'universo \u00e8 dunque concepito come una manifestazione della realt\u00e0 divina, una condensazione attiva dell'energia cosmica. Quest'ultima \u00e8 perennemente agente nell'universo: la creazione non \u00e8 una verit\u00e0 finita, ma si attua da sempre e per sempre, in ogni tempo e in ogni spazio. La creazione, infatti, non \u00e8 altro che la continua azione che le forze della natura, le divinit\u00e0, agenti alla base della manifestazione del creato, ovvero a un livello sottilisimo dell'esistenza, esercitano su quest'ultima, per modellarla, per forgiarla, per donare la vita. Le forze divine della creazione sono esse stesse parte della Sostanza divina finale, essendo manifestazioni attive dell'Uno.\nUn concetto presente nella cosmologia neopagana slava \u2014 e che la accomuna dunque a tutte le altre religioni indoeuropee e iraniche \u2014 nelle quali \u00e8 similmente presente, \u00e8 quello dell'albero cosmico. Nel neopaganesimo slavo \u00e8 rappresentato come una quercia o un pino e simboleggia l'energia universale emanata da Dio che permea e compone il mondo e le sue leggi fisiche e chimiche.\nNella fase antica della religione slava, l'albero cosmico rappresentava soprattutto la divisione del mondo in tre regni: il cielo, rappresentato dai rami, ovvero il luogo dove presenziavano le entit\u00e0 celesti; il mondo sensibile, rappresentato dal tronco, che corrispondeva al mondo fisico in cui vive l'uomo; infine l'oltretomba (chiamata tradizionalmente \"virey\" o \"iriy\"), rappresentata dalle radici, luogo meraviglioso e tranquillo dove dimoravano le anime dei defunti, un mondo di praterie verdi, alberi ed eterna primavera. Queste credenze mitologiche sopravvissero a lungo anche dopo la cristianizzazione dei Paesi slavi, oppure vennero codificate diversamente in modo da accomunarle alla mitologia cristiana.\nNel neopaganesimo moderno l'albero cosmico riacquista quello che era il suo profondo significato teologico, stando a simboleggiare l'essenza divina che si manifesta dando ordine al caos, generando il mondo e le sue infinite forme di esistenza.\nTeologia slava.\nLa teologia slava \u00e8 simile a quella delle religioni del ceppo indoeuropeo. Si tratta di un sistema monistico ed enoteistico, in cui le molteplici divinit\u00e0 sono considerate i diversi aspetti di manifestazione della realt\u00e0 finale, Dio (Rod), l'Uno, l'eterna Sostanza divina che compone tutto ci\u00f2 che esiste. Questa entit\u00e0 universale, veniva chiamata e viene chiamata dai moderni neopagani slavi, Perun (mentre dai lituani \"Perk\u016bnas\", nome che letteralmente significa \"la luce\"), il Dio del tuono dell'antico pantheon, oltre che una delle poche divinit\u00e0 a essere stata comune a tutte le popolazioni slave e l'unica divinit\u00e0 che fu identificata con il Dio cristiano all'epoca dell'evangelizzazione (successivamente fu poi il culto di Perun connesso con quello cristiano di sant'Elia.\nGli Slavi identificavano Rod nella figura di Perun, testimonianza a ci\u00f2 \u00e8 rinvenibile soprattutto in uno scritto di Procopio, in cui questi descrive dettagliatamente come il culto di Perun facesse intendere la sua natura di Dio cosmico, emanatore di tutte le altre divinit\u00e0 della natura. Procopio descrive la religione degli slavi come un culto monoteistico, corrispondente al moderno concetto di sistema monistico ed enoteistico. Nello spirito di Procopio, analizzano cos\u00ec la religione natia degli slavi i cattolici zelanti di oggigiorno. Ovviamente i membri stessi delle associazioni slave, a parte alcune eccezioni, hanno un'opinione completamente diversa di s\u00e9 stessi e del loro culto.\nUna caratteristica spiccata della religione neopagana slava, che la distinguerebbe secondo alcune ipotesi dalla concezione delle altre religioni neopagane, \u00e8 il dualismo. Perun \u00e8 considerato il Dio uno, tuttavia la sua figura \u00e8 sempre accompagnata da una controparte, il dio Veles. L'opposizione delle due divinit\u00e0 di Perun e Veles rappresenta l'antagonismo universale dei principi creatori, che accomuna parecchie tradizioni religiose. Questo sistema dualistico \u00e8 presente anche, ad esempio, nel taoismo, in cui i principi cosmici in opposizione sono chiamati yin e yang. Si suppone che questo tipo di dualismo, sia stato dovuto all'influenza scita e sarmata, ovvero iranica, sui gruppi slavi della Russia meridionale nel periodo preistorico e protostorico di queste zone.\nCon la cristianizzazione delle terre slave, i missionari oltre a identificare Perun con il loro Dio, trovarono terreno fertile anche per associare la divinit\u00e0 di Veles a Satana, sebbene l'originale slavo e attuale neopagano non presenti caratteristiche negative, essendo il paganesimo sempre stato caratterizzato da un rifiuto di classificazione tra cose buone e cose cattive, dato il presupposto secondo cui il bene e il male sono concetti concepiti ed esercitati dall'uomo. Le due divinit\u00e0 rappresentano dunque i due principi in eterno scontro, le due controparti dalla cui interazione scaturisce la vita, l'esistenza di tutto ci\u00f2 che esiste. La caratteristica distintiva sta per\u00f2 nel fatto che Perun sia la divinit\u00e0 suprema effettiva, mentre Veles una controparte emanata essa stessa da Perun, quindi una manifestazione di quest'ultimo. Perun \u00e8 infine la Fonte da cui sorge tutta l'energia divina di cui l'universo \u00e8 composto, identificata nell'albero cosmico.\nDivinit\u00e0.\nOltre a Veles, la religione neopagana slava comprende nella propria concezione divina una serie di divinit\u00e0 autoctone slave.\nQueste divinit\u00e0 sono spiriti della natura, permeano il mondo naturale in ogni sua accezione e contribuiscono alla realizzazione di quello che \u00e8 il processo creativo dell'azione divina. Le divinit\u00e0 secondo la concezione monistica sarebbero varie sfaccettature dell'unica realt\u00e0 e permetterebbero all'uomo di intraprendere percorsi diversi per giungere alla verit\u00e0 finale: ogni divinit\u00e0 \u00e8 associata a un elemento della natura e a un dato fenomeno, non tanto perch\u00e9 si crede che la divinit\u00e0 realizzi quel fenomeno, ma pi\u00f9 che altro perch\u00e9 la divinit\u00e0 \u00e8 identificata con la forza divina che, di sostrato a tutte le leggi fisiche e chimiche che portano al dato fenomeno, realizza quelle che sono le basi affinch\u00e9 tutto ci\u00f2 avvenga; ovvero si dispiega, si manifesta come fonte dell'energia che d\u00e0 origine a quei fenomeni, che condensata origina le parti pi\u00f9 sottili e ineffabili delle particelle subatomiche e poi da queste si manifesta materializzandosi nel mondo fisico. La natura \u00e8 dunque il mezzo attraverso cui agiscono le forze divine, le leggi naturali sono le regole sulle quali le forze divine contribuiscono processualmente alla formazione del cosmo. Lo studio della natura \u00e8 mezzo per tramite di cui l'uomo pu\u00f2 risalire verso la comprensione e l'identificazione con l'Uno.\nUna caratteristica importante della teologia neopagana slava \u00e8 inoltre l'aspetto tipicamente indoeuropeo della molteplicit\u00e0 di sfaccettature attraverso cui le divinit\u00e0 si manifestano. Gli dei slavi sono molto spesso rappresentati con aspetto tricefalo o quadricefalo, a indicare i tre o quattro aspetti di manifestazione della divinit\u00e0. Questa concezione \u00e8 presente in particolare nell'Induismo, in cui le divinit\u00e0 attraverso le quali si manifesta l'\u012a\u015bvara possono a loro volta scindere la loro potenza manifestandosi in molteplici aspetti. Nel neopaganesimo slavo, oltre alle divinit\u00e0 principali, possono essere onorate anche divinit\u00e0 quali Jarilo, il dio della fertilit\u00e0 e della vegetazione; Morana, compagna di Jarilo, dea della natura e della morte; Svarog, dio della luce, in quanto il nome stesso sta a significare \"luce celeste\"; Svarogi\u010d, dio del fuoco e della terra; Dazbog, dio del fuoco celeste, degli astri e delle costellazioni; Svetovid, dio quadricefalo legato al simbolismo del cavallo e all'agricoltura; Triglav, dio tricefalo patrono anch'esso della natura campestre; e infine Zorya e Danica, dee del focolare, della casa e dei rapporti interpersonali.\nMolto simile da un lato ad Afrodite e dall'altro a Demetra \u00e8 la dea Moko\u0161, unica divinit\u00e0 femminile venerata ufficialmente nel pantheon di Kiev tra gli anni 980 e 988. Dopo il 988, anno in cui il principe Vladimir I di Kiev ricevette il battesimo, cominci\u00f2 il lento processo di cristianizzazione della Rus' (e poi della Russia), ora criticato in maniera aperta proprio dai rappresentanti della Fede Nativa Slava."}
{"id": "720232", "revid": "984922", "url": "https://it.wikipedia.org/wiki?curid=720232", "title": "Cantone di Thionville-Est", "text": "Il Cantone di Thionville-Est era una divisione amministrativa dell'Arrondissement di Thionville-Est.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Thionville."}
{"id": "720234", "revid": "984922", "url": "https://it.wikipedia.org/wiki?curid=720234", "title": "Cantone di Thionville-Ovest", "text": "Il Cantone di Thionville-Ovest era una divisione amministrativa dell'Arrondissement di Thionville-Est.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Thionville."}
{"id": "720235", "revid": "287204", "url": "https://it.wikipedia.org/wiki?curid=720235", "title": "Lingua Lombarda", "text": ""}
{"id": "720237", "revid": "287204", "url": "https://it.wikipedia.org/wiki?curid=720237", "title": "Cantone di Yutz", "text": "Il Cantone di Yutz \u00e8 una divisione amministrativa dell'Arrondissement di Thionville-Est.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 comuni a 23 comuni e una frazione urbana.\nComposizione.\nI 4 comuni facenti parte prima della riforma del 2014 erano:\nDal 2015, oltre a parte della citt\u00e0 di Thionville, i comuni appartenenti al cantone sono i seguenti 23:"}
{"id": "720238", "revid": "1728", "url": "https://it.wikipedia.org/wiki?curid=720238", "title": "Numa Pompilio", "text": "Leggenda.\nNuma Pompilio, di origine sabina, per la tradizione e la mitologia romana, tramandataci grazie soprattutto a Tito Livio e a Plutarco, che ne scrisse anche una biografia, era noto per la sua piet\u00e0 religiosa e regn\u00f2 dal 715 a.C. fino alla sua morte nel 673 a.C. (ottantenne, dopo quarantatr\u00e9 anni di regno) succedendo, come re di Roma, a Romolo.\nNuma era un re pio, e in tutto il suo regno non combatt\u00e9 nemmeno una guerra.\nRegno (715 - 673 a.C.).\nAscesa al trono.\nL'incoronazione di Numa non avvenne immediatamente dopo la scomparsa di Romolo. Per un certo periodo i Senatori governarono la citt\u00e0 a rotazione, alternandosi ogni dieci giorni, in un tentativo di sostituire la monarchia con una oligarchia. Per\u00f2, incalzati dal sempre maggiore malcontento popolare causato dalla disorganizzazione e scarsa efficienza di questa modalit\u00e0 di governo, dopo un anno i Senatori furono costretti ad eleggere un nuovo re.\nLa scelta apparve subito difficile a causa delle tensioni fra i senatori Romani che proponevano il senatore Proculo ed i senatori Sabini che proponevano il senatore Velesio.\nPer trovare un accordo si decise di procedere in questo modo: i senatori romani avrebbero proposto un nome scelto fra i Sabini e lo stesso avrebbero fatto i senatori sabini scegliendo un romano. I Romani proposero Numa Pompilio, appartenente alla \"Gens Pompilia\", che abitava nella citt\u00e0 sabina di \"Cures\" ed era sposato con Tazia, l'unica figlia di Tito Tazio. Sembra che egli fosse nato nello stesso giorno in cui Romolo fond\u00f2 Roma ( 21 Aprile). Numa, concittadino di Tito Tazio, era noto a Roma come uomo di provata rettitudine oltrech\u00e9 esperto conoscitore di leggi divine, tanto da meritare l'appellativo di \"Pius\". I Sabini accettarono la proposta rinunciando a proporre un altro nome.\nFurono dunque inviati a \"Cures\" Proculo e Velesio (i due senatori pi\u00f9 influenti rispettivamente fra i Romani ed i Sabini) per offrirgli il regno. Inizialmente contrario ad accettare la proposta dei senatori, per la fama violenta dei costumi di Roma, Numa vi acconsent\u00ec solo dopo aver preso gli auspici degli dei, che gli si dimostrarono favorevoli; Numa fu quindi eletto re per acclamazione da parte del popolo.\nRiforme politiche e religiose.\nLa leggenda afferma che il progetto di riforma politica e religiosa di Roma attuato da Numa fu a lui dettato dalla ninfa Egeria con la quale, ormai vedovo, soleva passeggiare nei boschi e che si innamor\u00f2 di lui al punto da renderlo suo sposo.\nA Numa viene attribuito il merito di aver creato una serie di riforme tese a consolidare le istituzioni della nuova citt\u00e0, prime tra tutte quelle religiose, raccolte per iscritto nei commentarii Numae o libri Numae, che andarono perduti nel sacco gallico di Roma (387 a. C.).\nSulla base di queste norme di carattere religioso, i culti cittadini erano amministrati da otto ordini religiosi: i Curiati, i Flamini, i Celeres, le Vestali, gli Auguri, i Salii, i Feziali e i Pontefici.\nNuma stabil\u00ec di unificare ed armonizzare tutti i culti e le tradizioni dei Romani e dei Sabini residenti a Roma per eliminare le divisioni e le tensioni fra questi due popoli, riducendo l'importanza delle trib\u00f9 e creando nuove associazioni basate sui mestieri.\nAppena divenuto re nomin\u00f2, a fianco del sacerdote dedito al culto di Giove ed a quello dedicato al culto di Marte, un terzo sacerdote dedicato al culto del dio Quirino, gli dei pi\u00f9 importanti dell'epoca arcaica. Riun\u00ec poi questi tre sacerdoti in un unico collegio sacerdotale che fu detto dei flamini, a cui diede precise regole ed istruzioni.\nProib\u00ec ai Romani di venerare immagini divine a forma umana e animale perch\u00e9 riteneva sacrilego paragonare un dio con tali immagini e, durante il suo regno non furono costruite statue raffiguranti gli dei. Istitu\u00ec il collegio sacerdotale dei Pontefici, presieduti dal Pontefice Massimo, carica che Numa ricopr\u00ec per primo e che aveva il compito di vigilare sulle vestali (vedi sotto), sulla moralit\u00e0 pubblica e privata e sull'applicazione di tutte le prescrizioni di carattere sacro.\nIstitu\u00ec poi il collegio delle vergini Vestali assegnando a queste uno stipendio e la cura del tempio in cui era custodito il fuoco sacro della citt\u00e0; le prime furono Gegania, Verenia, Canuleia e Tarpeia (erano dunque quattro, Anco Marzio ne aggiunse altre due portandole a sei).\nIstitu\u00ec anche il collegio dei Feziali (i guardiani della pace) che erano magistrati-sacerdoti con il compito di tentare di appianare i conflitti con i popoli vicini e di proporre la guerra una volta esauriti tutti gli sforzi diplomatici.\nNell'ottavo anno del suo regno istitu\u00ec il collegio dei Salii, sacerdoti che avevano il compito di separare il tempo di pace e di guerra (per gli antichi romani il periodo per le guerre andava da marzo ad ottobre). Era, questa funzione, molto importante per gli abitanti dell'antica Roma, perch\u00e9 sanciva, nel corso dell'anno, il passaggio dallo stato di \"cives\" (cittadini soggetti all'amministrazione civile e dediti alle attivit\u00e0 produttive) a \"milites\" (militari soggetti alle leggi ed all'amministrazione militare e dediti alle esercitazioni militari) e viceversa per tutti gli uomini in grado di combattere. Miglior\u00f2 anche le condizioni di vita degli schiavi, per esempio permettendo loro di partecipare alle feste in onore di Saturno, i Saturnalia assieme ai loro padroni.\nLa tradizione romana rimanda a Numa Pompilio la definizione dei confini tra le propriet\u00e0 dei privati, e tra queste e la propriet\u00e0 pubblica indivisa, statuizione che fu sacralizzata con la dedica dei confini a \"Jupiter Terminalis\", e l'istituzione della festivit\u00e0 dei Terminalia.\nNel Foro, fece costruire il tempio di Vesta, e dietro di questo fece costruire la Regia e lungo la Via Sacra fece edificare il Tempio di Giano, le cui porte potevano essere chiuse solo in tempo di pace (e rimasero chiuse per tutti i quarantatr\u00e9 anni del suo regno).\nSecondo l'enciclopedista Marco Verrio Flacco (secc. I a.C. - I d.C.), riportato dal lessicografo Sesto Pompeo Festo, il re, ordinando la costruzione del tempio di Vesta, volle che fosse di forma rotonda (\"ad pil\u00e6 similitudinem\"), cio\u00e8 della stessa forma del mondo, in quanto egli era un convinto sostenitore della sfericit\u00e0 della terra, tesi dunque evidentemente gi\u00e0 in voga in quei lontani tempi.\nSecondo Dionigi di Alicarnasso Numa poi incluse nella citt\u00e0 il Quirinale, anche se questo a quell'epoca non era ancora cinto da mura.\nCalendario romano.\nA lui viene ascritta anche una riforma del calendario, basato sui cicli lunari, che pass\u00f2 da 10 a 12 mesi di 355 giorni (secondo Livio invece lo divise in 10 mesi, mentre in precedenza non esisteva alcun calcolo), con l'aggiunta di gennaio, dedicato a Giano, e febbraio che furono posti alla fine dell'anno, dopo dicembre (l'anno iniziava con il mese di marzo; da notare la persistenza dei nomi degli ultimi mesi dell'anno con i numeri: settembre, ottobre, novembre, dicembre).\nIl calendario conteneva anche l'indicazione dei giorni fasti e nefasti, durante i quali non era lecito prendere alcuna decisione pubblica. Anche in questo caso, come per tutte le riforme pi\u00f9 difficili, la tradizione racconta che il re segu\u00ec i consigli della ninfa Egeria, sottolineando cos\u00ec il carattere sacrale di queste decisioni.\nL'anno cos\u00ec suddiviso da Numa, non coincideva per\u00f2 con il ciclo lunare, per cui ad anni alterni veniva aggiunto come ultimo mese il mercedonio, composto da 27 giorni, togliendo a febbraio 4 o 5 giorni; era il collegio dei pontefici a decidere queste compensazioni, alle volte anche sulla base di convenienze politiche.\nFeste religiose.\nCome sopra scritto, Floro racconta che Numa insegn\u00f2 i sacrifici, le cerimonie ed il culto degli Dei immortali ai Romani. Cre\u00f2 anche i pontefici, gli auguri ed i \"Salii\". La tradizione vuole che Numa abbia istituito, tra l'altro, anche la Festa di Quirino e la Festa di Marte. La prima festa si celebrava a febbraio, mentre la festa dedicata a Marte si celebrava a marzo, e veniva officiata dai Salii. Numa partecipava di persona a tutte le feste religiose, durante le quali era proibito lavorare.\nA queste riforme di carattere religioso corrispose anche un periodo di prosperit\u00e0 e di pace che permise a Roma di crescere e rafforzarsi, tanto che durante tutto il suo regno le porte del tempio di Giano non furono mai aperte.\nMorte e sepoltura.\nMor\u00ec ottantenne e non di morte improvvisa, ma consunto dagli anni (per malattia secondo Livio), quando suo nipote, il futuro re Anco Marzio, aveva solo cinque anni, circondato dall'affetto dei romani, grati anche per il lungo periodo di prosperit\u00e0 e pace di cui avevano goduto. Alla processione funebre parteciparono anche molti rappresentanti dei popoli vicini ed il suo corpo non fu bruciato, ma seppellito insieme ai suoi libri in un mausoleo sul Gianicolo.\nDopo la bellicosa esperienza del regno di Romolo, Numa Pompilio seppe con la sua saggezza fornire un saldo equilibrio alla nascente citt\u00e0.\nDurante il consolato di Marco Bebio Tamfilo e Publio Cornelio Cetego, nel 181 a.C., due contadini ritrovarono il luogo della sua sepoltura, contenente sette libri in latino di diritto pontificale, ed altrettanti in greco di filosofia. Per decreto del senato i primi furono conservati con cura, mentre i secondi furono pubblicamente bruciati.\nDiscendenza.\nIl senatore sabino Marcio, che aveva sposato la figlia Pompilia, si candid\u00f2 alla successione ma fu superato da Tullo Ostilio e si lasci\u00f2 morire di fame per la delusione. Dal matrimonio fra Pompilia e Marcio era nato Anco Marcio che diverr\u00e0 re dopo Tullo Ostilio. Alcune fonti raccontano di un secondo matrimonio di Numa Pompilio con una certa Lucrezia da cui sarebbero nati quattro figli: Pompone, Pino, Calpo e Memerco dai quali avrebbero avuto origine le casate romane dei Pomponi, dei Pinari, dei Calpurni e dei Marci.\nLa critica storico-archeologica.\nLa reale esistenza di Numa Pompilio, come accade per quella di Romolo, \u00e8 discussa. Per alcuni studiosi la sua figura sarebbe principalmente simbolica; un re per met\u00e0 filosofo e per met\u00e0 santo, teso a creare le norme e il comportamento religioso di Roma, avverso alla guerra e ai disordini, diametralmente opposto al suo predecessore, il re guerriero Romolo. L'origine stessa del nome (\"Numa\" da \"N\u00f3mos\" = \"legge\"; \"Pompilio\" da \"pomp\u00e9\" = \"abito sacerdotale\") indicherebbe l'idealizzazione della sua figura."}
{"id": "720239", "revid": "287204", "url": "https://it.wikipedia.org/wiki?curid=720239", "title": "Cantone di Algrange", "text": "Il Cantone di Algrange \u00e8 una divisione amministrativa dell'Arrondissement di Thionville-Ovest.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 16 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 16:"}
{"id": "720240", "revid": "767487", "url": "https://it.wikipedia.org/wiki?curid=720240", "title": "Cantone di Fameck", "text": "Il Cantone di Fameck \u00e8 una divisione amministrativa dell'Arrondissement di Thionville-Ovest.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 3 a 5 comuni.\nComposizione.\nI 3 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 5:"}
{"id": "720242", "revid": "984922", "url": "https://it.wikipedia.org/wiki?curid=720242", "title": "Cantone di Florange", "text": "Il Cantone di Florange era una divisione amministrativa dell'Arrondissement di Thionville-Ovest.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "720245", "revid": "984922", "url": "https://it.wikipedia.org/wiki?curid=720245", "title": "Cantone di Fontoy", "text": "Il Cantone di Fontoy era una divisione amministrativa dell'Arrondissement di Thionville-Ovest.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "720246", "revid": "287204", "url": "https://it.wikipedia.org/wiki?curid=720246", "title": "Katharevousa", "text": "La kathar\u00e9vousa (in greco \u039a\u03b1\u03b8\u03b1\u03c1\u03b5\u03cd\u03bf\u03c5\u03c3\u03b1, IPA: ), in italiano \"puristica\", \u00e8 stata una variante artificiale pianificata naturalistica, arcaizzante e purista, della lingua greca, creata agli inizi del XIX secolo sulla base dell'antico dialetto attico da Adamantios Korais e utilizzata come lingua ufficiale dello Stato greco fino al 1976. Il primo ad usare il termine \"kathar\u00e9vousa\" fu il vescovo Nikephoros Theotokis nel 1796, nell'opera teologica \"\u039a\u03c5\u03c1\u03b9\u03b1\u03ba\u03bf\u03b4\u03c1\u03cc\u03bc\u03b9\u03bf\u03bd\" (\"Kyriakodromion\").\nStoria.\nLa \"kathar\u00e9vousa\" mirava a eliminare o minimizzare le variazioni che aveva subito la lingua greca nel periodo bizantino e, successivamente, sotto la dominazione ottomana, e a cercare di ricreare una forma, adeguatamente modernizzata, di greco antico ripristinando sia termini che strutture grammaticali arcaiche.\nNon venne mai scritta una grammatica normativa. Il suo studio avveniva attraverso gli scritti degli autori, e con frequenti riferimenti al greco classico ed ellenistico.\nFu adottata come lingua ufficiale del Regno di Grecia (resosi indipendente dall'Impero ottomano nel 1832), con l'intento di sostituire la lingua \"\u03b4\u03b7\u03bc\u03bf\u03c4\u03b9\u03ba\u03ae\" (dhimotik\u00ed, \"popolare\"), basata sui vernacoli moderni parlati dalla popolazione, e fu al centro della questione della lingua greca. \nNonostante gli sforzi dei vari governanti, la \"kathar\u00e9vousa\" non fu in grado di imporsi pienamente tra la popolazione, rimanendo, negli ultimi decenni, confinata all'ambito ufficiale e burocratico (lettere, documenti amministrativi e politici, toponomastica).\nNel 1976, due anni dopo la fine della dittatura dei colonnelli (1967-1974) che aveva cercato di rivalutarne l'impiego, venne abbandonata dalla neonata repubblica parlamentare greca che adott\u00f2 la \"dhimotik\u00ed\" come nuova lingua ufficiale.\nLa \"katharevousa\" fu ampiamente usata negli anni '80 e '90 del secolo scorso dal quotidiano conservatore \"Est\u00eda\", che in seguito ha sostituito con uno stile conservativo della lingua contemporanea, ma stampata tuttora con l'accentazione politonica.\nOggi la \"katharevousa\" \u00e8 impiegata soltanto nei documenti della Chiesa ortodossa greca.\nLetteratura.\nI principali scrittori in katharevousa furono:\nL'uso letterario della katharevousa si ridusse notevolmente dopo il 1888 con la pubblicazione del primo libro in prosa demotica, \"\u03a4\u03bf \u03c4\u03b1\u03be\u03af\u03b4\u03b9 \u03bc\u03bf\u03c5\" (Il mio viaggio) di Iannis Psicharis.\nIsolati esempi recenti d'impiego della katharevousa in letteratura sono:\nBibliografia.\nGrammatiche della katharevousa.\nCome gi\u00e0 detto, i greci non scrissero mai grammatiche normative della kathar\u00e8vousa. Le seguenti grammatiche in italiano descrivono la lingua ufficiale in uso nel periodo:"}
{"id": "720248", "revid": "287204", "url": "https://it.wikipedia.org/wiki?curid=720248", "title": "Cantone di Hayange", "text": "Il Cantone di Hayange \u00e8 una divisione amministrativa dell'Arrondissement di Thionville-Ovest.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 3 a 9 comuni.\nComposizione.\nI 3 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 9:"}
{"id": "720249", "revid": "109187913", "url": "https://it.wikipedia.org/wiki?curid=720249", "title": "Prometeo liberato (Eschilo)", "text": "Il Prometeo liberato () \u00e8 una tragedia perduta di Eschilo.\nTrama.\nNella trilogia dedicata alla figura di Prometeo, seguiva il \"Prometeo incatenato\", unica tragedia rimasta, mentre non sappiamo se il \"Prometeo portatore del fuoco\" (anch'esso perduto) fosse la prima o la terza opera della serie.\nDa alcuni frammenti sopravvissuti sappiamo che, accanto al protagonista, la tragedia includeva il personaggio di Eracle e un coro di Titani.\nAll'inizio della tragedia Prometeo, scomparso tra le folgori nell'ultima scena del \"Prometeo incatenato\", ricompare, sempre incatenato, sul Caucaso : visitato dal coro dei Titani, descrive le sue torture e i suoi doni all'uomo. \nNel frattempo, in modo molto simile a Io nella tragedia precedente, compare in scena Eracle, che vaga alla ricerca dei pomi delle Esperidi: il titano offre al figlio di Zeus indicazioni per il suo viaggio oltre le terre del lontano nord e i pericoli che incontrer\u00e0 nel ritorno a casa, dopo aver ucciso Gerione nel lontano ovest.\nA quel punto, per ringraziare Prometeo, Eracle sfodera l'arco e, pregati gli dei, colpisce l'aquila che divorava il fegato del Titano. Liberato, dunque, da Eracle, Prometeo accetter\u00e0 l'autorit\u00e0 di Zeus; si ritiene che, probabilmente, questo fosse il significato di fondo della trilogia, ossia la necessit\u00e0 che tutti rispettino la volont\u00e0 di Zeus ed accettino ci\u00f2 che egli riserva a uomini e dei."}
{"id": "720250", "revid": "984922", "url": "https://it.wikipedia.org/wiki?curid=720250", "title": "Cantone di Moyeuvre-Grande", "text": "Il Cantone di Moyeuvre-Grande era una divisione amministrativa dell'Arrondissement di Thionville-Ovest.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "720256", "revid": "984922", "url": "https://it.wikipedia.org/wiki?curid=720256", "title": "Cantone di Ch\u00e2teau-Chinon (Ville)", "text": "Il Cantone di Ch\u00e2teau-Chinon (Ville) era una divisione amministrativa dell'Arrondissement di Ch\u00e2teau-Chinon (Ville).\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "720259", "revid": "984922", "url": "https://it.wikipedia.org/wiki?curid=720259", "title": "Cantone di Ch\u00e2tillon-en-Bazois", "text": "Il Cantone di Ch\u00e2tillon-en-Bazois era una divisione amministrativa dell'Arrondissement di Ch\u00e2teau-Chinon (Ville).\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "720260", "revid": "125996816", "url": "https://it.wikipedia.org/wiki?curid=720260", "title": "Ricetto di Candelo", "text": "ricetto di Candelo \u00e8 una architettura di epoca medievale di Candelo, in Piemonte.\nIl ricetto \u00e8 in genere una struttura fortificata protetta all'interno di un paese dove si accumulavano i beni (foraggi, vini, etc.) del signore locale o della popolazione e dove, occasionalmente, si ritirava la popolazione stessa in caso di attacchi dall'esterno. Quello di Candelo \u00e8 uno degli esempi meglio conservati di questo tipo di struttura medievale presente in diverse localit\u00e0 del Piemonte ed in alcune zone dell'Europa centrale. Sorge nel comune di Candelo, in provincia di Biella.\nAl pari di altri ricetti, quello di Candelo non risulta essere mai stato destinato a uso di abitazione stabile. Tuttavia, al pari di altri - per le sue origini economiche, storiche, collettive e democratiche \"ante-litteram\" - \u00e8 stato oggetto di approfonditi studi storici ed architettonici.\nIn virt\u00f9 della sua posizione, da esso si gode una vista panoramica sull'intero comprensorio delle Prealpi biellesi, a nord, e verso il \"Baraggione\" (vedi Riserva naturale orientata delle Baragge) in direzione sud.\nNote storiche e struttura.\nIl ricetto \u00e8 composto da circa duecento edifici denominati \"cellule\" che occupano un'area di circa 13.000 m2 dalla forma pentagonale e con un perimetro di circa 470 metri. Misura circa 110 metri di larghezza per 120 metri di lunghezza.\nIl complesso \u00e8 attraversato da strade, definite con evidente francesismo \"rue\": si tratta in particolare di cinque \"rue\" in direzione est-ovest, intersecate da due ortogonali.\nLa data di avvio della sua edificazione non \u00e8 determinabile con esattezza, anche se la prima citazione conosciuta di Candelo, nella sua antica denominazione \"Canderium\", risale all'anno 988, in un documento in cui Ottone III ne conferma il possesso al feudatario Manfredo, salvo poi, l'anno successivo, conferire il borgo al feudo facente capo alla Chiesa vercellese.\nColoro che ne hanno studiato la storia tendono a collocarne la costruzione, su terreni concessi dei Vialardi di Villanova, tra la fine del XIII e l'inizio del XIV secolo, mentre ne \u00e8 certa l'esistenza nell'anno 1374, quando la comunit\u00e0 di Candelo fece atto di dedizione spontanea a casa Savoia.\nLa struttura \u00e8 quasi interamente cinta da mura, con torri cilindriche agli angoli, a esclusione del lato meridionale, dove nel 1819 \u00e8 stato costruito il palazzo comunale, in uno stile neoclassico decisamente stridente con tutta la parte pi\u00f9 antica. L'unica possibilit\u00e0 di accesso era data da una massiccia torre di forma parallelepipeda in massi squadrati nella parte inferiore e in mattoni nella parte superiore, con due aperture verso l'esterno, una pi\u00f9 grande per i carri e una pi\u00f9 piccola per i pedoni, chiuse da altrettanti ponti levatoi.\nAi primi del XVI secolo, modificando e sopraelevando le cellule preesistenti, Sebastiano Ferrero, feudatario del luogo dal 1496, su investitura del duca Filippo II Senzaterra, fece costruire la propria abitazione, di fatto una torre fortificata, che costituisce l'edificio pi\u00f9 elevato del ricetto ed \u00e8 comunemente nota come \"casa del Principe\".\nNel 1499 Ferrero -che in virt\u00f9 del suo ruolo di feudatario poteva vantare diritti, redditi e giurisdizioni- reputando inadeguata la misura del \"focatico\" corrispostogli dai candelesi, accamp\u00f2 pretese sul ricetto. Tuttavia, la sua richiesta fu ricusata dai giudici chiamati a esprimersi sulla disputa.\nUna curiosit\u00e0: secondo un'antica leggenda locale -la cui veridicit\u00e0 non \u00e8 mai stata storicamente attestata- in prossimit\u00e0 della torre angolare di sud-ovest si dipanava un tempo una galleria che conduceva in riva al torrente Cervo.\nCultura e tradizione.\nOggi il Ricetto di Candelo \u00e8 una meta turistica dall'atmosfera particolarmente affascinante che richiama gli appassionati di medioevo o semplicemente curiosi che approfittano del week end per visitare il biellese. La Pro Loco offre, su prenotazione, visite guidate e laboratori didattici per gruppi e scolaresche che permettono di scoprire anche gli aspetti meno conosciuti del borgo.\nDurante tutto l'arco dell'anno vengono organizzate manifestazioni di diversa natura che, all'interno delle mura, trovano la loro dimensione e che ridanno vita a quella che \u00e8 una delle strutture medioevale meglio conservate in Europa.\nIl calendario degli eventi varia ogni mese e comprende degustazioni di vini, concerti e mercati di prodotti tipici, e nel mese di dicembre, il Ricetto si trasforma nel borgo di Babbo Natale con un suggestivo presepio vivente.\nLe cellule, non essendo adibite ad abitazione, sono utilizzate dai proprietari come ritrovo per il fine settimana o come attivit\u00e0 enogastronomiche e laboratori creativi di artigianato.\nOltre a varie botteghe d'arte - fra cui quella della pittrice su seta tedesca ma naturalizzata italiana Annelie Weischer - sono presenti le seguenti strutture:\nDal ricetto \u00e8 raggiungibile, lungo il prato che costeggia la torre di sud-ovest, la chiesa di Santa Maria. Il piccolo viottolo costeggia la roggia Marchesa, un canale che dal 1561 fornisce acqua alle campagne del biellese, fino alle risaie della provincia di Vercelli. Le circa duecento \"cellule\" abitative sono quasi tutte appartenenti a privati e ad associazioni con sede a Candelo.\nSi segnalano in particolare:\nIl ricetto di Candelo \u00e8 stato \"set\" per le riprese dello sceneggiato televisivo Rai \"La freccia nera\" (interpretato da Arnoldo Fo\u00e0 e una esordiente Loretta Goggi) e del suo \"remake\" di Mediaset, del 2006, con il medesimo titolo de \"La freccia nera\".\nNel borgo sono state girate poi sequenze di un altro sceneggiato televisivo: la parodia de \"I promessi sposi\" ad opera del trio Massimo Lopez, Anna Marchesini e Tullio Solenghi.\nLe \"rue\" del borgo medioevale sono servite anche da sfondo, nel 2004, per le riprese di un'altra \"fiction\" di Rai1 riguardante la figura della Monaca di Monza, \"Virginia, la monaca di Monza\".\nNel 2011 \u00e8 stato anche il set per il film Dracula 3D di Dario Argento.\nIl ricetto di Candelo \u00e8 sede di manifestazioni culturali e di spettacolo che si dipanano nel corso dell'anno. Fra le altre si segnalano \"Candelo in fiore\" (che si alterna con cadenza biennale alla rassegna \"Sapor di Medioevo\") e il concorso musicale internazionale \"Ricetto in musica\", nato nel 2003 ed intitolato al maestro Ernesto Falla.\nFra le altre manifestazioni si segnalano:\nCollegamenti esterni.\nPortale ufficiale degli eventi a Candelo"}
{"id": "720261", "revid": "984922", "url": "https://it.wikipedia.org/wiki?curid=720261", "title": "Cantone di Fours", "text": "Il Cantone di Fours era una divisione amministrativa dell'Arrondissement di Ch\u00e2teau-Chinon (Ville).\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "720262", "revid": "228587", "url": "https://it.wikipedia.org/wiki?curid=720262", "title": "Discovery", "text": "Discovery (\"scoperta\" in lingua inglese) pu\u00f2 riferirsi a:"}
{"id": "720264", "revid": "287204", "url": "https://it.wikipedia.org/wiki?curid=720264", "title": "Cantone di Luzy", "text": "Il Cantone di Luzy \u00e8 una divisione amministrativa dell'Arrondissement di Ch\u00e2teau-Chinon (Ville).\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 32 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 32:"}
{"id": "720265", "revid": "118892242", "url": "https://it.wikipedia.org/wiki?curid=720265", "title": "Giovani dell'Italia dei Valori", "text": "Giovani dell'Italia dei Valori (acronimo GIV) \u00e8 stata un'associazione culturale giovanile autonoma italiana, legata al partito Italia dei Valori. \u00c8 stata sciolta nel 2010 con la contemporanea nascita del \"Dipartimento giovani di IDV\".\nSi riconosceva in una cultura liberaldemocratica e riformista, nelle idee dei Manifesti di Oxford del 1947, 1967, 1997 e dell'Internazionale liberale.\n\u00c8 stata un'associazione giovanile italiana di carattere politico, socio fondatore del Forum Nazionale Giovani, accreditata dal dicembre 2005 come \"full member\" del Lymec, il movimento europeo dei giovani liberali (il movimento giovanile legato all'ALDE, terzo gruppo del Parlamento europeo) e Member dell'IFLRY (\"International Federation of Liberal Youth\") da dicembre 2007.\nL'organizzazione accoglieva i giovani di et\u00e0 compresa tra i 14 e i 35 anni e l'iscrizione non comportava l'adesione al partito Italia dei Valori.\nStoria.\nIl GIV nasce il 19 febbraio 2003 ad opera di Massimo Bernacconi. Il 27 maggio 2004 viene registrato a Milano lo Statuto. Il 25 luglio 2004 il 1\u00ba Congresso a Roma viene trasmesso in differita su Radio Radicale.\nIl 26 marzo 2004 a Zagabria presenta all'assemblea del Lymec la propria candidatura e l'assemblea vota l'affiliazione. Giv diventa \"applicant member\", il primo livello di \"membership\", dalla durata non inferiore a 12 mesi.\nIl 17 ottobre 2004, invia il proprio osservatore internazionale Alberto Capra con delegazione LYMEC a Minsk, in Bielorussia, per il referendum costituzionale che vedr\u00e0 la concessione della candidatura per il terzo mandato del presidente filorusso Aljaksandr Luka\u0161\u0117nka.\nNella primavera del 2005 aderisce al comitato referendario lanciato dai radicali volto a promuovere i quattro quesiti referendari sulla fecondazione assistita.\nIl 2 dicembre 2005 ad Helsinki presenta la candidatura come \"full member\" del Lymec e l'assemblea approva con voto all'unanimit\u00e0.\nLo Statuto viene modificato dall'Assemblea dei Soci il 27 e 28 dicembre 2005 a Pescasseroli.\nNel 2004, 2005, 2006, 2007 i consiglieri nazionali Alessandro Corazza, Alberto Capra, Matteo Castellarin, Lorenzo di Pietro, Luca Pasqualotto, Karen Visani e il Cassiere/Tesoriere GIV, Maurizio Mastropasqua sono delegati dal presidente di Italia dei Valori, Antonio Di Pietro, a rappresentare il partito al congresso del gruppo parlamentare europeo ELDR.\nNel 2006 GIV ha realizzato un ciclo di incontri itineranti in Piemonte in occasione della campagna per il referendum sulla riforma costituzionale proposta dal Governo Berlusconi.\nIl 1\u00ba settembre 2006 a Roma ricevono una delegazione di JNC (\"Joventut Nacionalista de Catalunya\"), prima parte del gemellaggio.\nIl 22 settembre 2006 a Vasto, si tiene la prima \"festa dei valori\", convegno \"Politiche giovanili: l'Italia al passo con l'Europa?\", ospiti il Presidente del Forum Nazionale Giovani Cristian Carrara, il vice presidente Lymec Pietro Paganini.\nIl 4 novembre 2006 a Roma si tiene il Convegno \"L'Europa e la costruzione della Societ\u00e0 delle Conoscenze\" con l'intervento dei Consiglieri Nazionali Marco d'Acri, Alberto Capra e Dario Tarsia e il Ministro delle Infrastrutture on. Antonio di Pietro.\nIl 1\u00ba dicembre 2006, a Tarragona, seconda parte del gemellaggio. Una delegazione GIV composta dai membri dell'esecutivo nazionale \u00e8 ospite di JNC in occasione del loro congresso, che vede la partecipazione del deputato spagnolo Artur Mas.\nIl 27 marzo 2007, aderisce al Coordinamento delle associazioni che lottano per l'approvazione di una vera legge sulla class action.\nIl 29 agosto 2007, lancia con i Giovani Liberaldemocratici il Comitato \"Kenneth Foster\", che raccoglie l'adesione bi-partisan di tutte le organizzazioni giovanili di partito. Il comitato nasce con l'obiettivo di lanciare un appello per scongiurare la condanna a Morte di Kenneth Foster, cittadino americano, condannato per un crimine che non ha commesso. Kenneth verr\u00e0 graziato.\nL'8 settembre 2007 sar\u00e0 l'unica associazione giovanile a sostenere ufficialmente il V-Day di Beppe Grillo.\nIl 14 settembre 2007 inaugura ad Acquasparta la scuola di formazione politica.\nIl 6 ottobre 2007, a Vasto, nell'ambito della seconda \"festa dei valori\", si tiene la conferenza dal tema \"I giovani: una generazione antimafia\".\nIl 22 ottobre 2007 fu l'unica associazione giovanile a sostenere il GIP Clementina Forleo ed il magistrato Luigi De Magistris con una raccolta di firme nazionale per una petizione.\nGIV \u00e8 stato commissariato nel 2008 e\npoi sostituito all'interno di IDV dopo il congresso nazionale di IDV del febbraio 2010, dal Dipartimento Giovani di IDV, con coordinatore Rudi Russo."}
{"id": "720267", "revid": "767487", "url": "https://it.wikipedia.org/wiki?curid=720267", "title": "Plea for Peace", "text": "Plea for Peace \u00e8 un album degli Operation Ivy prodotto postumo, nel 1992, da alcuni amici dei componenti della band. Contiene quattro canzoni, due per lato: le due del lato A sono tratte da un demo registrato da Brian Edge presso il 924 Gilman Street il 24 agosto 1987, demo peraltro mai pubblicato. Le due tracce del lato B, invece, provengono dalle registrazioni per l'EP \"Hectic\", nel quale per\u00f2, poi, non furono inserite. Tutte e quattro le canzoni, comunque, si possono trovare anche in Unreleased Energy.La versione originale del disco usc\u00ec su vinile bianco stampato in 1000 copie, cui era allegato anche un libretto di dieci pagine contenente molte informazioni riguardanti la band. Dopo la prima stampa, il disco ha subito molte ristampe, in vinile nero e senza il libretto della versione originale."}
{"id": "720268", "revid": "181699", "url": "https://it.wikipedia.org/wiki?curid=720268", "title": "Calcio tennis", "text": ""}
{"id": "720269", "revid": "984922", "url": "https://it.wikipedia.org/wiki?curid=720269", "title": "Cantone di Montsauche-les-Settons", "text": "Il Cantone di Montsauche-les-Settons era una divisione amministrativa dell'Arrondissement di Ch\u00e2teau-Chinon (Ville).\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "720270", "revid": "121937178", "url": "https://it.wikipedia.org/wiki?curid=720270", "title": "Penna", "text": ""}
{"id": "720272", "revid": "1217526", "url": "https://it.wikipedia.org/wiki?curid=720272", "title": "Metodo globale di autodifesa", "text": "Il metodo globale di autodifesa (in sigla MGA) \u00e8 un sistema di difesa personale ufficialmente riconosciuto dalla FIJLKAM, nato con l\u2019obiettivo di fornire ai suoi praticanti un repertorio tecnico mutuato da diverse arti marziali, con particolare enfasi sulle tecniche cedevoli.\nMGA \u00e8 basato su tecniche difensive utilizzabili da chiunque, indipendentemente dal genere o dalla forza fisica del praticante, e prevede insegnamenti anche in ambito giuridico e psicologico."}
{"id": "720273", "revid": "984922", "url": "https://it.wikipedia.org/wiki?curid=720273", "title": "Cantone di Moulins-Engilbert", "text": "Il Cantone di Moulins-Engilbert era una divisione amministrativa dell'Arrondissement di Ch\u00e2teau-Chinon (Ville).\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "720274", "revid": "984922", "url": "https://it.wikipedia.org/wiki?curid=720274", "title": "Cantone di Brinon-sur-Beuvron", "text": "Il Cantone di Brinon-sur-Beuvron era una divisione amministrativa dell'Arrondissement di Clamecy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "720277", "revid": "104458", "url": "https://it.wikipedia.org/wiki?curid=720277", "title": "Cantone di Clamecy", "text": "Il Cantone di Clamecy \u00e8 una divisione amministrativa dell'Arrondissement di Clamecy.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 46 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 46:"}
{"id": "720279", "revid": "767487", "url": "https://it.wikipedia.org/wiki?curid=720279", "title": "Cantone di Corbigny", "text": "Il Cantone di Corbigny \u00e8 una divisione amministrativa dell'Arrondissement di Clamecy.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 47 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 47:"}
{"id": "720280", "revid": "104458", "url": "https://it.wikipedia.org/wiki?curid=720280", "title": "Cantone di Lormes", "text": "Il Cantone di Lormes era una divisione amministrativa dell'Arrondissement di Clamecy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "720281", "revid": "834", "url": "https://it.wikipedia.org/wiki?curid=720281", "title": "Giv", "text": ""}
{"id": "720282", "revid": "77594", "url": "https://it.wikipedia.org/wiki?curid=720282", "title": "Haiphong", "text": "Haiphong (\"H\u1ea3i Ph\u00f2ng\" in vietnamita) \u00e8 una citt\u00e0 del Vietnam e con i suoi 2.028.514 abitanti \u00e8 la terza citt\u00e0 pi\u00f9 popolosa del paese. Haiphong si trova sul delta del Fiume Rosso, a circa 100 chilometri dalla capitale Hanoi e costituisce il porto principale del Vietnam settentrionale.\nGeografia fisica.\nLa citt\u00e0 sorge alla foce del fiume C\u1ea5m.\nClima.\nHaiphong gode di un clima subtropicale umido caratterizzato da estati calde e umide e inverni tiepidi e secchi.\nStoria.\nHaiphong (che in vietnamita significa \"difesa costiera\") \u00e8 da alcuni secoli un'importante citt\u00e0 portuale e uno dei maggiori centri commerciali del Vietnam. Quando il paese fu occupato dai francesi la citt\u00e0 divenne la principale base navale dell'Indocina. Dopo la seconda guerra mondiale, quando il Vietnam inizi\u00f2 la lotta per l'indipendenza, Haiphong fu teatro della prima azione militare intrapresa dai francesi, un bombardamento navale della citt\u00e0.\nPi\u00f9 tardi, durante la guerra del Vietnam, la citt\u00e0 fu soggetta a pesanti bombardamenti da parte delle forze armate degli Stati Uniti d'America in quanto unico porto principale del Vietnam del Nord. Dopo la guerra la citt\u00e0 ebbe un notevole sviluppo come centro industriale.\nInfrastrutture e trasporti.\nStrade.\nLa citt\u00e0 \u00e8 collegata alla capitale Hanoi dall'autostrada Hanoi-Haiphong. \nFerrovie.\nLa stazione di Haiphong, costruita nel 1902, \u00e8 il capolinea orientale della ferrovia Kunming\u2013Haiphong. \u00c8 connessa con la capitale Hanoi dalla ferrovia Hanoi-Haiphong, il tempo di percorrenza \u00e8 di circa 3 ore. \nPorti.\nIl porto di Haiphong \u00e8 uno dei pi\u00f9 importanti del Vietnam e del Mar cinese meridionale. Situato sul fiume C\u1ea5m \u00e8 diviso in tre parti principali: il terminal di Hoang Dieu, pi\u00f9 vicino al centro citt\u00e0 e quelli di Chua Ve e Dinh Vu pi\u00f9 vicini al mare. Haiphong \u00e8 connessa alle vicine isole di C\u00e1t H\u1ea3i e Cat Ba da numerosi servizi di traghetti. \nAeroporti.\nLa citt\u00e0 \u00e8 servita dall'aeroporto internazionale di Cat Bi, ampliato tra il 2015 ed il 2016. \nAmministrazione.\nDal punto di vista amministrativo, Haiphong \u00e8 una municipalit\u00e0 indipendente sullo stesso piano delle province del Vietnam ed \u00e8 suddivisa in unit\u00e0 amministrative minori: i distretti urbani di Hong Bang, Le Chan, Ngo Quyen, Kien An e Hai An, e i distretti suburbani di Thuy Nguyen, An Duong, An Lao, Kien Thuy, Tien Lang, Vinh Bao, Cat Hai e Bach Long Vi. Cat Hai e Bach Long Vi sono isole situate nel Golfo del Tonchino, Cat Hai \u00e8 pi\u00f9 grande e si trova al largo di Haiphong, mentre Bach Long Vi \u00e8 pi\u00f9 piccola e si trova approssimativamente al centro del golfo. Do Son \u00e8 un piccolo insediamento all'interno dell'area metropolitana di Haiphong, ufficialmente definito come citt\u00e0 (\"Th\u1ecb x\u00e3\") anzich\u00e9 distretto."}
{"id": "720284", "revid": "767487", "url": "https://it.wikipedia.org/wiki?curid=720284", "title": "Cantone di Tannay", "text": "Il Cantone di Tannay era una divisione amministrativa dell'Arrondissement di Clamecy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "720287", "revid": "110157", "url": "https://it.wikipedia.org/wiki?curid=720287", "title": "Cantone di Varzy", "text": "Il Cantone di Varzy era una divisione amministrativa dell'Arrondissement di Clamecy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "720289", "revid": "22414", "url": "https://it.wikipedia.org/wiki?curid=720289", "title": "Kechries", "text": ""}
{"id": "720292", "revid": "22414", "url": "https://it.wikipedia.org/wiki?curid=720292", "title": "Cenchreae", "text": ""}
{"id": "720293", "revid": "287204", "url": "https://it.wikipedia.org/wiki?curid=720293", "title": "Cantone di La Charit\u00e9-sur-Loire", "text": "Il Cantone di La Charit\u00e9-sur-Loire \u00e8 una divisione amministrativa dell'Arrondissement di Cosne-Cours-sur-Loire.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 28 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 28:"}
{"id": "720296", "revid": "729019", "url": "https://it.wikipedia.org/wiki?curid=720296", "title": "Insitor", "text": "Insitor era una divinit\u00e0 rurale romana.\nCulto.\nSecondo la credenza, Insitor era il dio dedito alla protezione della semina e degli innesti.\nIl suo culto era associato a quello di Cerere."}
{"id": "720297", "revid": "984922", "url": "https://it.wikipedia.org/wiki?curid=720297", "title": "Cantone di Cosne-Cours-sur-Loire-Nord", "text": "Il Cantone di Cosne-Cours-sur-Loire-Nord era una divisione amministrativa dell'Arrondissement di Cosne-Cours-sur-Loire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Cosne-Cours-sur-Loire e i comuni di:"}
{"id": "720298", "revid": "1305772", "url": "https://it.wikipedia.org/wiki?curid=720298", "title": "The Longest Journey", "text": "The Longest Journey \u00e8 un videogioco, sviluppato per PC, creato da Ragnar T\u00f8rnquist per la norvegese FunCom, \u00e8 stato distribuito dalla Ubisoft nel 2001.\n\u00c8 un'avventura grafica di stampo classico, di tipo punta e clicca in terza persona, alla quale \u00e8 succeduto un sequel ibrido tra avventura in terza persona e \"action\" dal titolo ', e un altro seguito '.\nTrama.\nLa vicenda si svolge agli inizi del XXIII secolo, pi\u00f9 precisamente nel 2209. April Ryan vive nella malfamata \"Venice\", un quartiere della citt\u00e0 di \"Newport\", ed \u00e8 una ragazza come tante altre, con pochi soldi in tasca e tanti sogni. Studentessa di arte all'universit\u00e0, si paga gli studi lavorando come cameriera in un bar di propriet\u00e0 di un datore di lavoro particolarmente taccagno. April vive in affitto nella \"Casa confine\", un pensionato per studenti. Le notti di April sono tormentate da incubi nei quali vede draghi bianchi, alberi che parlano e altre misteriose entit\u00e0. Il pensiero principale di April dovrebbe essere l'ultimazione del suo dipinto in vista della prossima mostra, ma in realt\u00e0 questi incubi la iniziano a preoccupare perch\u00e9 sorprendentemente Cortez, un vagabondo dal forte accento spagnolo, dimostra di conoscerli e soprattutto perch\u00e9 iniziano ad avvenire eventi inspiegabili: realt\u00e0 e sogno iniziano a mischiarsi. Per avere risposte alle sue domande April inizia ad incontrarsi con Cortez, l'unico che sembrerebbe sapere cosa sta succedendo. Lui le rivela che \u00e8 destinata ad una grande missione: riportare l'equilibrio che sta per essere rotto da una setta di fanatici che si fa chiamare l\"'Avanguardia\". Cortez le apre un varco nel retro di un cinema che la proietta in un altro mondo, il mondo di \"Arcadia\". Qui April apprende che il mondo \u00e8 diviso in due parti chiamate \"Stark\" e \"Arcadia\", rispettivamente il lato tecnologico e quello magico del mondo, separati da millenni e in eterno equilibrio tra loro. Gli avvenimenti si svolgono tutti a cavallo tra questi due mondi, April \u00e8 costretta ad utilizzare vari portali per passare continuamente da un mondo all'altro per adempiere alla sua missione e per poter raggiungere la postazione del Guardiano dell'Equilibrio.\nAl termine dell'avventura, riuscir\u00e0 a distruggere \"Il ciclone del Caos\", vera causa dello squilibrio causatosi tra i mondi, che non \u00e8 altri che un portale magico che sgretola l'equilibrio. Infine si ritira su \"Arcadia\" e sparisce dalla circolazione per 10 anni, per poi ricomparire in un giorno invernale nel secondo capitolo della trilogia, .\nModalit\u00e0 di gioco.\nIl gioco \u00e8 un punta e clicca con fondali in 2D e personaggi 3D, il cursore ha la forma classica della punta di freccia di windows.\nQuesto gioco si vede in proiezione , poich\u00e9 nella parte alta e nella parte bassa dello schermo sono presenti due bande nere, quella inferiore \u00e8 la finestra di dialogo e serve per i sottotitoli, in quella superiore compaiono le icone per il menu del gioco e l'inventario porta-oggetti quando ci si passa sopra con il cursore, il men\u00f9 del gioco si pu\u00f2 richiamare direttamente col tasto esc e anche l'inventario si pu\u00f2 richiamare direttamente con il tasto destro del mouse.\nIl cursore del gioco \u00e8 di color azzurro e diventa rossa se si passa nei punti in cui cliccando si pu\u00f2 accedere ad un'altra schermata; passando sopra oggetti o persone osservabili si trasforma in un occhio.\nQuando si passa il cursore su persone o oggetti con cui \u00e8 possibile interagire, la freccia diventa di un azzurro pi\u00f9 intenso, e cliccando si apre un menu che conta di tre opzioni rappresentate da figure, un occhio che ordina al personaggio un'osservazione pi\u00f9 attenta, una mano che ordina di prendere/depositare/agire fisicamente sull'oggetto, la terza opzione \u00e8 una bocca che compare generalmente solo per le persone e comanda alla protagonista di parlare (la bocca pu\u00f2 apparire anche su alcuni oggetti e comanda alla protagonista di mangiare). I menu sono tutti in italiano, come i sottotitoli dei dialoghi, l'audio \u00e8 invece in inglese.\nI dialoghi sono in lingua originale sottotitolata, nella banda inferiore vengono visualizzate le battute dei personaggi e le possibili opzioni di risposta che vengono selezionate cliccando sopra con il mouse, una volta esaurito un argomento non \u00e8 pi\u00f9 possibilie riascoltare il dialogo perch\u00e9 esso scompare dal men\u00f9 degli argomenti, tuttavia gli autori hanno inserito nel men\u00f9 del gioco un'opzione che trascrive tutti i dialoghi, quindi se si perde una parte del discorso si pu\u00f2 andare a rileggerlo in questa sezione, i dialoghi si possono anche saltare con il tasto esc."}
{"id": "720300", "revid": "984922", "url": "https://it.wikipedia.org/wiki?curid=720300", "title": "Cantone di Cosne-Cours-sur-Loire-Sud", "text": "Il Cantone di Cosne-Cours-sur-Loire-Sud era una divisione amministrativa dell'Arrondissement di Cosne-Cours-sur-Loire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Cosne-Cours-sur-Loire e i comuni di:"}
{"id": "720301", "revid": "984922", "url": "https://it.wikipedia.org/wiki?curid=720301", "title": "Cantone di Donzy", "text": "Il Cantone di Donzy era una divisione amministrativa dell'Arrondissement di Cosne-Cours-sur-Loire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "720302", "revid": "287204", "url": "https://it.wikipedia.org/wiki?curid=720302", "title": "Cantone di Pouilly-sur-Loire", "text": "Il Cantone di Pouilly-sur-Loire \u00e8 una divisione amministrativa dell'Arrondissement di Cosne-Cours-sur-Loire.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 29 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 29:"}
{"id": "720303", "revid": "767487", "url": "https://it.wikipedia.org/wiki?curid=720303", "title": "Cantone di Pr\u00e9mery", "text": "Il Cantone di Pr\u00e9mery era una divisione amministrativa dell'Arrondissement di Cosne-Cours-sur-Loire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "720304", "revid": "2114010", "url": "https://it.wikipedia.org/wiki?curid=720304", "title": "Pluto (Aristofane)", "text": "Pluto (\u03a0\u03bb\u03bf\u1fe6\u03c4\u03bf\u03c2) \u00e8 una commedia di Aristofane, andata in scena per la prima volta ad Atene, alle Lenee del 388 a.C. Prende il nome dal dio greco della ricchezza, Pluto, ed \u00e8 incentrata sulla diseguale distribuzione tra gli uomini del denaro, movente principale delle azioni umane.\nTrama.\nIl protagonista \u00e8 un anziano cittadino di Atene, il povero ma onesto Cremilo, che insieme al servo Carione si reca presso l'oracolo di Delfi. Avendo infatti notato che nel mondo la ricchezza non \u00e8 suddivisa equamente e soprattutto non premia gli onesti, Cremilo intende chiedere all'oracolo se anche il proprio figlio sia destinato a restare povero o meno. La risposta dell'oracolo \u00e8 che egli dovr\u00e0 seguire la prima persona che incontrer\u00e0 all'uscita dal tempio. Quando Cremilo e Carione escono, incontrano uno straccione cieco, e cominciano quindi a interessarsi a lui. Ben presto il cieco si rivela essere Pluto, dio della ricchezza.\nConvinto che la diseguale distribuzione della ricchezza derivi dalla cecit\u00e0 del dio, Cremilo si offre allora di ridargli la vista, in modo che Pluto possa distinguere tra onesti e disonesti e premiare solo i primi. Tuttavia arriva la personificazione della Povert\u00e0, la quale afferma che \u00e8 un male che la ricchezza possa essere distribuita equamente. Proprio la necessit\u00e0, infatti, spinge gli uomini a lavorare ed impegnarsi, mentre da ricchi essi diventano molli e fannulloni. Cremilo per\u00f2 non ascolta i consigli della Povert\u00e0 e riesce a far recuperare la vista a Pluto grazie all'intervento miracoloso di Asclepio.\nLa conseguenza \u00e8 che tutti diventano ricchi e benestanti, ma ciononostante le lamentele sul nuovo stato di cose sono molte: un sicofante va in rovina poich\u00e9 non ha pi\u00f9 gente da denunciare ed una vecchia non trova pi\u00f9 giovani che vogliano soddisfarla a pagamento. Persino Zeus si lamenta che gli uomini non hanno pi\u00f9 bisogno di fare offerte agli dei, ed Ermes, dio degli affari e degli arricchimenti, deve cercarsi un nuovo lavoro. Tuttavia i malumori si placano e nel finale tutti si avviano in corteo per accompagnare Pluto presso la sua dimora sul Partenone.\nCommento.\nRicchezza e povert\u00e0.\nL'opera che leggiamo oggi \u00e8 il rifacimento di una commedia che Aristofane aveva scritto circa vent'anni prima, e tratta, come numerose altre commedie dell'autore, della possibilit\u00e0 di realizzare una grande utopia, in questo caso quella dell'eliminazione della povert\u00e0 e di una distribuzione della ricchezza che premi gli onesti. I risultati per\u00f2 non sono quelli sperati e sono numerosi, tra uomini e dei, coloro che si lamentano del nuovo stato di cose.\nLe argomentazioni pi\u00f9 importanti vengono dalla Povert\u00e0, la quale afferma che grazie ad essa gli uomini sono spinti ad impegnarsi e a lavorare per costruirsi una migliore situazione di vita, mentre da ricchi si lasciano andare alle mollezze e non producono pi\u00f9 nulla di positivo. E questo \u00e8 ancor pi\u00f9 vero per gli uomini politici, che una volta ottenuti potere e ricchezza perdono ogni scrupolo e cominciano ad arricchirsi a scapito del bene comune.\nAppaiono poi numerosi altri personaggi, che per vari motivi non possono essere soddisfatti dell'equa distribuzione del denaro operata da Pluto: il sicofante, la vecchia, persino gli dei Zeus ed Ermes. Anche gli stessi Cremilo e Blepsidemo, una volta che hanno la prospettiva della ricchezza, diventano sordi ai richiami dei valori proposti dalla Povert\u00e0, al punto che il secondo dichiara di voler vivere nel lusso pi\u00f9 sfrenato senza mai pi\u00f9 muovere un dito in vita sua. I due diventano in effetti persone peggiori, non pi\u00f9 produttive per la societ\u00e0 umana. In conclusione, gli effetti di questa utopia si fanno imprevedibili e non prefigurano affatto un mondo migliore, come sperato da Cremilo.\nLa satira.\nLa commedia \u00e8 agile e divertente nella prima parte, e la scena della guarigione di Pluto nel tempio di Asclepio \u00e8 degna del miglior Aristofane, tuttavia la vena comica si smorza un po' nella seconda parte, con un finale un po' troppo affrettato. Ciononostante, grazie al suo contenuto moraleggiante, il \"Pluto\" divenne tra le opere di Aristofane pi\u00f9 lette dall'epoca bizantina in avanti.\nGli sgoccioli della commedia antica.\nNel 388 a.C. Aristofane scriveva e metteva in scena commedie ormai da una quarantina d'anni. I bersagli delle sue prime opere (Cleone, Socrate, Euripide, Agatone) erano morti, e anche i gusti del pubblico stavano cambiando. La commedia antica, di cui Aristofane stesso \u00e8 il massimo esponente, si andava evolvendo verso la commedia di mezzo. L'autore evidentemente percep\u00ec questi cambiamenti e vi si adegu\u00f2. Anche se il Pluto era stato originariamente scritto circa vent'anni prima, Aristofane oper\u00f2 in modo da adeguarsi ai tempi nuovi, riducendo sensibilmente la parte dedicata al coro: in quattro casi, invece del canto corale, appare la didascalia \u03a7\u039f\u03a1\u039f\u03a5 (\"chorou\"), che indica un semplice intermezzo di musica e danza per separare una scena dalla successiva; scompare inoltre la parabasi. In effetti la trama stessa della commedia non contiene pi\u00f9 le sferzanti allusioni all'attualit\u00e0 ateniese che erano tipiche della commedia antica, ma una pi\u00f9 generale riflessione sulla distribuzione del denaro tra gli uomini.\nRappresentazioni significative.\nNel 1981 il regista Mario Gonzalez mise in scena per il CRT di Milano una versione del \"Pluto\" con lo scopo di evidenziare la ghettizzazione dei poveri ed il potere corruttore del denaro. Cremilo e Blepsidemo, accecati dalla brama di ricchezza, finivano per uccidersi a vicenda."}
{"id": "720305", "revid": "110157", "url": "https://it.wikipedia.org/wiki?curid=720305", "title": "Cantone di Saint-Amand-en-Puisaye", "text": "Il Cantone di Saint-Amand-en-Puisaye era una divisione amministrativa dell'Arrondissement di Cosne-Cours-sur-Loire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "720309", "revid": "124926389", "url": "https://it.wikipedia.org/wiki?curid=720309", "title": "People Can Fly", "text": "People Can Fly \u00e8 una casa di sviluppo di videogiochi fondata nel febbraio 2002 a Varsavia, in Polonia. Il loro primo videogioco sviluppato \u00e8 stato Painkiller, ma molti dei membri della casa avevano gi\u00e0 svolto lavori per altre case minori e sviluppato diversi titoli, tra i quali \"Gorky 17\", conosciuto negli USA come \"Odium\". Lo studio \u00e8 composto da circa 250 dipendenti. Il nome \"People Can Fly\" \u00e8 stato scelto dalla squadra di sviluppo dopo una ricerca fatta su diversi nomi di album e canzoni di tipo metal/techno/ambient; inoltre ha sviluppato \"Fortnite gioco di successo in tutto il mondo.\"\nStoria.\nDurante una intervista per la rivista di videogiochi polacca \"Neo Plus\", Adrian Chmielarz ha descritto che l'acquisto da parte di Epic \u00e8 stato un processo a tappe. Avendo avuto problemi a dare il proprio motore grafico in licenza, People Can Fly ha scelto di usare una soluzione di terze parti. La cosa port\u00f2 la compagnia a interessarsi dell'Unreal Engine e al contatto con Epic Games. Dopo aver presentato una dimostrazione a Epic, lo studio People Can Fly venne assunto per creare contenuti aggiuntivi per la versione PC di \"Gears of War\". Colpiti dalla qualit\u00e0 della collaborazione Epic decise di dare pieno appoggio alla casa polacca nello sviluppo della versione PC. Il successo di Gears of War per computer port\u00f2 all'acquisizione formale della compagnia.\nDopo aver collaborato, con la stessa Epic Games, allo sviluppo di Bulletstorm; gli fu affidato lo sviluppo del 4\u00ba capitolo della saga Gears of War, con il nome di uscito il 19 marzo 2013.\nNel novembre 2013, People Can Fly \u00e8 stata acquisita e ribattezzata Epic Games Poland, in linea con gli altri studi mondiali di Epic Games. Il 24 giugno 2015, lo studio ha annunciato di essersi separato da Epic Games per diventare di nuovo una societ\u00e0 indipendente, ripristinando il nome e il logo precedenti. Secondo Sebastian Wojciechowski, amministratore delegato di \"People Can Fly\" in seguito alla scissione, lo studio ha lavorato sulla propriet\u00e0 intellettuale di altri dal rilascio di e voleva tornare a creare i propri IP. Sebbene i dettagli esatti della scissione non siano stati resi pubblici, Wojciechowski lo descrisse come un \"vero riscatto da parte del management\". La societ\u00e0 ha mantenuto i diritti sul franchise Bulletstorm e ha rivelato un progetto senza preavviso realizzato utilizzando Unreal Engine 4. People Can Fly ha continuato a lavorare con Epic Games sui loro progetti Fortnite e Spyjinx oltre a sviluppare i proprio IP.\nPeople Can Fly ha aperto uno studio di sviluppo a Newcastle upon Tyne nel settembre 2017, che includeva, tra gli altri, alcuni ex sviluppatori Ubisoft. Hanno aperto un secondo studio in Polonia a Rzesz\u00f3w nel maggio 2018, coinvolgendo molti ex sviluppatori di CI Games in seguito a precedenti licenziamenti presso quello studio. Ci\u00f2 ha portato il numero totale di dipendenti di People Can Fly a circa 160, rispetto a circa 40 nel 2015. Ci\u00f2 ha accompagnato la notizia che People Can Fly stava lavorando con Square Enix su uno sparatutto AAA. Un quarto studio, People Can Fly New York, \u00e8 stato aperto a giugno 2019, portando il numero totale di dipendenti di People Can Fly a circa 200. Nel luglio 2020, lo studio ha annunciato che un gioco di azione e avventura AAA era in produzione nel suo studio di New York per PC, console di nuova generazione e piattaforme di streaming. A questo punto, People Can Fly aveva raggiunto i 250 dipendenti."}
{"id": "720314", "revid": "124268214", "url": "https://it.wikipedia.org/wiki?curid=720314", "title": "Presa di Roma", "text": "La presa di Roma, nota anche come breccia di Porta Pia, fu l'episodio del Risorgimento che sanc\u00ec l'annessione di Roma al Regno d'Italia.\nAvvenuta il 20 settembre 1870, decret\u00f2 la fine dello Stato Pontificio quale entit\u00e0 storico-politica e fu un momento di profonda rivoluzione nella gestione del potere temporale da parte dei papi. L'anno successivo la capitale d'Italia fu trasferita da Firenze a Roma (). L'anniversario del 20 settembre \u00e8 stato festivit\u00e0 nazionale fino al 1930, quando fu abolito a seguito della firma dei Patti Lateranensi.\nLe premesse.\nIl desiderio di porre Roma a capitale del nuovo Regno d'Italia era gi\u00e0 stato esplicitato da Cavour nel suo discorso al parlamento italiano il 27 marzo 1861. Cavour prese poco dopo i contatti a Roma con Diomede Pantaleoni, che aveva ampie conoscenze nell'ambiente ecclesiastico, per cercare una soluzione che assicurasse l'indipendenza del papa.\nIl principio era quello della \"libert\u00e0 assoluta della Chiesa\" cio\u00e8 la libert\u00e0 di coscienza, assicurando ai cattolici l'indipendenza del pontefice dal potere civile. Inizialmente si ebbe l'impressione che questa trattativa non dispiacesse completamente a Pio IX e al cardinale Giacomo Antonelli, ma questi dopo poco, gi\u00e0 nei primi mesi del 1861, cambiarono atteggiamento e le trattative non ebbero seguito.\nPoco dopo Cavour afferm\u00f2 in parlamento che riteneva \u00abnecessaria Roma all'Italia\u00bb e che prima o poi Roma sarebbe stata la capitale, ma che per far questo era necessario il consenso della Francia. Sperava che l'Europa tutta sarebbe stata convinta dell'importanza della separazione tra potere spirituale e potere temporale e quindi riafferm\u00f2 il principio di \u00ablibera Chiesa in libero Stato\u00bb.\nCavour gi\u00e0 nell'aprile scrisse al principe Napoleone per convincere l'imperatore a togliere da Roma il presidio francese che l\u00ec si trovava. Ricevette anche dal principe un abbozzo di convenzione:\nIl conte di Cavour vi acconsentiva in linea di massima, perch\u00e9 sperava che la stessa popolazione romana avrebbe risolto i problemi senza bisogno di repressioni da parte di governi stranieri, e che il Papa avrebbe infine ceduto alle spinte unitarie. Le uniche riserve espresse riguardavano la presenza di truppe straniere. La convenzione per\u00f2 non arriv\u00f2 a conclusione per la morte di Cavour, il 6 giugno 1861.\nBettino Ricasoli, successore di Cavour, cerc\u00f2 di riaprire i contatti con il cardinale Antonelli gi\u00e0 il 10 settembre 1861, con una nota in cui faceva appello \u00aballa mente ed al cuore del Santo Padre, perch\u00e9 colla sua sapienza e bont\u00e0, consenta ad un accordo che lasciando intatti i diritti della nazione, provvederebbe efficacemente alla dignit\u00e0 e grandezza della chiesa\u00bb. Ancora una volta Antonelli e Pio IX si mostrarono contrari. L'ambasciatore francese a Roma scrisse al suo ministro che il cardinale gli aveva detto:\nDa quel momento ci fu uno stallo nelle attivit\u00e0 diplomatiche, mentre rimaneva viva la spinta all'azione di Garibaldi e dei mazziniani. Ci furono una serie di tentativi tra cui quello pi\u00f9 noto si concluse all'Aspromonte ove i bersaglieri fermarono, dopo un breve conflitto a fuoco, Garibaldi che stava risalendo la penisola con una banda di volontari diretto a Roma.\nAgli inizi del 1863, il governo Minghetti riprese le trattative con Napoleone III, ma dopo questi avvenimenti Napoleone pretese maggiori garanzie. Si arriv\u00f2 quindi alla Convenzione di settembre 1864, un accordo con Napoleone che prevedeva il ritiro delle truppe francesi, in cambio di un impegno da parte dell'Italia a non invadere lo Stato Pontificio. A garanzia dell'impegno da parte italiana, la Francia chiese il trasferimento della capitale da Torino a un'altra citt\u00e0, che sarebbe stata poi Firenze. Entrambe le parti espressero comunque una serie di riserve, e l'Italia si riservava completa libert\u00e0 d'azione nel caso che una rivoluzione scoppiasse a Roma, condizioni che furono accettate dalla Francia, che riconobbe in questo modo i diritti dell'Italia su Roma.\nNel settembre 1867 Garibaldi fece un nuovo tentativo sbarcando nel Lazio. In ottobre i francesi sbarcarono a Civitavecchia e si unirono alle truppe pontificie scontrandosi con i garibaldini. L'esercito italiano, in ottemperanza alla Convenzione di settembre, non varc\u00f2 i confini dello Stato Pontificio. Il 3 novembre i garibaldini furono sconfitti nella battaglia di Mentana. Tornata la pace, i soldati francesi, nonostante quanto previsto dalla Convenzione di settembre, lasciarono una guarnigione di stanza nella fortezza di Civitavecchia e due presidi, uno a Tarquinia e uno a Viterbo (in tutto 4\u00a0000 uomini). Il ministro francese Eug\u00e8ne Rouher dichiar\u00f2 al Parlamento francese:\nL'8 dicembre 1869 il papa indisse a Roma il concilio ecumenico Vaticano I volendo risolvere il problema dell'infallibilit\u00e0 papale, questa decisione dest\u00f2 preoccupazione nella classe politica italiana per il timore che servisse al Papa per intromettersi con maggior autorit\u00e0 negli affari politici dello Stato.\nIl 9 dicembre Giovanni Lanza, nel discorso di insediamento alla presidenza della Camera dei deputati, dichiar\u00f2 che \u00absiamo unanimi a volere il compimento dell'unit\u00e0 nazionale; e Roma, tardi o tosto, per la necessit\u00e0 delle cose e per la ragione dei tempi, dovr\u00e0 essere capitale d'Italia\u00bb. Alla fine del 1869 lo stesso Lanza, alla caduta del terzo gabinetto Menabrea, si insedi\u00f2 come nuovo capo del Governo.\nNel 1870 si propagarono nella penisola diverse insurrezioni di matrice mazziniana. Tra le pi\u00f9 note vi fu quella di Pavia, dove il 24 marzo un gruppo di repubblicani assalt\u00f2 una caserma. Il caporale Pietro Barsanti, in servizio nella caserma e anch'egli mazziniano, rifiut\u00f2 di reprimere i rivoltosi, contribuendo anzi a fomentare la rivolta. Arrestato e negatagli la grazia sovrana, Barsanti fu giustiziato il 26 agosto tra numerose polemiche. Lo stesso Giuseppe Mazzini, nel suo ultimo tentativo di battere sul tempo la monarchia, part\u00ec per la Sicilia tentando di sollevare un'insurrezione ma venne arrestato il 13 agosto 1870 e condotto in prigione a Gaeta.\nIl 15 luglio 1870 il governo di Napoleone III dichiar\u00f2 guerra alla Prussia (dichiarazione consegnata il 19). L'Italia decise di attendere lo sviluppo della situazione. Il 2 agosto la Francia, desiderosa di ottenere l'appoggio dell'Italia, avvert\u00ec il governo italiano che era disponibile a ritirare le proprie truppe da Civitavecchia e dalla provincia di Viterbo. Il 20 agosto alla Camera furono presentate interpellanze da vari deputati, tra cui il Cairoli e il Nicotera (della Sinistra), che chiesero di denunciare definitivamente la Convenzione del 15 settembre 1864 e di muovere su Roma. Nella sua risposta il governo ricord\u00f2 che la Convenzione escludeva i \"casi straordinari\" e proprio questa clausola aveva permesso a Napoleone III di intervenire a Mentana. Nel frattempo comunque i francesi abbandonarono Roma. Il ritiro fu completato il 3 agosto 1870. Di nuovo si mosse la diplomazia italiana chiedendo una soluzione della Questione romana. L'imperatrice Eugenia, che svolgeva in quel momento le funzioni di reggente, invi\u00f2 la nave da guerra \"Or\u00e9noque\" a stazionare davanti a Civitavecchia.\nQuando le vicende della guerra franco-prussiana stavano gi\u00e0 volgendo al peggio per i francesi, Napoleone III invi\u00f2 a Firenze il principe Napoleone per chiedere direttamente a Vittorio Emanuele II un intervento militare, ma, nonostante alcune pressioni in tal senso (in particolare del generale Cialdini), la richiesta non ebbe seguito. Il 4 settembre 1870 cadeva il Secondo Impero, e in Francia veniva proclamata la Terza Repubblica. Questo stravolgimento politico apr\u00ec di fatto all'Italia la strada per Roma.\nLa preparazione diplomatica.\nDopo Mentana, c'era stato uno stallo nei rapporti tra Italia e Francia sulla questione romana. Poi, tra il 1868 e il 1869 erano avvenuti numerosi contatti diplomatici tra Italia, Austria e Francia, con l'obiettivo di stipulare un'alleanza in funzione antiprussiana, iniziativa a cui aveva dato impulso il capo del governo austriaco Federico von Beust, timoroso della crescente egemonia di Berlino sugli Stati tedeschi, e disponibile per raggiungere tale accordo anche a cedere il Trentino. Ma queste trattative non avevano prodotto risultati perch\u00e9 in esse l'Italia aveva posto la questione di Roma, scontrandosi con l'intransigenza della Francia.\nIl 29 agosto 1870 il ministro degli affari esteri, il marchese Emilio Visconti Venosta, invi\u00f2 al ministro del Re a Parigi una lettera con cui espose i punti di vista del governo italiano da rappresentare al governo francese. Visconti Venosta rileva come le condizioni che hanno a suo tempo portato alla convenzione di settembre tra Italia e Francia siano completamente cadute.\nLo stesso giorno Visconti Venosta diram\u00f2 a tutti i rappresentanti di Sua Maest\u00e0 all'estero una lettera circolare con la quale si esponevano alle potenze europee le garanzie che venivano offerte al Pontefice a tutela della sua libert\u00e0; contemporaneamente si sottolineava l'urgenza di risolvere un problema che, secondo l'opinione del governo italiano, non poteva essere rimandato. Il 7 settembre invi\u00f2 un'altra lettera in cui le intenzioni del governo vengono nuovamente esplicitate e le motivazioni rafforzate. L'8 settembre il ministro del Re a Monaco, il genovese Giovanni Antonio Migliorati, risponde a Visconti Venosta esponendo i risultati del colloquio con il conte di Bray: \u00abIl Ministro degli Affari Esteri mi disse che le basi che porrebbe l'Italia alla Santa Sede [...] gli sembrerebbero tali da dover essere accettate da Roma...\u00bb.\nSimili considerazioni arrivano da Berna spedite da Luigi Melegari. Anche i rappresentanti a Vienna, a Karlsruhe, presso il governo del Baden e a Londra esprimono opinioni simili. L'unico governo che esita in qualche modo a prendere posizione \u00e8 quello di Bismarck che si trova a Parigi assieme al suo re, che in questi giorni sta per essere incoronato imperatore. Solo il 20 settembre da Berlino esprime una posizione di stretta non ingerenza. Jules Favre ministro del nuovo governo francese invia il 10 settembre all'incaricato di Francia a Roma un'indicazione in cui afferma che il governo francese \u00ab\"ne peut approuver ni reconna\u00eetre le pouvoir temporel du Saint-Si\u00e8ge\"\u00bb (\u00ab\"non pu\u00f2 approvare n\u00e9 riconoscere il potere temporale della Santa Sede\"\u00bb).\nIl 20 agosto il Cardinale Segretario di Stato Antonelli a sua volta aveva inviato una richiesta ai governi stranieri affinch\u00e9 si opponessero \u00aballe violenze dal governo sardo minacciate\u00bb. La maggior parte dei governi si limit\u00f2 a non rispondere, altri invece espressero l'opinione che la cosa non li riguardava.\nPreparativi militari.\nIl governo procedette alla costituzione di un \"Corpo d'osservazione dell'Italia centrale\". In questo contesto furono chiamate sotto le armi anche le classi dei nati dal 1842 al 1845. Il 10 agosto il ministro della guerra Giuseppe Govone convoc\u00f2 il generale Raffaele Cadorna cui assegn\u00f2 il comando del corpo con le seguenti disposizioni:\nIl dispaccio concludeva con:\nOltre a Cadorna il governo nomin\u00f2 anche i comandanti delle tre divisioni che costituivano il corpo d'armata nelle persone dei generali Emilio Ferrero, Gustavo Maz\u00e8 de la Roche e Nino Bixio. Cadorna sollev\u00f2 subito i suoi dubbi sulla presenza di Bixio, considerato troppo impetuoso e quindi inadatto a una missione che \u00abrichiedeva somma prudenza\u00bb. Govone, che si ritirer\u00e0 pochi giorni dopo dal governo, accett\u00f2 le opinioni di Cadorna e nomin\u00f2 al posto di Bixio il generale Enrico Cosenz.\nAlla fine di agosto le tre divisioni furono portate a cinque e il comando di questi nuovi reparti fu affidato al generale Diego Angioletti e a Bixio, richiamato, che non riscuoteva le simpatie del comandante del Corpo. Il totale degli effettivi del Corpo arriv\u00f2 a superare le 50\u00a0000 unit\u00e0.\nL'esercito pontificio, comandato dal generale Hermann Kanzler, era costituito da 13\u00a0624 militari, di cui 8\u00a0300 regolari e 5\u00a0324 volontari. Gli effettivi erano i seguenti:\nReggimenti italiani\nReggimenti stranieri\nCompletavano la forza militare:\nIl comandante era il generale Hermann Kanzler (badese), coadiuvato dai generali De Courten (svizzero) e Zappi.. Kanzler riordin\u00f2 l'esercito pontificio disponendo il ripiegamento su Roma di tre guarnigioni su quattro (Viterbo, Frosinone-Velletri e Tivoli). Soltanto ai presidi di Civitavecchia (1\u00a0000 uomini) e Civita Castellana (700 uomini) venne ordinato di resistere in armi.\nLa lettera di Vittorio Emanuele II a Pio IX.\nL'8 settembre, alcuni giorni prima dell'attacco, Gustavo Ponza di San Martino, senatore del Regno, part\u00ec da Firenze per consegnare al papa una lettera autografa di re Vittorio Emanuele II. L'indomani venne ricevuto dal cardinale Giacomo Antonelli, il quale lo ammise alla presenza del pontefice.\nNell'epistola Vittorio Emanuele, che si rivolgeva al pontefice \u00abcon affetto di figlio, con fede di cattolico, con lealt\u00e0 di Re, con animo d'italiano\u00bb, dopo aver paventato le minacce del \u00abpartito della rivoluzione cosmopolita\u00bb, esplicitava \u00abl'indeclinabile necessit\u00e0 per la sicurezza dell'Italia e della Santa Sede, che le mie truppe, gi\u00e0 poste a guardia del confine, debbano inoltrarsi per occupare le posizioni indispensabili per la sicurezza di Vostra Santit\u00e0 e pel mantenimento dell'ordine\u00bb.\nLa risposta del Papa fu rispettosa ma ferma:\nIl 10 settembre il conte San Martino scrivendo da Roma al capo del governo, Giovanni Lanza, descrisse i suoi incontri con il cardinale Antonelli del giorno precedente e in particolare l'incontro con il Papa. Scrive il conte:\nIl conte di San Martino rifer\u00ec verbalmente la frase pronunciata da Pio IX: \u00abIo posso cedere alla violenza, ma dare la mia sanzione a un'ingiustizia, mai!\u00bb\nL'11 settembre l'inviato del re ritorn\u00f2 nella capitale. Nello stesso giorno cominciarono le operazioni militari, senza la consegna di una formale dichiarazione di guerra.\nL'attacco allo Stato Pontificio.\nIl piano d'invasione dell'esercito italiano prevedeva l'ammassarsi di cinque divisioni ai confini dello Stato Pontificio in tre punti distinti:\nSi trattava in tutto di circa 50\u00a0000 uomini. Il comando supremo delle operazioni era affidato al Luogotenente generale Raffaele Cadorna. Nino Bixio avrebbe dovuto occupare Viterbo e, con l'aiuto della flotta, Civitavecchia per poi dirigersi verso Roma. Il generale Angioletti, entrando da sud, avrebbe occupato Frosinone e Velletri per poi convergere verso l'Urbe. Qui l'esercito si sarebbe riunito per sferrare l'attacco finale.\nLa sera del 10 settembre Cadorna ricevette l'ordine di attraversare il confine pontificio tra le cinque pomeridiane dell'11 ed entro le cinque antimeridiane del 12 settembre. Nel pomeriggio del giorno 11, fu Nino Bixio a entrare per primo nel territorio dello Stato Pontificio: il generale avanz\u00f2 verso Bagnorea (oggi Bagnoregio) e Angioletti si diresse su Ceprano (poco pi\u00f9 di 20\u00a0km da Frosinone). Gli ordini di Kanzler, comandante dell'esercito pontificio, erano di resistere all'attacco delle camicie rosse, ma in caso d'invasione dell'esercito sabaudo, l'ordine era di ripiegare verso Roma. Cos\u00ec fecero gli Zuavi di stanza nelle localit\u00e0 via via occupate dall'esercito italiano. Il 12 settembre Kanzler dichiarava lo stato d'assedio nell'Urbe.\nBixio si mosse lungo la strada che scorre a est del lago di Bolsena attraversando Montefiascone per finire a Viterbo (in tutto circa 45\u00a0km). Gli Zuavi di stanza a Viterbo ripiegarono verso Civitavecchia, dove giunsero il 14 settembre. Nel frattempo il generale Ferrero aveva occupato Viterbo prima di Bixio che, pertanto, acceler\u00f2 la marcia verso il porto di Civitavecchia. La piazzaforte si era preparata per resistere a un lungo assedio. Ma il comandante, il colonnello spagnolo Serra, la sera del 15 settembre si arrese senza combattere. La mattina seguente la piazzaforte e il porto di Civitavecchia furono occupati dall'esercito e dalla marina italiane.\nNegli stessi giorni Angioletti prendeva possesso delle province di Frosinone e Velletri: entrato in territorio pontificio il 12 settembre, occup\u00f2 la citt\u00e0 di Frosinone il 13 e tre giorni dopo entr\u00f2 in Velletri. Il Luogotenente generale Cadorna, stanziato in Sabina, col grosso dell'esercito si diresse verso Roma lungo la riva destra del Tevere, seguendo il tracciato della vecchia via Salaria. Ricevette per\u00f2 l'ordine di non seguire una via diretta verso Roma. Secondo il rapporto stilato dallo stesso Cadorna, \"motivi politici\" avrebbero imposto di allungare la strada. Cadorna occup\u00f2 alcuni centri minori, come Rignano e Civita Castellana. Il 14 settembre le tre divisioni sotto il suo comando si riunirono alla Giustiniana (circa 12\u00a0km a nord-ovest di Roma). Entro due giorni furono raggiunte da Bixio e da Angioletti.\nIl 15 settembre Cadorna invi\u00f2 una lettera al generale Kanzler: gli chiese di acconsentire all'occupazione pacifica della citt\u00e0. Kanzler rispose che avrebbe difeso Roma con tutti i suoi mezzi a disposizione. Al generale Cadorna fu ordinato di portarsi in prossimit\u00e0 delle mura romane evitando per\u00f2 momentaneamente qualsiasi scontro con le truppe pontificie e attendere la negoziazione della resa. Il piano d'attacco dell'esercito italiano prevedeva che Cosenz, Maz\u00e9 de la Roche e Ferrero avrebbero attaccato la cinta muraria che si dipana dal Tevere alla Via Prenestina (da Porta del Popolo a Porta Maggiore). Angioletti avrebbe attaccato il fianco sud mentre Bixio, proveniente da Civitavecchia, sarebbe entrato a Trastevere. In caso di trattative infruttuose, l'esercito italiano avrebbe fatto ricorso alla forza, evitando, tuttavia, di penetrare nella Citt\u00e0 Leonina.\nL'attacco alla citt\u00e0 fu portato su diversi punti. Il cannoneggiamento delle mura inizi\u00f2 alle 5 di mattina del 20 settembre. Pio IX aveva minacciato di scomunicare chiunque avesse comandato di aprire il fuoco sulla citt\u00e0. La minaccia non sarebbe stata un valido deterrente per l'attacco, comunque l'ordine di cannoneggiamento non giunse da Cadorna bens\u00ec dal capitano d'artiglieria Giacomo Segre, giovane ebreo comandante della 5\u00aa batteria del IX\u00b0 Reggimento, che dunque non sarebbe incorso in alcuna scomunica. Il primo punto a essere bombardato fu Porta San Giovanni, seguito dai Tre Archi di Porta San Lorenzo e da Porta Maggiore. Si udirono altri fragori dall'altra parte della citt\u00e0: si trattava dell'azione diversiva della divisione Bixio, posizionata a ridosso di San Pancrazio. Iniziarono i bombardamenti anche sul \"vero fronte\", quello compreso tra Porta Salaria e Porta Pia. Furono le batterie 2\u00aa (capitano Buttafuochi) e 8\u00aa (capitano Malpassuti) del 7\u00ba Reggimento di artiglieria di Pisa ad aprire il fuoco alle 5:10 su Porta Pia.\nPoco dopo le ore 9 inizi\u00f2 ad aprirsi una vasta breccia a una cinquantina di metri alla sinistra di Porta Pia. Una pattuglia di bersaglieri del 34\u00ba battaglione fu inviata sul posto a constatarne lo stato. I comandanti d'artiglieria ordinarono di concentrare gli sforzi proprio in quel punto (erano le 9:35). Dopo dieci minuti d'intenso fuoco, la breccia era abbastanza vasta (circa trenta metri) da permettere il passaggio delle truppe. Cadorna ordin\u00f2 immediatamente la formazione di tre colonne d'attacco per penetrare nel varco, assegnandone il comando ai generali Maz\u00e9 e Cosenz. La prima colonna, formata dal 12\u00ba Battaglione Bersaglieri e dal 2\u00ba Battaglione del 41\u00ba Reggimento Fanteria \"Modena\" avrebbe mosso da Villa Falzacappa; la seconda, formata da 34\u00ba Battaglione Bersaglieri e dai tre battaglioni del 19\u00ba Reggimento Fanteria \"Brescia\", avrebbe mosso da Villa Albani, mentre la terza sarebbe partita da Villa Patrizi con il 35\u00ba Battaglione Bersaglieri e i battaglioni del 39\u00ba e 40\u00ba Reggimento Fanteria \"Bologna\". L'assalto non sarebbe stato necessario: verso le ore dieci dal campo pontificio fu esposta la bandiera bianca ma quando pochi minuti dopo le truppe italiane si avvicinarono alla breccia, un gruppo di difensori pontifici, ignaro della resa, apr\u00ec un fitto fuoco di fucileria da Villa Bonaparte, uccidendo il maggiore Giacomo Pagliari (comandante del 34\u00ba Battaglione Bersaglieri) e ferendo una decina di soldati: rotti gli indugi, il 12\u00ba Battaglione Bersaglieri suon\u00f2 la carica e irruppe nella breccia, seguito dalle altre unit\u00e0, senza incontrare altra resistenza. Il senese Niccol\u00f2 Scatoli fu il bersagliere incaricato di suonare la tromba durante l'attacco delle truppe italiane, mentre il primo uomo a oltrepassare la breccia fu il sottotenente Federico Cocito, del 12\u00ba Bersaglieri. Mentre la resistenza cessava a Porta Pia, la bandiera bianca fu issata lungo tutta la linea delle mura. I generali Ferrero e Angeletti la rispettarono, invece Bixio continu\u00f2 il bombardamento per circa mezz'ora.\nDopo l'irruzione da parte delle truppe italiane dentro la cinta muraria vi furono ancora scontri qua e l\u00e0 che si spensero in poche ore con la resa chiesta dal generale Kanzler. La divisione Angioletti occup\u00f2 Trastevere, quella di Ferrero l'area compresa tra Porta San Giovanni, Porta Maggiore, Porta San Lorenzo, via di San Lorenzo, Santa Maria Maggiore, via Urbana e via Leonina fino a Ponte Rotto. Le truppe di Maz\u00e8 si attestarono tra Porta Pia, Porta Salaria e via del Corso occupando piazza Colonna, piazza di Termini e il Palazzo del Quirinale. Quelle di Cosenz presidiarono piazza Navona e piazza del Popolo. Per ordine di Cadorna, cos\u00ec come convenuto con il governo, non furono occupate la Citt\u00e0 Leonina, Castel Sant'Angelo e i colli Vaticano e Gianicolo. Alle 17:30 del 20 settembre Kanzler e Fortunato Rivalta (capo di Stato maggiore) firmarono la capitolazione alla presenza del generale Cadorna.\nUna curiosit\u00e0 \u00e8 che tra i partecipanti all'evento vi fu anche lo scrittore e giornalista Edmondo De Amicis, all'epoca ufficiale dell'esercito italiano che ha lasciato una particolareggiata descrizione dell'evento nel libro \"Le tre capitali\":\nSullo scontro, invece, ci offre alcune informazioni Attilio Vigevano che riferisce che mentre gli Zuavi pontifici combattevano, prima della resa, molti di essi intonarono il loro canto preferito, quello dei \"Crociati di Cathelineau\":\nSecondo la descrizione di Antonio Maria Bonetti (1849-1896), caporale dei Cacciatori Pontifici:\nCondizioni di capitolazione.\nLa capitolazione siglata il 20 settembre a Villa Albani tra Cadorna e Kanzler cos\u00ec recitava:\nIl 21 settembre il generale Cadorna prese possesso della citt\u00e0. Dal suo Quartier generale in Villa Patrizi ordin\u00f2 che tutta Roma, con l'eccezione della Citt\u00e0 Leonina, fosse evacuata dall'esercito pontificio e occupata dagli italiani. Le truppe pontificie avrebbero ricevuto l'onore delle armi e i volontari sarebbero tornati alle proprie case. Al tramonto tutta Roma, con l'eccezione della Citt\u00e0 Leonina, era stata occupata dagli italiani. Entro mezzogiorno del 21 i soldati pontifici lasciarono l'Urbe. Il giorno stesso (21 settembre) il papa chiese al comandante italiano di entrare nella Citt\u00e0 Leonina allo scopo di prevenire i possibili disordini. Cadorna avvis\u00f2 il governo e ordin\u00f2 alle sue truppe di procedere informando che \"avrebbe mandato truppe per sedare i tumulti, ma non vi sarebbero rimaste\".\nL'occupazione italiana si allarg\u00f2 invece il 27 settembre, quando l'esercito italiano prese possesso anche di Castel Sant'Angelo. Da quel momento, i possedimenti del Papa furono limitati al Colle Vaticano. Pio IX decise di non riconoscere la sovranit\u00e0 italiana su Roma. Il parlamento italiano, per cercare di risolvere la questione, promulg\u00f2 nel 1871 la Legge delle guarentigie, ma il Papa non accett\u00f2 la soluzione unilaterale di riappacificazione proposta dal governo e non mut\u00f2 il suo atteggiamento. Il governo italiano, inoltre, aveva proposto fin da principio l'istituzione di uno Stato in miniatura sotto la giurisdizione del papa, costituito da quei territori che non furono occupati dalle truppe italiane e corrispondenti sostanzialmente all'attuale Citt\u00e0 del Vaticano, ma anche ci\u00f2 fu rifiutato dalla Santa Sede. Questa situazione, indicata come \"Questione Romana\", perdur\u00f2 fino ai Patti Lateranensi del 1929.\nIl primo francobollo a portare per il mondo la notizia dell'unificazione della nazione fu il \"Vittorio Riquadrato\", di cui \u00e8 giunto perfettamente conservato un esemplare su lettera timbrata proprio il 20 settembre 1870 a Roma.\nConsiderazioni sulle operazioni belliche.\nNonostante l'importanza storica dei fatti (la riunione di Roma all'Italia e la fine dello Stato Pontificio), dal punto di vista militare l'operazione non fu di particolare rilievo: infatti la assai debole resistenza opposta dall'esercito pontificio (complessivamente 15\u00a0000 uomini, tra cui dragoni pontifici, volontari provenienti per lo pi\u00f9 da Francia, Austria, Baviera, Paesi Bassi, Irlanda, Spagna, ma soprattutto Zuavi, al comando dal generale Kanzler) ebbe soprattutto valore simbolico.\nSulle ragioni per cui papa Pio IX non oppose una ferma resistenza sono state fatte varie ipotesi: la pi\u00f9 accreditata \u00e8 quella della rassegnazione della Santa Sede all'impossibilit\u00e0 di evitare la conquista dell'Urbe da parte del contingente italiano. La volont\u00e0 del Papa fu quindi di mettere da parte ogni ipotesi di risposta militare all'attacco italiano. \u00c8 infatti noto che l'allora segretario di Stato, il cardinale Giacomo Antonelli, abbia dato ordine al generale Kanzler di ritirare le truppe entro le mura e di limitarsi a un puro atto di resistenza formale, quale poi fu quello opposto alle truppe di Cadorna.\nLa prima amministrazione italiana di Roma.\nGiunta di governo.\nIl 23 settembre il generale Cadorna, che aveva ricevuto dal governo italiano l'incarico di \u00abpromuovere la formazione della Giunta della citt\u00e0 di Roma\u00bb, form\u00f2 il governo provvisorio assegnandone la presidenza a Michelangelo Caetani, duca di Sermoneta. L'organismo, che aveva funzioni simili a quelle dell'attuale giunta comunale, prese il nome di \u00abGiunta provvisoria di governo di Roma e sua provincia\u00bb e si insedi\u00f2 il giorno seguente in Campidoglio.\nPlebiscito di annessione del 2 ottobre 1870.\nIl governo del Regno aveva \"nei \"memorandum\" diramati all'estero\", \"proclamato il diritto dei romani di scegliersi il governo che desideravano\". Cos\u00ec come era stato fatto per le altre provincie italiane, anche a Roma fu quindi indetto un \"referendum\" per sancire l'avvenuta riunificazione della citt\u00e0 con il Regno d'Italia.\nLa formula inizialmente proposta vedeva all'inizio del quesito proposto la formula \u00abColla certezza che il governo italiano assicurer\u00e0 l'indipendenza dell'autorit\u00e0 spirituale del Papa, ...\u00bb. Questa premessa fu poi giudicata inutile e la domanda posta fu:\nInizialmente il governo a Firenze aveva esclusa dalla votazione la Citt\u00e0 Leonina, che si voleva lasciare sotto il controllo del Papa, ma le rimostranze di parte della popolazione e la mancanza di interesse da parte del governo pontificio spinsero le autorit\u00e0 locali a permettere anche agli abitanti di quel rione di partecipare alla consultazione, seppure con un seggio posto oltre ponte Sant'Angelo.\nIl plebiscito si svolse il 2 ottobre 1870, una domenica. I risultati videro ufficialmente la schiacciante vittoria dei \"s\u00ec\", 40\u00a0785, a fronte dei \"no\" che furono solo 46. Il risultato complessivo nella provincia di Roma fu di 77\u00a0520 \"s\u00ec\" contro 857 \"no\". In tutto il territorio annesso i risultati furono 133\u00a0681 \"s\u00ec\" contro 1\u00a0507 \"no\". Tuttavia i dati non appaiono sorprendenti se si considera la spinta delle schiere cattoliche all'astensionismo, talvolta attuata anche con qualche stratagemma (ad esempio a Veroli il vescovo sceglie proprio il 2 ottobre per dispensare con solennit\u00e0 la Cresima). Ma l'invito all'astensione non fu lungimirante: permise al governo italiano di ostentare la schiacciante maggioranza dei s\u00ec, mentre il numero dei non votanti, per non parlare dei non iscritti, rimase nell'ombra. A ricordo dell'inizio del moderno Stato d'Italia come lo conosciamo oggi, il XX Settembre \u00e8 riportato nella toponomastica di molte citt\u00e0 italiane.\nEffettuato il plebiscito, il governo italiano si mosse con celerit\u00e0 per liquidare lo Stato Pontificio. Il regio decreto 9 ottobre 1870, n\u00ba 5903, proclam\u00f2 l'annessione del Lazio all'Italia, e altri tre decreti di pari data istituirono una luogotenenza generale affidandola al senatore e generale Alfonso La Marmora, e accordarono le prime guarentigie per la persona del papa. Sei giorni dopo il regio decreto 15 ottobre 1870, n\u00ba 5929, introdusse la struttura amministrativa del Regno programmando la creazione della Provincia di Roma per il successivo 5 novembre.\nLe elezioni amministrative furono indette per domenica 13 novembre, mentre nelle due domeniche successive vennero celebrate in tutta Italia le elezioni politiche anticipate dopo lo scioglimento della Camera dei deputati voluto dal governo Lanza appositamente per dare rappresentanza alla nuova provincia e far cogliere alla Destra storica il consenso generato dal completamento dell'unit\u00e0 nazionale. Entrambi gli appuntamenti si posero in netto contrasto col precedente plebiscito, dato che la vigente normativa (che assegnava il diritto di voto in base al censo) ammise alle urne poco pi\u00f9 di diecimila persone in tutto il Lazio. \nIl quadro si complet\u00f2 col regio decreto 25 gennaio 1871, n\u00ba 26, che concluse il periodo straordinario della luogotenenza con le nomine di Giuseppe Gadda a prefetto e di Francesco Pallavicini a sindaco di Roma, e infine con la legge del 3 febbraio 1871 che deliber\u00f2 il trasferimento della capitale da Firenze a Roma.\nRipercussioni internazionali.\nIl ministro degli Esteri italiano, Visconti-Venosta, inform\u00f2 le cancellerie europee mentre la guerra franco-prussiana proseguiva con l'assedio di Parigi da parte delle truppe prussiane.\nGli Stati europei non riconobbero ma accettarono l'azione italiana. Gi\u00e0 il 21 settembre il rappresentante del re a Monaco scriveva che il conte Otto von Bray-Steinburg, ministro bavarese, avvertito degli avvenimenti gli aveva espresso la sua soddisfazione che tutto si fosse svolto senza spargimento di sangue. Launay da Berlino riportava il 22 settembre la posizione di neutralit\u00e0 del governo di Otto von Bismarck. Il 21 settembre da Tours il \"Ministro del Re\", cio\u00e8 l'ambasciatore, in Francia, Costantino Nigra, inviava il seguente messaggio:\nCarlo Cadorna, fratello maggiore del generale, era ambasciatore a Londra e nel dispaccio spedito il 22 settembre, parl\u00f2 del lungo colloquio che ebbe con il conte di Granville, ministro degli Esteri del gabinetto Gladstone. Granville non fece commenti data la novit\u00e0 della notizia, ma secondo Cadorna \u00abla notizia che gli aveva data gli era riuscita gradita\u00bb. Questa impressione fu poi confermata in un altro telegramma spedito il 27, in cui l'ambasciatore esprimeva la soddisfazione del ministro sulle modalit\u00e0 con cui si erano svolti gli avvenimenti.\nReazioni del governo pontificio.\nA pochi giorni dalla presa di Roma, il 1\u00ba novembre 1870 Pio IX eman\u00f2 l'enciclica \"Respicientes ea\" nella quale dichiarava \"ingiusta, violenta, nulla e invalida\" l'occupazione dei domini della Santa Sede.\nIl cardinale Antonelli l'8 novembre diram\u00f2 ai rappresentanti degli Stati stranieri una nota che attaccava Visconti Venosta e in cui affermava: \u00abQuando con un cinismo senza esempio, si pone in ogni cale ogni principio di onest\u00e0 e giustizia, si perde il diritto di essere creduti\u00bb. Pio IX si dichiar\u00f2 \u00abprigioniero politico del Governo italiano\u00bb. Lo Stato Italiano promulg\u00f2 nel maggio del 1871 la Legge delle guarentigie, con la quale assegnava alla Chiesa l'usufrutto dei beni che ora appartengono alla Citt\u00e0 del Vaticano, e si conferivano al Papa una serie di garanzie circa la sua indipendenza. Tuttavia tale compromesso non venne mai accettato n\u00e9 da Pio IX n\u00e9 dai suoi successori.\nNel 1874 Pio IX eman\u00f2 il \"Non expedit\", con cui viet\u00f2 ai cattolici italiani la partecipazione alla vita politica. Soltanto in et\u00e0 giolittiana tale divieto sarebbe stato eliminato progressivamente, fino al completo rientro dei cattolici \"come elettori e come eletti\" nella vita politica italiana: solo nel 1919, con la fondazione del Partito Popolare Italiano di don Luigi Sturzo, i cattolici furono presenti nel mondo politico italiano ufficialmente. Il contenzioso tra Stato italiano e Santa Sede trov\u00f2 una soluzione nel 1929, durante il governo Mussolini, con i Patti Lateranensi, mediante i quali si giunse a una effettiva composizione bilaterale della vicenda.\nReazioni dei cattolici liberali.\nTra i cattolici che salutarono favorevolmente o entusiasticamente l'annessione di Roma del 20 settembre 1870 vi furono i cattolici liberali, tra cui Alessandro Manzoni e Lord Acton, che vedevano nella fine del potere temporale una maggiore libert\u00e0 della chiesa cattolica.\nCaduti.\nSecondo i dati forniti dal generale Raffaele Cadorna nel suo libro, l'intera campagna di occupazione del Lazio cost\u00f2 49 morti e 141 feriti all'esercito italiano; e 20 morti e 49 feriti all'esercito pontificio.\nQuesto \u00e8 l'elenco dei soldati pontifici caduti in seguito alla Presa di Roma:\nElenco alfabetico dei caduti italiani il 20 settembre 1870:\nAgostinelli Pietro, Aloisio Valentino, Bertuccio Domenico, Bianchetti Martino, Bonezzi Tommaso, Bosco Antonio, Bosi Cesare, Calcaterra Antonio, Campagnolo Domenico, Canal Luigi, Cardillo Beniamino, Cascarella Emanuele, soldato Lorenzo Cavallo, Corsi Carlo, De Francisci Francesco,\nGambini Angelo, Gianniti Luigi, Gioia Guglielmo, Iaccarino Luigi, Izzi Paolo, Leoni Andrea, Maddalena Domenico, Marabini Pio, Martini Domenico, Matricciani Achille, Mattesini Ferdinando, Mazzocchi Domenico, Morrara Serafino, Giacomo Pagliari (comandante del 34\u00ba battaglione Bersaglieri), Palazzoni Michele, Paoletti Cesare, Perretto Pietro, Prillo Giacomo, Rambaldi Domenico, Renzi Antonio, Ripa Alarico, Risato Domenico, Romagnoli Giuseppe, Sangiorgi Paolo, Santurione Tommaso, Spagnolo Giuseppe, Th\u00e9risod Luigi David, Tumino Giuseppe, Turina Carlo, Valenziani Augusto, Xharra Luigi, Zanardi Pietro, Zoboli Gaetano.\nFrancobolli.\nIl 20 settembre 2020 il Ministero dello sviluppo economico ha emesso, in occasione del 150\u00ba anniversario della Breccia di Porta Pia, quattro francobolli commemorativi"}
{"id": "720315", "revid": "124441409", "url": "https://it.wikipedia.org/wiki?curid=720315", "title": "Pallamano 85 San Lazzaro", "text": "La Pallamano 85 San Lazzaro \u00e8 una societ\u00e0 italiana di pallamano di San Lazzaro di Savena (BO) fondata nel 2020, che prosegue la tradizione sportiva della Pallamano 85 Castenaso, fondata nel 1998 e scioltasi nel 2017, soprannominata i Pirati. \nAttualmente milita in Serie A2, la seconda serie del campionato italiano di pallamano maschile.\nStoria.\nPallamano 85 Castenaso.\nL'Associazione sportiva Pallamano 85 Castenaso nasce nel giugno 1998 dalla fusione di 3 preesistenti associazioni bolognesi: \"Atletico Handball Club\", \"Progresso pallamano\" e \"1985 Pallamano Bologna\".\nL\"'Atletico Hanball Club\" nasce nel 1992, su iniziativa di Antonio Jelich; la squadra conquista la promozione in serie C nel 1993, dopo il primo campionato di serie D.\nNel 1995 avviene l'unione con il \"Progresso pallamano\", societ\u00e0 nata su iniziativa di Fabio Gnugnoli, Fabio Orsini ed altri giocatori per mantenere la pallamano a Castel Maggiore; nel primo campionato dopo la fusione, la squadra \u00e8 promossa in serie B.\nNel 1996 l'organico dell\"'Atletico Hanball Club\" si rinforza con l'arrivo di Daniele Gorla (ex \"Gymnasium Bologna\" e \"H.C. Bologna 1969\"), reduce da tre anni consecutivi in Serie A1 e da una breve esperienza nella nazionale maggiore. La salvezza nel primo campionato di serie B viene raggiunta.\nNel 1997 avviene l'unione con la \"1985 Pallamano Bologna\", societ\u00e0 fondata da Andrea Fabbri, Gianluca Bernardini e Massimo Bordoni, operante soprattutto nel settore giovanile, che aveva conseguito buoni risultati a livello regionale, come la conquista del titolo \"under 15\" del 1998. La sinergia tra la vecchia guardia e l'innesto di un altro giocatore di esperienza come David Cremonini (anch'egli ex \"Gymnasium Bologna\" e \"H.C. Bologna 1969\") porta la squadra, nel 1998, a sfiorare la promozione in serie A2.\nNel 1999 arriva Pierpaolo Freo (ex Nazionale) e la formazione bolognese vince il girone B del Campionato di Serie B.\nNella stagione 1999-2000 la Pallamano 85 Castenaso affronta per la prima volta il campionato di A2, e conquista la salvezza con un mese di anticipo rispetto alla fine del torneo; \u00e8 in squadra Alexander Mirzamamedov, un russo proveniente dal \"Gymnasium Bologna\" con un passato nel campionato jugoslavo nelle file del \"Pelister Bitola\".\nIl risultato di maggior rilievo comunque, \u00e8 la conquista del titolo di Campione d'Italia da parte della squadra \"under 19\".\nNel 2000-2001 la squadra \u00e8 rivoluzionata in seguito alla decisione di molti giocatori \"storici\" di abbandonare l'attivit\u00e0 agonistica; si ricorre cos\u00ec ai giovani anche se restano in squadra atleti di esperienza come Andrea Baroni, Gabriele Maurizzi; la \"Pallamano 85\" riconquista la permanenza in A2.\nNel 2001-2002 entra in squadra Massimo Bernardi (ex Bologna United); la stagione si chiude ancora con la conferma di categoria.\nPer la stagione 2002-2003 vengono acquistati lo sloveno Bostjan Hribar, terzino mancino del 1976, Giorgio Permunian, il portiere Claudio Mengoli, Antonio Lugli, pivot proveniente dalla \"Pallamano Modena\". Il girone si chiude con 19 vittorie, 2 pareggi e 3 sconfitte e la squadra ottiene l'accesso al girone di \"play-off\" (cui partecipano le prime due classificate di ciascuno dei tre gironi di serie A2) che vince battendo 36-25 la squadra di Enna ed ottenendo la promozione in serie A1.\nLa stagione successiva, nel massimo campionato, la squadra, in gran parte costituita da atleti locali, retrocede in serie A2.\nIl 19 aprile 2008 \u00e8 promossa in serie A1.\nIl 9 maggio 2009 i pirati, sostenuti da un numerosissimo pubblico, vincono la terza gara della serie dei play-out contro il Cologne (33-27). Raggiungono cos\u00ec la salvezza e si riconfermano in serie A1. Da segnalare che, con la stagione 2008/2009, Giuliano Gottardi supera quota 1000 goal (1006 per la precisione) e diventa cos\u00ec il primo atleta a superare quota 1000 nella storia dei Pirati di Castenaso. Nella stagione 2011/2012 viene promossa nella massima serie.\nNella stagione 2012/2013 disputa la Serie A-1 Divisione Nazionale ma viene retrocessa in A2. Nella stagione 2013/14 viene promossa nella massima serie ottenendo la salvezza ma nella stagione successiva si ritira a met\u00e0 campionato. \nDopo aver giocato per l'ultima volta in Serie B nella stagione 2016-2017, la societ\u00e0 si scioglie e chiude l'attivit\u00e0.\nPallamano 85 San Lazzaro.\nNel post pandemia del 2020, nasce la societ\u00e0 Pallamano 85 San Lazzaro presieduta dal presidente Jelich. Al primo anno vince i playoff di Serie B e ottiene la promozione in Serie A2.\nRosa.\n\"Rosa aggiornata al 27 settembre 2021 come da sito ufficiale\""}
{"id": "720316", "revid": "1393243", "url": "https://it.wikipedia.org/wiki?curid=720316", "title": "Gioco del sacco pieno e sacco vuoto", "text": "Il gioco del sacco pieno e sacco vuoto \u00e8 un gioco praticato nelle scuole elementari (anche materne) durante le ore di attivit\u00e0 motoria, infatti \u00e8 un gioco-sport. Per quanto semplice questo gioco \u00e8 coinvolgente e divertente in quanto si basa sulla prontezza dei riflessi da parte dei partecipanti.\nRegole del gioco.\nAll'inizio tutti i partecipanti si dispongono in fila, davanti all'istruttore che impartir\u00e0 tre tipi di comandi (descritti in seguito) in ordine variabile, ed i partecipanti devono riuscire a seguirli in un crescendo di velocit\u00e0, chi sbaglia sar\u00e0 squalificato (se visto da qualcuno o autodicente, difficile comunque che non venga visto ma un piccolo errore potrebbe sfuggire) fino a quando non ne rimarr\u00e0 uno solo: il vincitore. I tre comandi sono: sacco pieno in cui bisogna stare in piedi, sacco vuoto in cui bisogna abbassarsi completamente (scendere piegando le ginocchia, come per prepararsi ad un balzo verso l'alto) e sacco mezzo (o mezzo sacco) in cui bisogna abbassarsi solo un po' quindi stare a met\u00e0 tra sacco pieno e sacco vuoto. Si intuisce quindi che per sacco si intende la persona stessa che deve svuotarsi (abbassandosi) e riempirsi (alzandosi) proprio come un sacco. Pu\u00f2 sembrare molto facile ma, a parte il crescendo di velocit\u00e0, si possono catalogare altri fattori (tre fondamentalmente, uno \u00e8 in realt\u00e0 una variante) che capovolgono quest'idea:\nFattori di deconcentrazione.\nQuesta variante \u00e8 indubbiamente la pi\u00f9 coinvolgente, comunque il gioco del sacco pieno e sacco vuoto \u00e8 molto divertente ed anche ginnico, quello che conta poi sono la bravura dell'istruttore e la prontezza dei riflessi."}
{"id": "720321", "revid": "2128848", "url": "https://it.wikipedia.org/wiki?curid=720321", "title": "Pressione atmosferica", "text": "In meteorologia la pressione atmosferica \u00e8 una grandezza fisica che esprime il rapporto tra la forza peso della colonna d'aria che grava su una superficie, presente in un qualsiasi punto dell'atmosfera terrestre e la misura dell'area della superficie stessa.\nNella maggior parte dei casi il valore di tale grandezza \u00e8 equivalente alla pressione idrostatica esercitata dal peso della colonna d'aria presente al di sopra del punto di misura e si misura nel sistema internazionale in pascal e con uno strumento di misura noto come barometro.\nDescrizione.\nAl livello del mare il volume di di aria (ad una temperatura di ) ha una massa di circa . Il valore della pressione atmosferica varia anche in funzione della temperatura e della quantit\u00e0 di vapore acqueo contenuto nell'atmosfera e decresce con l'aumentare dell'altitudine, rispetto al livello del mare, del punto in cui viene misurata. Le aree di bassa pressione hanno sostanzialmente minore massa atmosferica sopra di esse, viceversa aree di alta pressione hanno una maggior massa atmosferica.\nStoricamente la pressione atmosferica fu misurata in maniera accurata per la prima volta da Evangelista Torricelli attraverso il cosiddetto tubo di Torricelli, il primo esempio di barometro. Poich\u00e9 76\u00a0cm\u00b3 di mercurio hanno una massa 1,033\u00a0kg, possiamo dire che la pressione atmosferica che preme su ogni centimetro quadrato di superficie ha una forza pari alla forza peso di una massa di 1,033\u00a0kg.\nQuesto valore preso come unit\u00e0 di misura della pressione atmosferica, si chiama atmosfera (simbolo atm): 1 atm= 1033 g/cm\u00b2. Le unit\u00e0 di misura della pressione atmosferica sono:\nNel Sistema Internazionale (S.I.), viene usato il pascal perch\u00e9 \u00e8 definito come il rapporto tra la componente normale di una forza (misurata in Newton) e una superficie (misurata in metri quadrati), ed \u00e8 messo in relazione con l\u2019atmosfera dall\u2019equivalenza:\n1 atm = formula_1Pa (pi\u00f9 precisamente 1 atm = 101325 Pa).\nPressione atmosferica normale.\nLa pressione atmosferica normale (o standard) \u00e8 quella misurata alla latitudine di 45\u00b0, al livello del mare e ad una temperatura di 15 \u00b0C su una superficie unitaria di 1 cm2, che corrisponde alla pressione di una colonnina di mercurio di . In alternativa \u00e8 possibile affermare che la pressione atmosferica di 1 atm coincide, con buona approssimazione, con la pressione esercitata da una colonna di mercurio alta 760mm che si trova alla temperatura di 0 \u00b0C in un luogo in cui l\u2019accelerazione di gravit\u00e0 vale formula_2.\nNelle altre unit\u00e0 di misura corrisponde a:\nCon la diffusione dell'uso del Sistema internazionale anche in ambito meteorologico, la pressione atmosferica si misura in ettopascal (centinaia di Pascal) il cui simbolo \u00e8 hPa. Dal momento che il millibar equivale all'ettopascal, = = .\nVariazioni di pressione.\nCon l'altitudine.\nA causa della comprimibilit\u00e0 dell'aria sotto il proprio peso, la legge di Stevino non \u00e8 applicabile, e la diminuzione della pressione atmosferica con la quota sul livello del mare non \u00e8 lineare come nei liquidi.\nCon l\u2019aumentare dell\u2019altezza la pressione atmosferica diminuisce, e la decrescita non \u00e8 lineare. Presupponendo (anche se in realt\u00e0 non \u00e8 cos\u00ec) che l\u2019atmosfera sia isoterma vale la legge di Boyle-Mariotte:\nformula_3;\ncon tali premesse la densit\u00e0 dell'aria \u00e8 proporzionale alla pressione. Si supponga che al livello del mare la densit\u00e0 e la pressione valgano rispettivamente formula_4 e formula_5 e si consideri come asse di riferimento per le altezze l\u2019asse formula_6, con origine a livello del mare ed orientato verso l\u2019alto. Ad una generica quota formula_6 la pressione (in accordo con l\u2019ipotesi di isotermia) varr\u00e0:\nformula_8.\nSe si applica la legge di Stevino ad una variazione di quota formula_9 si pu\u00f2 affermare che vale la seguente relazione formula_10:\nformula_11\ndove formula_12.\nSe si integra tra il livello del mare e una quota generica formula_6, si ottiene:\nformula_14.\nNell\u2019atmosfera isoterma la pressione decresce in funzione dell\u2019altezza con andamento esponenziale. Il valore di formula_15 a 0 \u00b0C \u00e8 di circa 8km; a 20 \u00b0C \u00e8 di circa 8,6km. La pressione si ridurrebbe di un terzo di quella a livello del mare ad una quota compresa tra 8 e 9km.\nVari fattori come le condizioni atmosferiche e la latitudine influenzano il suo valore, la NASA ha compilato valori medi per tutte le parti del mondo. La seguente tabella fornisce i valori indicativi della pressione, in percentuali di una atmosfera, in funzione dell'altitudine.\nEsiste anche una formula matematica per calcolare la pressione atmosferica in atmosfere (P) in funzione dell'altezza in metri (m)\nCon la temperatura.\nLa pressione atmosferica \u00e8 influenzata dalla temperatura dell'aria. Il motivo \u00e8 che l'atmosfera terrestre, riscaldandosi, tende a dilatarsi diventando meno densa. Di conseguenza al livello del mare il peso della 'colonna di aria' sulla propria testa rimane sempre lo stesso, mentre se ci troviamo ad un'altitudine maggiore la pressione crescer\u00e0 col crescere della temperatura, poich\u00e9 man mano che l'aria, riscaldandosi, aumenter\u00e0 il proprio volume, parte della massa d'aria compresa tra il livello del mare e la quota di interesse si sposter\u00e0 verso quote maggiori.\nI valori locali della pressione, considerati a s\u00e9 stanti, non hanno significato di prognosi; lo hanno invece se confrontati con i valori simultaneamente rilevati nelle zone adiacenti per mettere in risalto le aree di bassa pressione (brutto tempo) o di alta pressione (bel tempo).\nLocalmente solo cambiamenti repentini dei valori di pressione (ovvero cambiamenti di pressione pi\u00f9 rapidi rispetto a quelli relativi alla temperatura) sono indice di modifiche sostanziali delle condizioni meteorologiche.\nCon l'umidit\u00e0.\nAnche l'umidit\u00e0 dell'aria influenza il valore della pressione atmosferica: la presenza di molecole di vapore acqueo (H2O) che prendono il posto di molecole pi\u00f9 pesanti, principalmente quelle d'azoto (il 78% dell'aria \u00e8 costituito da questo elemento), rendono l'aria umida pi\u00f9 leggera e quindi si ha una minore pressione atmosferica (bassa pressione). Questo d'altronde \u00e8 uno dei princ\u00ecpi di formazione dei cicloni tropicali. Al contrario, aria pi\u00f9 secca sar\u00e0 anche pi\u00f9 pesante e quindi, esercitando un peso maggiore determiner\u00e0 un aumento della pressione atmosferica (alta pressione)."}
{"id": "720325", "revid": "124531280", "url": "https://it.wikipedia.org/wiki?curid=720325", "title": "Novorossijsk", "text": "Novorossijsk ( , traslitterato anche \"Novorossiysk\") \u00e8 una citt\u00e0 della Russia meridionale, nel Territorio di Krasnodar. Principale porto russo sul Mar Nero, \u00e8 una delle citt\u00e0 ad essere stata insignita del titolo sovietico di citt\u00e0 eroina.\nGeografia fisica.\nClima.\nLa citt\u00e0 di Novorossijsk non conosce i geli intensi e prolungati che colpiscono le regioni russe pi\u00f9 a nord, a causa della latitudine discretamente meridionale e dell'azione mitigante del vicino Mar Nero; tuttavia, a differenza di altre zone della costa pontica russa (ad esempio la zona di So\u010di), la mancanza a nord di catene montuose fa s\u00ec che le temperature medie invernali non siano propriamente mediterranee.\nUn altro fattore di distinzione del clima della zona rispetto al resto della Russia \u00e8 la presenza di una stagione invernale pi\u00f9 piovosa di quella estiva.\nStoria.\nNovorossijsk fu fondata nel 1838 come base navale della flotta del Mar Nero e sostitu\u00ec la fortezza turca di Sujuk-Qale o Sogucak, costruita nel 1722.\nNella rivoluzione del 1905, dal 9 al 25 dicembre la citt\u00e0 fu retta dal Soviet dei deputati operai, sorto nel corso dello sciopero generale, il quale proclam\u00f2 la repubblica di Novorossijsk; dal 26 agosto 1918 al 27 marzo 1920 costitu\u00ec la base principale dell'Armata Bianca di Anton Denikin.\nNel 1942 la citt\u00e0 fu occupata dalla Wehrmacht ma alcune unit\u00e0 dell'Armata Rossa, tuttavia, mantennero il possesso dei sobborghi orientali della citt\u00e0 e della strada costiera che correva verso sud, impedendo ai tedeschi di avanzare ulteriormente lungo la costa del Kuban. Questa azione di resistenza valse nel 1973 a Novorossijsk il titolo di citt\u00e0 eroina.\nSociet\u00e0.\nEvoluzione demografica.\nFonte: mojgorod.ru\nCultura.\nIstruzione.\nNovorossijsk \u00e8 sede dell'Accademia Marittima di Stato e dell'Istituto Politecnico di Novorossijsk.\nEconomia.\nLa citt\u00e0 si trova nella baia del Cemes, non soggetta al congelamento invernale delle acque. Il porto commerciale di Novorossijsk collega la Russia alle regioni dell'Asia, del Medio Oriente, dell'Africa, del Mediterraneo e del Sud America.\nNovorossijsk \u00e8 anche una citt\u00e0 industriale con acciaierie, industrie alimentari, metallurgiche e manifatturiere. Ci sono inoltre diverse cave di calcare che riforniscono i cementifici.\nLa regione di Novorossijsk \u00e8 una delle principali zone vinicole della Russia. Le aziende locali producono vini di alta qualit\u00e0, da tavola e spumanti, famosi nel paese.\nInfrastrutture e trasporti.\nNovorossijsk \u00e8 un importante nodo stradale e ferroviario tra i principali centri abitati e industriali della Russia, della Transcaucasia e dell'Asia Centrale.\nI trasporti pubblici cittadini comprendono autobus, tram e \"mar\u0161rutka\" (tipici minibus)."}
{"id": "720326", "revid": "37056", "url": "https://it.wikipedia.org/wiki?curid=720326", "title": "Novorossisk", "text": ""}
{"id": "720327", "revid": "1543377", "url": "https://it.wikipedia.org/wiki?curid=720327", "title": "Gendarmenmarkt", "text": "Il Gendarmenmarkt (\"Mercato dei Gendarmi\") \u00e8 una famosa piazza del centro di Berlino, sulla quale si affacciano le chiese gemelle del \"Deutscher Dom\" e \"Franz\u00f6sischer Dom\", nonch\u00e9 il \"Konzerthaus\". La piazza, che ospita anche la statua di Schiller, \u00e8 considerata una delle pi\u00f9 belle di Berlino per l'armonia dei suoi monumenti.\n\u00c8 posta sotto tutela monumentale (\"Denkmalschutz\").\nStoria.\nNel corso dei secoli l'attuale piazza fu nota con varie denominazioni: inizialmente (XVII sec.) \"Lindenmarkt\" (\"Mercato dei Tigli\"), poi \"Mittelmarkt\" (\"Mercato di mezzo\") o \"Friedrichst\u00e4dter Markt\" (\"Mercato di Friedrichstadt\") fino al 1786, per poi diventare \"Neuer Markt\" (\"Mercato Nuovo\"). Il nome attuale risale al 1799 e deriva dalla presenza delle stalle del reggimento dei corazzieri della \"Gens d'armes\", che il re Federico Guglielmo I di Prussia aveva fatto erigere qui nel 1736.\nLa piazza fu allestita a partire dal 1688 secondo i piani di Johann Arnold Nering come parte della nuova Friedrichstadt, la \"Citt\u00e0 Federiciana\", con cui il principe elettore Federico III, futuro Federico I re in Prussia, volle espandere la citt\u00e0 sulla sponda sinistra del fiume Sprea. In questo quartiere storico si stabilirono molti immigrati francesi (ugonotti), ai quali Federico Guglielmo I, il \"Grande Elettore\", aveva garantito libert\u00e0 religiosa e pieni diritti civili con l'editto di Potsdam (1685).\nFederico I destin\u00f2 la piazza alla costruzione di una chiesa per ciascuna delle due comunit\u00e0 religiose del luogo (luterana e francese riformata). Le due chiese vennero edificate a partire dal 1701, tuttavia senza le torri, che furono un'aggiunta successiva. La piazza raggiunse il suo aspetto odierno sotto Federico il Grande, con la costruzione delle cupole gemelle (1780-1785) secondo i disegni di Carl von Gontard. Per la realizzazione della nuova piazza Federico II s'ispir\u00f2 alla piazza del Popolo di Roma, anche se Laurenz Demps ne dubita.Federico II fece radere al suolo le stalle nel 1773 e la piazza venne completamente rifatta secondo i piani di Georg Christian Unger, con l'aggiunta di edifici a tre piani. Tra le due chiese venne costruito un piccolo teatro comico francese, poi sostituito nel 1800-1802 da un Teatro Nazionale da 2000 posti. Quest'ultimo teatro, che era stato disegnato dall'architetto Carl Gotthard Langhans, venne per\u00f2 distrutto da un incendio nel 1817: fu cos\u00ec che Karl Friedrich Schinkel present\u00f2 il progetto dell'attuale Konzerthaus, che fu eretto nel 1821 a coronamento dell'architettura del Gendarmenmarkt.La statua di Schiller davanti al Konzerthaus \u00e8 un'opera di Reinhold Begas e la prima pietra venne posata il 10 novembre 1859 in occasione del centenario della nascita del grande poeta. La statua fu poi completata dodici anni dopo e tra il 1871 ed il 1936 diede il nome di \"Schillerplatz\" a questa parte della piazza.\nDal 1950 al 1991 l'intera piazza port\u00f2 il nome di \"Platz der Akademie\"."}
{"id": "720328", "revid": "55463267", "url": "https://it.wikipedia.org/wiki?curid=720328", "title": "Novorossiysk", "text": ""}
{"id": "720331", "revid": "36426", "url": "https://it.wikipedia.org/wiki?curid=720331", "title": "Tesifone", "text": ""}
{"id": "720339", "revid": "287204", "url": "https://it.wikipedia.org/wiki?curid=720339", "title": "Alyscamps", "text": "Gli Alyscamps (in provenzale: \"Campi Elisi\") sono un'antica necropoli situata presso Arles in Francia.\nStoria e descrizione.\nLa necropoli, situata lungo l'antica via Aurelia fu utilizzata per tutto il periodo romano e acquist\u00f2 importanza in epoca paleocristiana per la sepoltura qui avvenuta del martire san Genesio. Il nome deriva da \"Elisi campi\". In una cappella nei pressi furono seppelliti anche i primi vescovi di Arles. Intorno al 1040 vi fu installato il priorato di \"Saint-Honorat\", che dipendeva dall'abbazia di San Vittore di Marsiglia e che fu tappa obbligata nel cammino di pellegrinaggio verso Santiago di Compostela. Nel ciclo carolingio vi fu ambientato un combattimento tra Carlo Magno e i Saraceni, per spiegare la grande quantit\u00e0 di tombe presenti e Dante cita il luogo nella \"Divina Commedia\" (Inferno IX, 112).\nVi sorge la chiesa di Sant'Onorato, conosciuta dall'XI secolo e costruita dai monaci dell'abbazia di San Vittore a Marsiglia. Nel XII secolo l'abbazia fu interamente ricostruita ma la chiesa, in stile romanico-provenzale, non fu mai completata. La navata centrale rimasta scoperta ospit\u00f2 nel XVII secolo un lapidario.\nRisale ad epoca medioevale anche la chiesa di San Pietro \"des Mouleyr\u00e8s\", il cui cimitero \u00e8 stato tagliato per il passaggio della linea ferroviaria. Rovinata e abbattuta, fu ricostruita nel XVII secolo.\nLa cappella dei Porcelet, del XV secolo \u00e8 una delle poche cappelle familiari conservate della necropoli.\nI viali furono sistemati nel XVIII secolo dai Minimi Francescani e furono dipinti da Vincent van Gogh (\"Les Alyscamps\") e da Paul Gauguin nel 1888.\nNella necropoli sorgeva originariamente la cappella della \"e\", che prende il nome da una leggenda che racconta di un'apparizione di Cristo. L'attuale edificio fu ricostruito nel 1529 e fu sede della Confraternita dei \"Paysans\".\nIn seguito alla nascita delle ferrovie in Francia, fra il 1843 e il 1856 sorsero nella zona dell'antica necropoli le officine ferroviarie per la costruzione e la riparazione dei motori. Chiusi nel 1984, gli edifici industriali sono attualmente interessati da un piano di riqualificazione e restauro come polo universitario e centro culturale e di servizi. \nNel 2000 vi si \u00e8 insediata la Scuola superiore di scienze dell'informazione e di comunicazione (\"Supinfocom\"), nel nuovo edificio progettato dall'architetto Robert Claude.\nIl giorno 30 maggio 2018 la necropoli \u00e8 stata teatro della presentazione della collezione Cruise 2019 della casa di moda italiana Gucci."}
{"id": "720340", "revid": "287204", "url": "https://it.wikipedia.org/wiki?curid=720340", "title": "Arvirargo", "text": "Arvirargo o Arvirago fu un leggendario sovrano della Britannia, di cui parla Goffredo di Monmouth nell\"Historia Regum Britanniae\" e che potrebbe essere la trasfigurazione di un personaggio storico del I secolo d.C.\nLeggenda.\nUn certo Arvirago viene menzionato dal poeta romano Giovenale in una sua satira, in cui viene detto che un rombo gigante presentato all'imperatore Domiziano (81-96) \u00e8 un presagio che \"tu catturerai alcuni re, o Arvirago cadr\u00e0 dal suo carro britannico\".\nIn Goffredo di Monmouth (XII secolo) Arvirago \u00e8 contemporaneo dell'imperatore Claudio (41-54). Figlio di re Cymbeline di Britannia, Arvirargo sale sul trono dopo la morte del fratello maggiore, Guiderio, morto combattendo contro gli invasori romani. Arvirago indossa l'armatura del fratello e guida l'esercito britannico contro i romani. Arvirago insegue fino alla costa il generale di Claudio, Hamo, che viene ucciso mentre cerca rifugio su una nave (il luogo da allora fu chiamato Southampton). Claudio riesce per\u00f2 a riorganizzare le truppe e poi assedia e conquista Portchester. Intanto Arvirago si rifugia a Winchester, ma Claudio lo insegue con l'esercito, ne segue uno scontro, dopo il quale Claudio offre un trattato di pace: Arvirago pagher\u00e0 un tributo a Roma e Claudio gli dar\u00e0 in moglie la figlia Genvissa. A questo punto Arvirago aiuta l'imperatore romano a conquistare le isole Orkney e altre terre del nord.\nLa primavera successiva Arvirago sposa la figlia di Claudio e in onore del suocero battezza una citt\u00e0 col nome di\nGloucester. Dopo il matrimonio, Claudio lascia la Britannia sotto il controllo del cognato. Un anno dopo, il sovrano britannico ricostruisce molte delle citt\u00e0 che erano andate distrutte, ma comincia anche a inimicarsi molte trib\u00f9. Per questo motivo \u00e8 costretto a sospendere il pagamento del tributo a Roma e allora Claudio invia nell'isola un esercito al comando del generale Vespasiano. Una volta sbarcato, il condottiero romano marcia su Exeter e l'assedia. Arvirago attacca i nemici. Dato che i due eserciti vengono per\u00f2 a trovarsi in una situazione di stallo, il mattino seguente la regina Genvissa riesce a far giungere il marito e il generale romano a un accordo. Vespasiano torna in patria, mentre Arvirago regna in pace per un anno. Una volta morto viene sepolto a Gloucester e gli succede il figlio Mario.\nArvirago corrisponde in molti punti alla figura storica di Carataco, figlio di Cunobelino, che, prima insieme al fratello Togodumno e poi da solo, guid\u00f2 per un decennio la resistenza britannica contro i romani. La versione gallese dell'opera di Goffredo di Monmouth chiama i due fratelli Gweirydd e Gwydr.\nArvirargo \u00e8 anche protagonista di un'opera di William Shakespeare, il \"Cymbeline\": lui e suo fratello Guiderio erano stati rapiti da bambini da Belario, un nobile che era stato bandito ingiustamente da re Cymbeline, che li port\u00f2 segretamente in Galles. Al tempo dell'invasione romana si riunirono col padre e con la sorella Imogen.\nJohn Whitehead ha ipotizzato nel suo \"Guardian of the Grail\" che Arvirago e Genvissa andrebbero identificati con Re Art\u00f9 e Ginevra."}
{"id": "720342", "revid": "599013", "url": "https://it.wikipedia.org/wiki?curid=720342", "title": "Alessandro Paparoni", "text": "Giocava nel ruolo di schiacciatore e libero.\nCarriera.\nLa carriera di Alessandro Paparoni inizia nelle giovanili dell'Associazione Sportiva Volley Lube di Macerata nel 1996, come schiacciatore: nella stagione seguente fa il suo esordio in prima squadra, debuttando nella Serie A1 italiana, dove resta per cinque stagioni, vincendo la Coppa Italia 2000-01, la Champions League 2001-02 e la Coppa CEV 2000-01.\nNella stagione 2002-03 si trasferisce nella Dorica Pallavolo Ancona, ma la stagione successiva torna nuovamente nella squadra di Macerata, dove resta per altre cinque stagioni, vincendo uno scudetto, la Coppa Italia 2007-08, una Supercoppa italiana e due Coppe CEV; il 29 luglio 2005 fa il suo debutto nazionale, in una partita conto la Spagna, con la quale vince, nello stesso anno, la medaglia d'oro al campionato europeo e quella di bronzo alla Grand Champions Cup.\nDopo un'annata nella Gabeca Pallavolo di Montichiari, nella stagione 2009-10 ritorna nella squadra marchigiana, dove resta per altri due campionati, cambiando ruolo in libero nella stagione 2010-11, quando si aggiudica anche la Challenge Cup.\nNella stagione 2011-12 viene ingaggiato dalla M. Roma Volley, mentre in quella successiva passa alla New Mater Volley di Castellana Grotte. Nell'annata 2013-14 torna ancora una volta al club di Macerata, che nel 2014 si sposta definitivamente a Treia, con cui si aggiudica lo scudetto 2013-14 e la Supercoppa italiana 2014: al termine delle competizioni si ritira dall'attivit\u00e0 agonistica."}
{"id": "720343", "revid": "287204", "url": "https://it.wikipedia.org/wiki?curid=720343", "title": "Angerona", "text": "Anger\u00f3na era un'antica divinit\u00e0 della religione romana le cui origini sono anche indoeuropee.\nCaratteristiche, forme e simboli.\nDea del silenzio o dei piaceri, protettrice degli amori segreti, guaritrice dalle malattie cardiache, dal dolore e dalla tristezza, viene rappresentata con l'indice della mano destra sulle labbra chiuse. \nAd Angerona spettava il compito di tenere segreto il nome della citt\u00e0, non consentendo ai nemici di conquistarla oltrech\u00e9 di presiedere un periodo dell'anno delicato come era il solstizio d'inverno.\nNon aveva templi particolari, ma solo una statua nel tempio della dea Volupia, con cui, a volte, viene confusa. Il suo simulacro aveva la bocca chiusa con una fascia, un mistero variamente interpretato da Plinio Macrobio e Solino.\nLa dea veniva associata ad altre divinit\u00e0, tra le quali: Opis dea romana della fertilit\u00e0, dell'abbondanza e della gravidanza; Muta dea dei campi e soprattutto silenziosa anche lei.\nLa sua festa, definita \"Angeronalia\", veniva celebrata il 21 dicembre e prevedeva una serie di riti sacrificali da compiersi presso il tempio di Volupia."}
{"id": "720347", "revid": "729019", "url": "https://it.wikipedia.org/wiki?curid=720347", "title": "STS-116", "text": "La STS-116 \u00e8 una missione del programma Space Shuttle, la 20\u00b0 verso la Stazione Spaziale Internazionale e il volo di assemblaggio 12A.1. Il mezzo utilizzato per la missione \u00e8 lo Space Shuttle \"Discovery\". Inizialmente la missione era prevista per il 7 dicembre 2006 ma venne annullato il lancio per la presenza di cielo coperto. Il lancio \u00e8 stato effettuato al secondo tentativo il 9 dicembre 2006 alle 8:47:35pm EST. Questo \u00e8 il primo lancio notturno dopo quello della missione STS-113 che venne effettuato il 23 novembre 2002 L'obiettivo principale della missione era il trasporto e il collegamento alla Stazione Spaziale Internazionale del segmento P5, l'aggiornamento del sistema energetico della stazione e il cambio dell'equipaggio.\nL'STS-116 \u00e8 stata l'ultima missione dello Shuttle a decollare dal Pad 39B.\nEquipaggio.\nUno degli obiettivi principali della missione STS-116 \u00e8 il cambio dell'Expedition 14, l'equipaggio dell'ISS. L'ingegnere di missione Sunita Williams ha fatto parte dell'equipaggio dell'STS-116 per la prima parte della missione. Sunita \u00e8 giunta sulla ISS e ha sostituito Thomas Reiter, membro dell'ISS che invece si \u00e8 unito all'equipaggio dello Shuttle per il ritorno a Terra.\nEquipaggio ISS Expedition 14 in partenza\nEquipaggio ISS Expedition 14 in ritorno\nStemma.\nLo stemma della missione STS-116 raffigura lo Space Shuttle che decolla lasciando una scia composta dalle bandiere degli Stati Uniti e della Svezia, le due nazioni da cui provengono gli astronauti dell'equipaggio. Le sette stelle della costellazione dell'Orsa Maggiore indicano la direzione per la stella Polare, raffigurata sulla Stazione Spaziale. Sulle ali dello Space Shuttle sono indicati il numero di missione \"116\" e il codice della sequenza di assemblaggio della stazione \"12A.1\".\nCarico della missione.\nIl carico principale della missione \u00e8 il segmento P5 per la Stazione Spaziale Internazionale. Lo shuttle inoltre porta uno SPACEHAB per rifornire la stazione e quattro satelliti che verranno posizionati nel corso della missione. Questi sono l'Atmospheric Neutral Density Experiment (ANDE), una dimostrazione tecnologica dei US Naval Research Laboratory, e tre CubeSat: (RAFT1 e MarsCOM dell'United States Naval Academy, e Mepsi-2 del DARPA.) Questa \u00e8 la prima missione che dispiega satelliti dalla missione STS-113 del 2002\nCronologia.\nLa missione STS-116 venne inizialmente pianificata (dopo la missione STS-114) per il 14 dicembre 2006. Il 29 novembre la NASA annunci\u00f2 che il team di missione aveva deciso di spostare il lancio al 7 dicembre al posto del 14. La finestra di lancio per la missione si apriva il 7 dicembre e sarebbe durata fino al 17 dicembre. I sette membri dell'equipaggio arrivarono alla zona di prelancio il 3 dicembre, nel pomeriggio.\nIl carico principale della missione da 12 giorni era il segmento P5, il modulo Spacehab e alcuni minisatelliti. La missione STS-116 \u00e8 la ventesima missione verso la Stazione Spaziale Internazionale.\nIl lancio nella nuova data avrebbe richiesto un lancio notturno. In seguito al disastro del Columbia la NASA si era imposta la regola di effettuare solo voli diurni in modo da poter filmare con le telecamere il lancio per individuare eventuali guasti. In seguito alla riprogettazione del serbatoio e all'ispezione in orbita si decise di soprassedere alla regola e quindi permetterne il lancio notturno.\nLo spostamento del \"Discovery\" dall'edificio di assemblaggio alla pista di lancio si svolse il 31 ottobre e il 1\u00ba novembre l'orbiter venne disposto in posizione orizzontale. In seguito vennero montati i razzi laterali e il serbatoio centrale. L'assemblaggio e la preparazione del pad furono terminati l'11 novembre 2006.\nGioved\u00ec 7 dicembre (Lancio rinviato).\nI sette membri dell'equipaggio arrivarono al Kennedy Space Center il 13 novembre e hanno effettuato un addestramento di quattro giorni necessari per familiarizzare con gli strumenti, per riprovare la procedure di emergenza e per impratichirsi con il conto alla rovescia effettuando anche una simulazione completa della procedura di lancio. L'addestramento venne terminato il 16 novembre. Gli astronauti vennero spostati al Johnson Space Center a Houston, Texas, e ritornarono al Kennedy Space Center il 3 dicembre, quattro giorni prima del lancio.\nIl carico utile della missione includeva una SPACEHAB e il segmento P5, questi vennero caricati il 16 novembre nella stiva dello Shuttle. Dopo sono stati riempiti i serbatoi dei razzi per preparare lo Shuttle per il lancio. Il 28 e il 29 novembre venne effettuata una revisione generale dello shuttle, dei serbatoi, dei razzi e dell'equipaggio. Il \"Discovery\" ottenne il permesso per effettuare il lancio il 7 dicembre e la missione passo ufficialmente nella fase di \"Go\". Tuttavia alle 9:36 PM EST il lancio venne rinviato per presenza di nuvole basse.\nSabato 9 dicembre (Lancio).\nPrima del tentativo di lancio del 7 dicembre la NASA decise di non tentare il lancio il venerd\u00ec (8 dicembre) per via dei venti freddi che si muovevano sulla zona di lancio. I fronti freddi comunque furono pi\u00f9 rapidi del previsto e impedirono il lancio il 7.\nComunque le condizioni atmosferiche per sabato sembravano migliorare nettamente e alle 12.46 ET (1746 UTC) vennero iniziate le operazioni di riempimento dei serbatoi. L'operazione venne terminata alle 15:45 ET (2045 UTC). In caso di abbandono durante il lancio lo shuttle avrebbe potuto utilizzare le basi di Saragozza o Mor\u00f3n Air Base in Spagna, o la sede di Istres, in Francia. Comunque le condizioni meteo erano adeguate e alle 20:47 ET (0147 UTC) il \"Discovery\" effettuo il lancio correttamente.\nAlle 21:30 ET (0230 UTC) il \"Discovery\" era correttamente in orbita e pronto per sincronizzarsi con l'orbita della Stazione Spaziale Internazionale.\nDomenica 10 dicembre (2\u00ba giorno).\nIl secondo giorno degli astronauti inizia alla 10:47 am EST. I compiti della giornata includevano l'ispezione dello scudo termico dell'Orbiter tramite sensori orbitali montati sul braccio robot del \"Discovery\". Le ispezioni sono necessarie per accertare che lo scudo termico non si sia danneggiato durante il lancio della navetta. Gli astronauti inoltre inizieranno le manovre necessarie per l'aggancio orbitale con la ISS.\nLuned\u00ec 11 dicembre (3\u00ba giorno).\nIl terzo giorno \u00e8 iniziato alle 15:18 UTC. Il rendezvous con la Stazione Spaziale Internazionale \u00e8 avvenuto alle 22.12 UTC e si \u00e8 svolto senza problemi. Il portello di collegamento tra l'orbiter e la Stazione \u00e8 stato aperto alle 23:54 UTC Gli equipaggi dell'ISS e dell'orbiter congiuntamente hanno effettuato un'operazione di ispezione dell'orbiter. In seguito il segmento P5 \u00e8 stato scaricato dalla stiva dello shuttle tramite il braccio robotizzato. Gli astronauti hanno previsto per il giorno successivo un'attivit\u00e0 extraveicolare. Robert Curbeam e Christer Fuglesang hanno terminato la giornata entrando nell'airlock per una sessione di sonno immersi in un ambiente a base di ossigeno, in modo da essere pronti per l'attivit\u00e0 extraveicolare del giorno dopo. La presenza di ossigeno puro serve per eliminare l'azoto in modo da evitare un'embolia.\nMarted\u00ec 12 dicembre (4\u00ba giorno).\nIl quarto giorno \u00e8 iniziato per gli astronauti alle 14:55 UTC. Durante la prima attivit\u00e0 extraveicolare (EVA) della missione gli astronauti dello Shuttle hanno portato avanti l'opera di montaggio dell'ISS.\nL'EVA \u00e8 iniziata alle 20:31 UTC con Curbeam e Fuglesang che hanno rimosso i fermi del segmento P5 e con lo specialista di missione John Higginbothan che utilizzando il braccio robot (il \"Canadarm2\") ha mosso il segmento nella sua nuova posizione sul segmento P4. Gli astronauti davano indicazione a Higginbotham per posizionare correttamente il segmento e per finalizzare l'operazione di collegamento.\nDopo il posizionamento del segmento P5 Curbeam e Fuglesang hanno installato i cavi di collegamento dell'alimentazione e dei dati. Inoltre hanno rimpiazzato la videocamera del segmento S1 che si era guastata. Essendo in anticipo sulla tabella di marcia gli astronauti hanno effettuato alcune operazioni minori per portarsi avanti con il lavoro.\nAlla fine della passeggiata Curbeam si \u00e8 congratulato con i vincitori del premio Nobel incluso il Dottor John C. Mather che lavora al Goddard Space Flight Center NASA a Greenbelt nel Maryland. Mather ha vinto il Nobel per i suoi lavori sul Big Bang. Christer Fuglesang ha tenuto un breve discorso in svedese per incoraggiare gli Svedesi a intraprendere la carriera d'astronauta. L'EVA si \u00e8 conclusa alle 03:07 UTC del 13 dicembre ed \u00e8 durata 6 ore e 36 minuti in totale.\nDurante la passeggiata spaziale gli astronauti hanno potuto guardare da vicino lo scudo termico e con i responsabili del controllo missione hanno stabilito che lo scudo poteva sostenere un ritorno a terra sicuro. I responsabili di missione hanno deciso che l'ispezione che si sarebbe dovuta svolgere in seguito non sarebbe stata pi\u00f9 necessaria.\nDue altre passeggiate sono previste durante la missione per riconfigurare la distribuzione dell'energia nella stazione in modo da poter utilizzare i pannelli solari installati dalla missione STS-115. Il primo passo della riorganizzazione \u00e8 previsto per mercoled\u00ec quando una parte dei pannelli solari presenti sul segmento P6 saranno retratti per permettere l'attivazione del Solar Alpha Rotary Joint del segmento P4. Il rotary joint permetter\u00e0 ai pannelli solari montati sul giunto P4 di inseguire il Sole.\nLa seconda passeggiata spaziale \u00e8 prevista per gioved\u00ec e la terza per sabato. Agli astronauti \u00e8 stato chiesto di dormire nelle aree protette in modo da ridurre l'esposizione alle radiazioni dovute a un'eruzione solare.\nMercoled\u00ec 13 dicembre (5\u00ba giorno).\nIl quinto giorno \u00e8 iniziato per gli astronauti alle 15:21 UTC. La principale attivit\u00e0 della giornata consisteva nel ritrarre parzialmente i pannelli solari del segmento P6. Il processo \u00e8 iniziato alle 18:28 UTC ma si sono verificati dei problemi di ripiegamento, dato che i pannelli non scorrevano come ci si aspettava. Quando i pannelli erano al 40% del ripiegamento si \u00e8 eseguita una loro ridisposizione sperando di sbloccare le guide. Gli astronauti hanno eseguito pi\u00f9 di 40 ripiegamenti ed estensioni cercando di sbloccare i pannelli.\nAlle 00:05 UTC le operazioni di ripiegamento sono state abbandonate per la giornata. Il problema sembrava causato da una perdita di tensione delle guide dei pannelli solari, anche se 14 dei 31 scomparti sono stati liberati. Lo spazio lasciato libero dai pannelli comunque \u00e8 risultato essere sufficiente per poter attivare il Solar Alpha Rotary Joint (SARJ) alle 01:00 UTC, in modo da permettere ai pannelli solari delle sezioni P3/P4 di seguire il Sole durante la rotazione intorno alla Terra.\nGioved\u00ec 14 dicembre (6\u00ba giorno).\nIl sesto giorno di volo \u00e8 iniziato alle 15:19 UTC. Dopo l'attivazione del SARJ e il corretto movimento dei pannelli della sezione P4 \u00e8 giunto il momento della nuova passeggiata nello spazio per poter riconfigurare la stazione in modo da utilizzare l'energia proveniente dai pannelli. L'EVA \u00e8 iniziato alle 19:41 quando Bob Curbeam e Christer Fuglesang sono usciti dal Quest airlock. Durante il secondo EVA gli astronauti hanno attivato le linee di alimentazione 2 e 3 della stazione. La seconda linea \u00e8 stata attivata in circa due ore in modo da poter alimentare la stazione con i pannelli del segmento P4. La linea 3 \u00e8 stata attivata nelle tre ore successive. Le operazioni hanno richiesto in tutto cinque ore esatte, terminando alle 00:41.\nVenerd\u00ec 15 dicembre (7\u00ba giorno).\nIl 7\u00ba giorno \u00e8 un giorno relativamente leggero per l'equipaggio del Discovery e della Stazione Spaziale Internazionale che devono effettuare dei preparativi per il giorno successivo, che si prefigura molto pi\u00f9 impegnativo. Gli astronauti Bob Curbeam e Christer Fuglesang hanno goduto di un periodo di riposo mentre gli altri astronauti hanno eseguito le operazioni di preparazioni per il terzo EVA. L'equipaggio ha anche effettuato la tradizionale fotografia di missione. Nello stesso periodoo Christer Fuglesang, il primo astronauta Svedese ha avuto un breve colloquio con la principessa di Svezia Victoria e ha effettuato il record mondiale di lancio del frisbee nello spazio col un lancio di 20 secondi. Il lancio \u00e8 stato trasmesso in tempo reale dalla TV Svedese.\nThomas Reiter ha effettuato delle vigorose pressioni su una macchina nel tentativo di liberare un pannello solare incastrato, ma senza successo. Il controllo missione sta valutando la possibilit\u00e0 di risolvere il problema dei pannelli solari non retratti del segmento P6 durante la terza EVA o tramite un'EVA supplementare.\nSabato 16 dicembre (8\u00ba giorno).\nL'ottavo giorno di volo \u00e8 iniziato per gli astronauti alle 14:48 UTC. L'astronauta Bob Curbeam e 'Suni' Williams hanno completato la modifica dei flussi di alimentazione della base. Il terzo EVA \u00e8 iniziato alle 19:25 UTC e si \u00e8 svolto in modo normale. In aggiunta alle operazioni previste gli astronauti hanno continuato le operazioni di sblocco dei pannelli solari riuscendo a far ritrarre i pannelli di altre 6 sezioni. Alla fine della missione mancavano ancora 11 sezioni alla chiusura completa dei pannelli solari, corrispondenti al 35% dei segmenti da ritrarre. Alla fine dell'EVA gli astronauti sono ritornati nella stazione tramite il Quest airlock.\nUn evento significativo successo durante l'EVA \u00e8 la perdita della macchina fotografica digitale di Suni Williams. Nella conferenza stampa dopo l'EVA si \u00e8 discusso di come avesse fatto la fotocamera a uscire dalla custodia. Comunque dove era necessario le immagini sono state riprese nuovamente e quindi non ci sono stati reali problemi.\nUn quarto EVA di quattro ore \u00e8 previsto per ripiegare i pannelli solari rimanenti. Gli astronauti verranno aiutati dal braccio robot della stazione e da altri strumenti come spatole e chiavi.\nDomenica 17 dicembre (9\u00ba giorno).\nIl nono giorno \u00e8 dedicato alla preparazione del quarto EVA. Le tute spaziali sono state preparate per la nuova attivit\u00e0 extraveicolare (sostituzione dei filtri e altre attivit\u00e0 di routine) e l'equipaggio si \u00e8 preparato alle nuove procedure per ritrarre i pannelli solari. Diversi attrezzi sono stati ricoperti con del kapton per evitare di danneggiare i pannelli solari durante il loro uso.\nLuned\u00ec 18 dicembre (10\u00ba giorno).\nIl decimo giorno di volo degli astronauti \u00e8 iniziato alla 14_17,7 Bob Curbeam e Christer Fuglesang iniziarono la quarta attivit\u00e0 extraveicolare della missione alle 17:12 UTC, l'unico obiettivo della missione \u00e8 il ripiegamento dei pannelli solari della sezione P6 che nonostante gli sforzi dei giorni precedenti hanno ancora 11 sezioni non ripiegate.\nLa missione si \u00e8 svolta con velocit\u00e0 e rapidit\u00e0, i pannelli sono stati ripiegati correttamente e dopo 6 ore e 38 minuti l'attivit\u00e0 extraveicolare \u00e8 terminata. Curbeam \u00e8 il nono astronauta statunitense per attivit\u00e0 extraveicolari e il quattordicesimo in assoluto.\nMarted\u00ec 19 dicembre (11\u00ba giorno).\nL'undicesimo giorno \u00e8 iniziato alle 14:47 UTC. L'Expedition 14 e l'equipaggio della missione STS-116 hanno posato per la foto di rito di fine missione. Lo sgancio tra lo Shuttle e la Stazione Spaziale Internazionale \u00e8 terminato alle 22:10 UTC. Per via del quarto EVA non previsto il Discovery non ha potuto effettuare una ripresa completa della ISS ma ha filmato solo una sezione della stazione prima dell'avvio dei motori. Il sito di atterraggio del Discovery \u00e8 in discussione.\nMercoled\u00ec 20 dicembre (12\u00ba giorno).\nIl 12\u00ba giorno di missione \u00e8 iniziato per gli astronauti alle 12:48 UTC. Questo giorno \u00e8 stato dedicato alla verifica dell'integrit\u00e0 strutturale dello scudo termico del Discovery e allo svolgimento delle operazioni preparatorie per l'uscita dall'orbita terrestre che si svolger\u00e0 il 22 dicembre (14\u00ba giorno di volo). Gli astronauti hanno lanciato due satelliti, il MEMSI (Microelectromechanical System-Based PICOSAT Inspector) un satellite che assomiglia a un assemblaggio di una tazza da caff\u00e8 con una caffettiera e e il RAFT (Radar Fence Transponder) un sistema formato da due cubi da 5 pollici costruito dall'U.S. Naval Academy e utilizzato per verificare le prestazioni dei radar nello spazio e per dare da commutatore in comunicazioni mobili.\nGioved\u00ec 21 dicembre (13\u00ba giorno).\nIl 13\u00ba giorno \u00e8 iniziato per gli astronauti alle 12:17 UTC. Gli astronauti hanno lanciato lANDE, un micro-satellite sviluppato dalla U.S. Naval Academy. Il compito di questo satellite \u00e8 l'analisi dell'atmosfera della Terra per poter meglio predire il movimento degli oggetti in orbita. Uno dei satelliti non \u00e8 riuscito a uscire dal suo contenitore. ANDE riceve e trasmette correttamente ma non si sa se il secondo satellite riuscir\u00e0 a diventare funzionante.\nVenerd\u00ec 22 dicembre (14\u00ba giorno, atterraggio).\nIl quattordicesimo (e ultimo) giorno della missione \u00e8 iniziato per gli astronauti alla 12:17 UTC. I preparativi per il lancio erano stati portati al termine il giorno prima. Forti venti laterali impedivano l'atterraggio al Edwards Air Force Base mentre la pioggia e il vento rendeva difficile l'atterraggio al Kennedy Space Center Shuttle Landing Facility. Si \u00e8 quindi pensato di utilizzare la base White Sands Space Harbor, una base non utilizzata del 1982 dalla missione STS-3.\nUn atterraggio ai White Sands avrebbe costretto lo Shuttle a un viaggio per tornare al Kennedy Space Center che avrebbe potuto richiedere fino a 45 giorni. La prima possibilit\u00e0 di atterraggio al Kennedy Space Center venne abbandonata per le condizioni meteorologiche avverse. Tuttavia alle 21:00 UTC venne inviato allo Shuttle l'ordine di atterrare alla pista 15 dato che la base di Eduards era inagibile per il vento mentre le situazioni al Kennedy Space Center sembravano accettabili. L'orbita di rientro dello Shuttle inizi\u00f2 alle 21:27 UTC, l'autorizzazione era giunta alle 21:23 UTC e termin\u00f2 alle 21:31 UTC. L'atterraggio \u00e8 avvenuto alle 22:32 UTC e non viene considerato un atterraggio notturno dato che gli atterraggi notturni vengono considerati tali se avvengono almeno 15 minuti dopo il tramonto. Tuttavia il sistema PAPI era in uso.\nIl rientro si \u00e8 svolto in modo regolare e non si sono verificati problemi. Il \"Discovery\" atterr\u00f2 30 secondi prima del previsto e ha percorso la pista regolarmente, terminando una missione svolta con successo.\nRisveglio.\nCome tradizione per tutti i voli NASA a partire dal Programma Gemini, per ogni giorno di missione, l'equipaggio della STS-116 ascolta un particolare brano musicale scelto da un astronauta, che per lui ha un particolare significato.\nMissione di riserva.\nSTS-301.\nSTS-301 \u00e8 il nome della missione di salvataggio prevista per la missione STS-116. Questa missione era basata sullo Space Shuttle \"Atlantis\" e doveva servire come piano d'emergenza per la missione STS-116 in caso di danni allo Shuttle. In caso di necessit\u00e0 la missione sarebbe stata operativa dopo l'11 novembre 2006. L'equipaggio della missione era un sottoinsieme dell'equipaggio della missione STS-116:\nSTS-317.\nNell'eventualit\u00e0 che il \"Discovery\" avesse subito danni irreparabili durante la sua partenza e che quindi l'equipaggio della missione STS-116 non potesse far ritorno sulla Terra con lo Shuttle, la missione STS-317 venne prevista come piano d'emergenza. L'equipaggio della STS-116 dovrebbe rifugiarsi sulla Stazione Spaziale Internazionale mentre sulla Terra sarebbe stata resa operativa la missione STS-317. Questa missione utilizzava lo Space Shuttle \"Atlantis\". L'equipaggio della STS-317 era un sottoinsieme dell'equipaggio previsto per la missione STS-117."}
{"id": "720348", "revid": "78273", "url": "https://it.wikipedia.org/wiki?curid=720348", "title": "Cimitero degli Alyscamps", "text": ""}
{"id": "720350", "revid": "1543377", "url": "https://it.wikipedia.org/wiki?curid=720350", "title": "Amsterdamsche Football Club Ajax 2005-2006", "text": "Questa pagina raccoglie i dati riguardanti l'Amsterdamsche Football Club Ajax nelle competizioni ufficiali della stagione 2005-2006.\nStagione.\nQuesta stagione inizia con la vittoria sul nella Johan Cruijff Schaal e prosegue con la qualificazione alla fase a gruppi della UEFA Champions League, ottenuta battendo il . Gli olandesi si trovano poi a giocare con , e nel girone, e qui mettono insieme undici punti (sei con gli svizzeri, quattro coi cechi ed uno con gli inglesi) e avanzano agli ottavi come seconda. Nel mercato di gennaio viene acquistato Klaas-Jan Huntelaar, mentre cambiano maglia Bogdan Lobon\u021b, che va alla , e Maxwell, che viene ingaggiato dall'. Proprio i nerazzurri sono gli avversari negli ottavi di Champions; hanno per\u00f2 la meglio, pareggiando 2-2 ad Amsterdam e vincendo per 1-0 a Milano.\nLa stagione si conclude con il quarto posto in Eredivisie dove Huntelaar \u00e8 capocannoniere, ad ogni modo i \"Lancieri\" si qualificano alla prossima Champions League battendo e nei play-off del campionato. Viene infine conquistata la KNVB beker, vincendo un'altra volta con il PSV nella partita secca.\nOrganigramma societario.\nFonte\nArea direttiva\nArea tecnica"}
{"id": "720361", "revid": "718859", "url": "https://it.wikipedia.org/wiki?curid=720361", "title": "Racconto di Orfeo", "text": "Il Racconto di Orfeo (\"The Tale of Orpheus and Erudices his Quene\"), conosciuto anche con il titolo di Orfeo ed Euridice (\"Orpheus and Eurydice\"), \u00e8 un poema dello scrittore scozzese Robert Henryson.\nL'opera - che viene fatta derivare da Boezio - fu pubblicata nel 1508 e tratta - come altri lavori coevi - il mito di Orfeo che, neppure un secolo dopo, sarebbe stato uno dei soggetti preferiti per le origini dell'opera lirica."}
{"id": "720368", "revid": "118668050", "url": "https://it.wikipedia.org/wiki?curid=720368", "title": "Assab", "text": "Assab (o Aseb, Ge'ez \u12d3\u1233\u1265 \"\u02bfAsab\") \u00e8 una citt\u00e0 portuale dell'Eritrea, nella regione della Dancalia meridionale, sulla costa occidentale del Mar Rosso. Nel 1929 contava 1 500 abitanti (di cui 15 italiani), saliti a 3 500 nel 1933, a 8 000 nel 1938 (di cui 800 italiani) e a 39 600 nel 1989.\nLa baia di Assab fu acquistata nel 1869 dalla Societ\u00e0 di navigazione Rubattino per conto del governo italiano. Annessa ufficialmente tredici anni dopo, divenne il primo embrione del futuro impero coloniale italiano.\nGeografia fisica.\nTerritorio.\nLa citt\u00e0, situata nell'Eritrea meridionale, si affaccia sulla baia omonima, lungo la costa occidentale del Mar Rosso. Sorge tra due baie, quella di Buia a sud e quella di Lumah a nord.\nClima.\nAssab presenta il tipico clima desertico caldo (BWh secondo la classificazione K\u00f6ppen) del bassopiano della Dancalia. Le temperature superano i 40 \u00b0C nei mesi estivi, mentre le precipitazioni piovose sono molto scarse, non superando i 40 mm annui.\nStoria.\nNell'antichit\u00e0 sorgeva nei pressi di Assab la citt\u00e0 di Arsinoe.\nSotto gli italiani.\nIl 15 novembre 1869, Giuseppe Sapeto acquist\u00f2 dai sultani fratelli Ibrahim e Hassan ben Ahmad, per la somma di seimila talleri di Maria Teresa, da versare entro 100 giorni, un territorio lungo circa 6\u00a0km tra il monte Ganga e il capo Lumah. Per ragioni politiche (l'Egitto vantava pretese sull'area, spalleggiato dalla Gran Bretagna) venne scelto di far apparire la Societ\u00e0 di navigazione Rubattino, e non il governo italiano, come acquirente. La compagnia navale dichiar\u00f2 di voler fare dello scalo un deposito di carbone per le navi. L'11 marzo 1870 l'acquisto fu ratificato dal governo italiano e l'accordo fu definitivamente concluso. Il possedimento fu delimitato da dei cartelli segnaletici e sulle rive della baia fu innalzata una baracca affidata alla custodia di due indigeni. Due giorni dopo vennero acquistate (o prese in gestione) anche le due isole vicine di Omm el Bahar e di Ras el-Raml dal sultano di Raheita Berehan Dini. Pochi giorni dopo la definitiva partenza di Sapeto da Assab, il 29 aprile, un'unit\u00e0 della marina egiziana fece un sopralluogo sull'area, distruggendo la casupola e abbattendo i pali.\nPer diversi anni, tuttavia, il possedimento fu completamente dimenticato e abbandonato a s\u00e9 stesso. Nel dicembre 1879 il piroscafo \"Messina\" della Rubattino, scortato dall'avviso \"Esploratore\" e dalla goletta \"Ischia\" della Regia Marina, fece sbarcare nella baia di Assab una squadra di operai per costruire una serie di infrastrutture portuali, dei pozzi e un distillatore. A protezione dei lavoratori venne fatto scendere a terra anche un picchetto armato di 17 marinai al comando del tenente di vascello Martini. Nell'agosto dello stesso anno il possedimento fu ingrandito con l'acquisto dell'isolotto di Sennabor, posto a nord della baia, e di un tratto di costa posto a settentrione di Assab. Il 9 gennaio 1881 la bandiera italiana fu inalberata, sancendo cos\u00ec l'inizio della dominazione coloniale. Solamente il 10 marzo 1882, per\u00f2, Assab e la sua baia furono ufficialmente acquistati dall'Italia.\nDalla citt\u00e0 furono poste le basi affinch\u00e9 venisse creata nel 1890 l'Eritrea italiana, che dopo la guerra d'Etiopia, nel 1936, fu unificata nell'Africa Orientale Italiana.\nLa conquista britannica.\nDurante la seconda guerra mondiale fu conquistata dalle truppe britanniche il 12 giugno 1941. Nel dopoguerra divenne il principale scalo portuale dell'Etiopia, anche grazie al forte impulso datogli dalla costruzione di una raffineria di petrolio da parte dell'Unione Sovietica. I britannici restarono fino al 1952.\nNella guerra Etiopia Eritrea.\nDurante la guerra Etiopia-Eritrea fu ripetutamente bombardata dall'aviazione militare di Addis Abeba. A seguito dello scoppio del conflitto e della conseguente chiusura della frontiera tra i due Paesi, Assab ha perso il suo importante ruolo di scalo portuale per le merci dirette in Etiopia, a vantaggio di Gibuti.\nDal settembre 2015 l'esercito degli Emirati Arabi Uniti, impegnato nella guerra civile yemenita, in accordo con il governo eritreo, ha iniziato a costruire una base navale nei pressi dell'aeroporto di Assab.\nInfrastrutture e trasporti.\nPorti.\nInizialmente il porto di Assab era considerato come inadeguato per lo sfruttamento del territorio e fu quindi adibito al rifornimento del carbone per le navi.\nAssab divenne il principale luogo di arrivo e distribuzione degli aiuti internazionali (Food Aid) durante la guerra d'indipendenza eritrea e la conseguente carestia degli anni ottanta.\nAll'inizio degli anni novanta, le installazioni portuali sono state considerevolmente estese con la costruzione di un nuovo terminale. Ciononostante, il porto di Assab conosce oggi un periodo di declino, a seguito del conflitto contro l'Etiopia che causa l'arresto delle attivit\u00e0 commerciali tra i due stati.\nAeroporti.\nLa citt\u00e0 \u00e8 servita dall'aeroporto di Assab, situato a 15\u00a0km a nord-ovest."}
{"id": "720388", "revid": "13604", "url": "https://it.wikipedia.org/wiki?curid=720388", "title": "Divertimento K 136 (Mozart)", "text": ""}
{"id": "720389", "revid": "121114773", "url": "https://it.wikipedia.org/wiki?curid=720389", "title": "Castiglione della Valle (Marsciano)", "text": "Castiglione della Valle \u00e8 una frazione del comune di Marsciano (PG).\nSi trova su una piccola collinetta (212 ) che sovrasta le valli del fiume Nestore e del torrente Caina, un luogo ancora immune dalla cementificazione; all'incrocio tra le strade statali \"pievaiola\" ed \"orvietana\", che congiungono rispettivamente Perugia a Citt\u00e0 della Pieve ed Orvieto al lago Trasimeno. Vi abitano 531 persone.\nStoria.\nNel 1163 l'imperatore Federico Barbarossa conferma nel suo diploma imperiale il possesso di una parte di questo castello ai benedettini di San Pietro di Perugia. La storia del castello \u00e8 legata a quella della chiesa di S. Giovanni Battista, originariamente fuori le mura, sempre gestita direttamente dai benedettini.\nA partire dal 1411, per un paio di volte, Braccio Fortebraccio assalt\u00f2 il castello e lo danneggi\u00f2; passato al condottiero nel 1416, venne pi\u00f9 volte dotato di finanziamenti per riparare i danni e costruire nuove opere nelle vicinanze (un ponte sul Nestore, un pozzo).\nNei secoli successivi, la chiesa fu pi\u00f9 volte contesa tra le varie fazioni che di volta in volta governavano su Perugia; anche con la vicina Pieve Caina ci furono parecchie diatribe, ad esempio su dove dovessero essere battezzati i nati nel paese.\nCastiglione ha dato i natali a Riccardo Tenerini, partigiano perugino che combatt\u00e9 durante la seconda guerra mondiale, e a frate Alessandro Brustenghi, divenuto un valente tenore di canti religiosi.\nIl 18 agosto 2003 la frazione \u00e8 balzata agli onori delle cronache per un evento pressoch\u00e9 eccezionale per le campagne umbre: uno stormo di circa settanta cicogne si \u00e8 fermato per il riposo notturno nei campi adiacenti al paese, destando la curiosit\u00e0 e l'interesse di tutti gli abitanti .\nArte.\nIl castello presenta un impianto circolare, \u00e8 fortificato da mura e torri, di cui una adattata a campanile . Fuori le mura \u00e8 la chiesa del XV secolo di Santa Maria del Fosso con importanti affreschi del XV e XVI secolo di un ignoto pittore della scuola di Tiberio d\u2019Assisi, collocati dietro all'altare; una Madonna dei Miracoli del 1531 della scuola di Benedetto Bonfigli si trova sulla parete sinistra della chiesa. Nella piazza si erge la parrocchiale di San Giovanni Battista, ricostruita nel 1892 sulla precedente nello stile eclettico Romanico-gotico delle chiese leonine, opera dell\u2019Architetto perugino Nazareno Biscarini. La facciata presenta elementi decorativi in cotto. \nNei dintorni di Castiglione \u00e8 una quattrocentesca cappella del Crocifisso, con il Cristo in Croce del XVI secolo e un ex-voto del 1554, di anonimi .\nPalio dei somari.\nIl Palio dei somari di Castiglione della Valle si svolge ogni anno, l'ultima settimana di agosto e la prima di settembre.\nIl palio si \u00e8 svolto dal 1980 al 1985 ed \u00e8 ripreso dal 2003."}
{"id": "720392", "revid": "1504506", "url": "https://it.wikipedia.org/wiki?curid=720392", "title": "Nettuno (divinit\u00e0)", "text": "Nettuno () \u00e8 una divinit\u00e0 della religione romana, dio delle acque e delle correnti e in seguito divenne, dopo il 399 a.C., il dio del mare e dei terremoti, trasformandosi nell'equivalente del dio greco Poseidone, e gi\u00e0 Cicerone nel suo trattato \"Sulla natura degli dei\" cos\u00ec lo descrive: \nMalgrado il fatto che il suo culto si sia sviluppato dopo il suo accostamento a Poseidone, Nettuno fu sempre meno popolare, fra i marinai, di quanto lo fosse Poseidone presso i greci.\nStoria.\nSecondo la mitologia abitava in fondo al mare e comandava i mostri marini e le tempeste. Viene spesso rappresentato ritto su di un carro trainato da cavalli marini, e con un tridente nella mano destra come simbolo di comando.\nVeniva onorato il 23 luglio, con le festivit\u00e0 dei \"Neptunalia\", a cui furono poi uniti i \"ludi Neptunialicii\" (dal III secolo a.C.)\nIl suo tempio si trovava al Circo Flaminio all'interno del Campo Marzio a Roma.\nNella mitologia romana aveva una divinit\u00e0 associata (paredra) detta a volte \"Salacia\" a volte \"Venilia\".\nIl dio Conso era da molti identificato nel \"Neptunus Equestris\", ovvero nel dio Nettuno protettore degli equini. I Consualia furono istituiti da Romolo quando, con i giovani romani snobbati dalle genti vicine, organizz\u00f2 il famoso Ratto delle sabine. \nNettuno, signore del mare e delle acque, ha dato il nome al \"Nettunismo\", una teoria proposta del geologo tedesco Abraham Gottlob Werner nel XVIII secolo, secondo la quale tutte le rocce avrebbero avuto origine marina.\nEpiteto di Nettuno/Poseidone era \" Enos\u00ecctono\" o \"Enosigeo\" (lat. \"Ennosigaeum\", gr. , scuotitore di terre).\nA Nettuno \u00e8 anche ispirato il nome dell'omonima citt\u00e0 di mare in provincia di Roma, situata tra l'agro romano e l'agro pontino, dove \u00e8 presente una fontana che lo raffigura nel centro della citt\u00e0."}
{"id": "720397", "revid": "363629", "url": "https://it.wikipedia.org/wiki?curid=720397", "title": "Anatomia (Liuzzi)", "text": "Anatomia (\"Anothomia\") \u00e8 un'opera di Mondino dei Liuzzi, scritta nel 1316 (\"editio princeps\" del 1478).\nSi tratta del primo trattato \u201canatomico\u201d, nel senso etimologico della parola, a noi giunto: sono illustrate le tecniche di dissezione, che Mondino per primo aveva introdotto nella didattica delle facolt\u00e0 di medicina medievali."}
{"id": "720401", "revid": "1950057", "url": "https://it.wikipedia.org/wiki?curid=720401", "title": "Saccarosio", "text": "Il saccarosio, comunemente chiamato zucchero, \u00e8 un composto organico della famiglia dei glucidi disaccaridi, in quanto la sua molecola \u00e8 costituita da due monosaccaridi, pi\u00f9 precisamente glucosio e fruttosio.\nA temperatura ambiente e pressione atmosferica si presenta sotto forma di solido (in cristalli) o disciolto in soluzione. Lo si trova largamente in natura, nella frutta e nel miele (in percentuale pi\u00f9 bassa rispetto al fruttosio), sebbene, da sempre, esso si estragga dalle piante della barbabietola da zucchero (soprattutto in Europa) e dalla canna da zucchero (nel resto del mondo).\nIl saccarosio cos\u00ec estratto viene utilizzato nell'ambito dell'industria alimentare, specialmente dolciaria e pasticciera: lo zucchero comunemente usato in Europa, raffinato quasi completamente, viene chiamato zucchero bianco (o zucchero da tavola o zucchero da cucina), mentre lo zucchero che contiene melassa viene chiamato zucchero bruno.\nStoria.\nGi\u00e0 nel 5000 a.C. si produceva un succo zuccherino attraverso la bollitura e spremitura della canna da zucchero, che pare sia stata esportata dai polinesiani col nome di \"poba\", dapprima in Cina e in India, quindi in Australia. Altre tracce storiche di tale lavorazione vi sono anche nell'America Latina del X secolo a.C. circa.\nIn Europa, i persiani di Dario I nel 510 a.C. trovarono un vegetale dal quale si ricavava uno \"sciroppo denso e dolcissimo\". Fatto asciugare su larghe foglie, esso produceva cristalli che duravano a lungo, e dalle spiccate propriet\u00e0 energetiche. I Persiani ne estesero la coltivazione a tutto il Medio Oriente.\nNel 325 a.C., Alessandro Magno port\u00f2 la notizia che nei territori orientali si trovava un \u00ab...miele che non aveva bisogno di api\u00bb. Furono per\u00f2 gli arabi, presso cui era gi\u00e0 in uso nel VI secolo, che ne estesero la coltivazione.\nLa canna da zucchero, originaria della Papua Nuova Guinea, si diffuse presto nelle zone dell'Estremo Oriente e da l\u00ec venne importata in Sicilia ed in Spagna dagli Arabi nel IX secolo. Lo scrittore arabo Ibn Ankal scriveva: \u00abLungo la spiaggia, nei dintorni di Palermo, cresce vigorosamente la canna di Persia e copre interamente il suolo; da essa il sugo si estrae per pressione.\u00bb\nNell'XI secolo, i Genovesi ed i Veneziani presero ad importare ci\u00f2 che veniva chiamato \"sale arabo\", che le crociate resero ancora pi\u00f9 diffuso. Nel corso del XIII secolo, inoltre, Federico II di Svevia provvide a far coltivare la canna da zucchero in Sicilia (ov'era gi\u00e0 stata introdotta dagli arabi); da allora in poi l'uso dello zucchero si diffuse piuttosto rapidamente, non soltanto nelle citt\u00e0 costiere ma anche nell'entroterra, come attestato dal reperimento di manufatti e strumenti destinati alla raffinazione dello zucchero all'interno del castello di Ariano.\nCon la scoperta dell'America, gli spagnoli introdussero la coltivazione della canna da zucchero sia a Cuba sia in Messico, i portoghesi in Brasile, inglesi e francesi nelle Antille, in quei territori cio\u00e8 dell'America centrale e meridionale che ancora oggi ne sono tra i maggiori produttori. Poich\u00e9 lo zucchero delle Americhe era migliore e meno costoso, le coltivazioni spagnole ed italiane scomparvero, insieme con i traffici dai territori arabi. Nacque un fiorente traffico d'importazione, che rese il prodotto, per quanto di lusso, pi\u00f9 comune. Questo diede una spinta notevole all'arte culinaria, permettendo la nascita della pasticceria europea come arte autonoma, anche grazie al connubio di zucchero con cacao, latte e caff\u00e8.\nNel 1575 l'agronomo francese Olivier de Serres osserv\u00f2 che un ortaggio comunissimo ed ampiamente coltivato, prevalentemente ad uso foraggio, la barbabietola (\"Beta vulgaris\"), se cotto produce uno sciroppo simile a quello della canna da zucchero, molto dolce. L'osservazione rimase tuttavia lettera morta e lo zucchero di canna rimase l'unico disponibile ancora per molto tempo. Nel giro di un secolo, tra il 1640 ed il 1750, il consumo della sostanza triplic\u00f2; ci\u00f2 ebbe anche la conseguenza d'incentivare il fenomeno della tratta degli schiavi dall'Africa, che venivano catturati e deportati per lavorare nelle piantagioni di canna da zucchero.\nCon l'ascesa di Napoleone, s'intensificarono i contrasti tra Francia e Inghilterra, che portarono a un blocco delle importazioni inglesi (decreto di Berlino, 1806). Lo zucchero di canna, che giungeva in Europa via mare, spar\u00ec in breve tempo dagli scaffali dei negozi, poich\u00e9 gli inglesi reagirono al blocco sequestrando a loro volta le navi dirette a porti francesi o dei loro alleati aderenti al blocco (in un secondo tempo si \"limitarono\" a costringere queste navi a passare da porti inglesi e pagare una forte tassa sul carico).\nSulla spinta della necessit\u00e0, gli europei si adoperarono per trovare un'alternativa. Nel 1747, il chimico tedesco Andreas Sigismund Marggraf era riuscito a dimostrare la presenza di saccarosio nelle barbabietole e alcuni decenni dopo il suo allievo Franz Karl Achard selezion\u00f2 alcune variet\u00e0 di barbabietola a elevato contenuto zuccherino e ide\u00f2 un processo industriale idoneo alla sua estrazione: \u00e8 a lui che si deve il primo zuccherificio industriale, sorto a Kunern (Slesia) nel 1801.\nPer espressa volont\u00e0 di Napoleone, la produzione di zucchero da bieta fu incoraggiata in tutti i territori sotto il suo controllo e furono aperti altri stabilimenti in Francia, grazie anche ai perfezionamenti apportati dall'imprenditore francese Benjamin Delessert al procedimento di Achard.\nCon il Congresso di Vienna e la conseguente fine del blocco continentale, il \"ritorno\" dello zucchero di canna provoc\u00f2 un calo dei prezzi, mentre la produzione di quello dalla bieta non aveva ancora potuto raggiungere livelli quantitativi tali da farne scendere il prezzo alla portata di tutte le tasche. Il processo di coltivazione della bieta e di estrazione industriale dello zucchero sub\u00ec quindi un arresto, stante la minor remunerativit\u00e0 dell'investimento in stabilimenti e in coltivazioni. Tuttavia il processo \"sostitutivo\" sul mercato europeo fu lento, ma inarrestabile e lo zucchero da bieta cominci\u00f2 a far concorrenza a quello di canna dalla seconda met\u00e0 dell'Ottocento; il fenomeno fu favorito anche dalla graduale abolizione dello schiavismo nei paesi dell'America ove veniva prodotto, che determin\u00f2 un aumento dei costi di raccolta e lavorazione della canna e quindi anche del prodotto finito.\nIn Italia negli anni 1980, l'industria zuccheriera, per contrastare la concorrenza crescente dei dolcificanti, diede luogo a una massiccia campagna pubblicitaria in cui si collegava l'utilizzo dello zucchero allo sviluppo cerebrale, ma senza alcun fondamento scientifico.\nPropriet\u00e0 chimiche.\nIl saccarosio \u00e8 un glucide disaccaride, cio\u00e8 un dimero la cui molecola \u00e8 costituita da due monosaccaridi, il glucosio e il fruttosio, dai quali si pu\u00f2 ottenere attraverso la seguente reazione di condensazione:\nIl legame chimico tra i due saccaridi interessa la funzione aldeidica (C-1) del glucosio e quella chetonica (C-2) del fruttosio, in particolare i rispettivi carboni anomerici dei due monosaccaridi (estremit\u00e0 riducenti), rispettivamente in configurazione 1\"\u03b1\"\u20132\"'\u03b2\", in modo da formare uno zucchero non riducente.\nIn natura lo si trova disciolto in soluzione liquida, oppure sotto forma di cristalli solidi. Ha una solubilit\u00e0 in acqua di circa 2000 g/L a 20 \u00b0C.\nReattivit\u00e0.\nCaramellizzazione.\nIn analogia agli altri zuccheri, se sottoposto a elevate temperature il saccarosio subisce la cosiddetta \"caramellizzazione\", che porta alla produzione di sostanze chimiche che conferiscono un colore scuro e un aroma differente. Il prodotto risultante \u00e8 il caramello, utilizzato come colorante nell'industria alimentare.\nAll'aumentare della temperatura, si ha dapprima la fusione dello zucchero sotto forma di liquido viscoso, quindi intorno a 160-170\u00a0\u00b0C si produce il cosiddetto \"caramello chiaro\"; aumentando ulteriormente la temperatura intorno a 165-177\u00a0\u00b0C si forma il \"caramello scuro\". Oltre 177\u00a0\u00b0C viene innescato il processo di combustione del caramello, che lo rende amaro e non pi\u00f9 adatto all'uso alimentare.\nPer temperature superiori a 250\u00a0\u00b0C, il processo di combustione dello zucchero avviene velocemente, rilasciando anidride carbonica e idrogeno sotto forma di gas e il residuo solido risultante sar\u00e0 carbone di zucchero.\nInversione del saccarosio.\nIl saccarosio ha un potere rotatorio per la luce polarizzata di +66,5\u00b0; tuttavia l'idrolisi della molecola porta alla formazione di una soluzione 1:1 di glucosio e fruttosio che hanno rispettivamente potere rotatorio pari a +52,7\u00b0 e \u221292\u00b0. Detta soluzione ha quindi un potere rotatorio di circa \u221220\u00b0. A causa di questo cambiamento di segno, la reazione prende il nome di \"inversione\". Le miscele di glucosio e fruttosio prendono dunque il nome di \"zucchero invertito\".\nPresenza in natura.\nIl saccarosio viene prodotto dalle piante all'interno del citosol come prodotto intermedio del loro metabolismo, a partire da uridina difosfoglucosio e fruttosio 6-fosfato. Tale processo di formazione del saccarosio avviene attraverso tre reazioni catalizzate grazie all'intervento degli enzimi UDP\u2013glucosio pirofosforilasi, sucrosio-fosfato sintasi e sucrosio fosfatasi. \u00c8 stato stimato che nel caso della canna da zucchero una singola pianta pu\u00f2 produrre intorno a 2,14\u00a0kg di saccarosio all'ora.\nIn alcune piante come la canna da zucchero e la barbabietola da zucchero, il saccarosio \u00e8 presente in elevate percentuali in quanto viene utilizzato dalla pianta come riserva energetica. In particolare la concentrazione di saccarosio \u00e8 intorno a 7-18% in peso nella canna da zucchero e intorno a 8-22% in peso nella barbabietola da zucchero.\nAltre piante che contengono un'elevata percentuale di saccarosio sono la palma da datteri, il mais dolce, il sorgo dolce, l'acero e la palma da cocco.\nEstrazione.\nA livello industriale, lo zucchero viene estratto principalmente dalla barbabietola da zucchero (in Europa) e dalla canna da zucchero (nel resto del mondo). La produzione di zucchero da altre fonti, quali ad esempio l'acero e la palma da dattero, riveste invece un ruolo minoritario.\nDa tali vegetali si estrae il cosiddetto \"sugo zuccherino\", di colore bruno, ma le modalit\u00e0 con le quali lo si estrae sono differenti nei due casi, in quanto sono differenti le parti della pianta da cui viene estratto e le impurit\u00e0 che \u00e8 necessario allontanare.\nDalla canna da zucchero.\nRaggiunta la maturit\u00e0 della pianta \"Saccharum officinarum\", ne vengono raccolti i soli fusti, lavati e quindi macinati meccanicamente gi\u00e0 nello zuccherificio industriale. Quindi ne viene estratto un liquido, detto \"sugo\", fluido e di colore bruno-scuro, e quindi immagazzinato. Gli scarti della canna vengono chiamati bagassa e usati come concime o come combustibile organico naturale. Da qualche tempo, questi scarti vengono utilizzati anche per estrarne dell'alcol per il mercato di biocombustibile per i veicoli (specialmente in Brasile), tuttavia questi processi di estrazione sono ancora molto costosi.\nDalla barbabietola da zucchero.\nIl fittone della pianta viene raccolto, lavato, selezionato e sminuzzato in piccoli pezzi bislunghi, di circa 4\u00a0cm, di colore bruno scuro, detti \"cossettes\" o \"fettucce\". Vengono dunque spediti allo zuccherificio e passati al processo di \"diffusione\", e cio\u00e8 posti sotto un flusso torrentizio di acqua intorno ai 70\u00a0\u00b0C, che estrae la gran parte delle sostanze, compresi gli zuccheri, e generando anche qui il \"sugo\" di colore bruno-scuro. Il sugo poi viene purificato per mezzo di calce e di anidride carbonica, quindi viene filtrato. Il sugo che si ricava viene decolorato e concentrato. La massa cotta viene centrifugata e si ottiene lo zucchero grezzo. Lo zucchero grezzo successivamente viene raffinato e assume un colore bianco. I residui delle biete passate vengono usati, poi, come mangime per animali o fertilizzante per piante.\nTipi di zucchero.\nEsistono in commercio vari tipi di zucchero:\nIn relazione al tipo di materia prima utilizzata per la sua produzione, si hanno i seguenti tipi di zucchero:\nInoltre esistono diverse tipologie di zucchero non raffinato, quali ad esempio il jaggery e lo zucchero muscovado.\nEconomia.\nSecondo i dati al 2005 del Dipartimento dell'agricoltura degli Stati Uniti d'America, i principali produttori sono:\nSignificativo l'exploit del Brasile, che \u00e8 passato da un tasso medio annuo di aumento della produzione del 2,23% (1960-1990) all'8,1% (1990-2006); l'Europa produce solo 288 migliaia di tonnellate di zucchero di canna, gli Stati Uniti 2,8 milioni di tonnellate.\nIl commercio internazionale \u00e8 piuttosto sviluppato: il totale di importazioni ed esportazioni \u00e8 leggermente inferiore al 65% della produzione. I principali esportatori sono il Brasile (17 milioni di tonnellate), l'Europa (7,2), l'Australia (4,3) e la Thailandia (2,9). Gli Stati Uniti, che importano 2,8 milioni di tonnellate, esportano solo 159 000 tonnellate.\nNel 2002 si \u00e8 aperta una vertenza internazionale sullo zucchero. L'Australia, il Brasile e la Thailandia hanno contestato presso l'Organizzazione Mondiale del Commercio il sostegno accordato dall'Europa ai produttori nazionali, che consente loro di vendere a prezzi inferiori ai costi di produzione. L'OMC ha riconosciuto la fondatezza delle accuse, ma le trattative per addivenire a una soluzione sono ancora in corso.\nTra il 2001 e il 2018 il consumo mondiale di zucchero \u00e8 passato da 123,454 milioni di tonnellate a 172,441 milioni di tonnellate, l'equivalente di una crescita media annua del 2,01%.\nMercato dello zucchero.\nIl \"Sugar No. 11\" \u00e8 il contratto futures con cui si scambia lo zucchero sui mercati finanziari ed \u00e8 regolamentato dallo standard internazionale della Intercontinental Exchange (ICE).\nFattori.\nIl prezzo dello zucchero \u00e8 influenzato dai seguenti fattori:\nLo zucchero nell'alimentazione.\nIl saccarosio \u00e8 usato principalmente nell'alimentazione, aggiunto a cibi e bevande in percentuali pi\u00f9 o meno considerevoli; \u00e8 immediatamente assimilabile e apporta circa 17 kJ (4 chilocalorie) per grammo.\nIn Italia, il consumo annuo pro capite di zucchero \u00e8 di circa 24\u00a0kg, pi\u00f9 basso della media europea che \u00e8 di circa 32\u00a0kg.\nEffetti sull'organismo.\nUn consumo eccessivo di zucchero \u00e8 considerato dall'Organizzazione mondiale della sanit\u00e0 tra le probabili cause di varie patologie, tra cui le principali sono l'iperglicemia, l'obesit\u00e0, danni cardiovascolari in genere, diabete e carie dentaria.\nLa stessa organizzazione consiglia pertanto di non aggiungere lo zucchero ai cibi che gi\u00e0 contengono altre tipologie di zuccheri e carboidrati: pane, frutta, pasta e latte gi\u00e0 ne contengono in quantit\u00e0 sufficiente per il fabbisogno umano. Un eccesso nell'organismo di zuccheri non immediatamente utilizzati come fonte di energia, ne provoca la conversione in glicogeno il quale viene depositato nelle cellule dei muscoli scheletrici e del fegato per poter essere ritrasformato, quando necessario, in glucosio.\nIn alcuni soggetti pu\u00f2 essere presente un'intolleranza alimentare al saccarosio, causata principalmente dalla carenza dell'enzima invertasi (o saccarasi), che facilita la scissione del saccarosio in glucosio e fruttosio. Per diagnosticarla occorrono esami specifici. Tuttavia, l'intolleranza alimentare ai glucidi pi\u00f9 comune \u00e8 quella al lattosio, mentre le altre intolleranze sono genericamente legate al normale invecchiamento dell'et\u00e0.\nDiversi studi hanno confermato che lo zucchero non provoca disturbi o alterazioni nel comportamento dei bambini come ad esempio l'iperattivit\u00e0.\nAlternative al saccarosio.\nVi sono diverse alternative al saccarosio come dolcificante, sia naturali sia di sintesi; la principale \u00e8 senz'altro il miele. Per sostituire 100gr di zucchero sono necessari 80gr di miele. Quest\u2019ultimo pu\u00f2 essere utilizzato per qualsiasi preparazione dolce.\nUna valida alternativa allo zucchero \u00e8 anche lo sciroppo d'acero: utilizzandone 80gr, al posto di 100(gr) di zucchero, si pu\u00f2 attribuire la giusta dose di dolcezza al composto.\nTra i dolcificanti naturali possiamo trovare i datteri, la stevia e l\u2019agave. L'equivalente a 100gr di zucchero, in questi casi, dovrebbe essere rispettivamente 120gr, 40gr o 75gr. \nA seconda dell'aroma che si sceglie di utilizzare il sapore del composto assumer\u00e0 caratteristiche diverse: la stevia, infatti, ha un retrogusto di liquirizia e un altissimo potere dolcificante; quest\u2019ultima \u00e8 una caratteristica in comune con l\u2019agave che per\u00f2 mantiene un restrogusto neutro, risultando pi\u00f9 versatile poich\u00e9 non modifica eccessivamente i sapori.\nEsistono poi molti dolcificanti di sintesi come l\u2019eritritolo, lo xilitolo, il sorbitolo, il sucralosio, l'acesulfame e l'aspartame.\nL\u2019eritritolo \u00e8 molto simile allo zucchero; infatti, pu\u00f2 essere utilizzato per qualsiasi preparazione dolce: 100gr di zucchero si possono sostituire con 130gr di eritritolo.\nAltri utilizzi.\nOltre all'utilizzo alimentare (che assorbe la maggior parte del mercato del saccarosio), viene utilizzato sotto forma di melassa nell'ambito della biotecnologia, come substrato per la sintesi di etanolo, acido citrico, amidi, amminoacidi, enzimi e antibiotici.\nIn Brasile il sugo dello zucchero di canna viene utilizzato inoltre per la produzione di bioetanolo che viene a sua volta utilizzato come combustibile (puro o in miscela con benzina)."}
{"id": "720415", "revid": "1428919", "url": "https://it.wikipedia.org/wiki?curid=720415", "title": "Derna (Libia)", "text": "Derna (in arabo \u062f\u0631\u0646\u0629, \"Darnah\") \u00e8 una citt\u00e0 della Libia nord-orientale e capoluogo dell'omonimo distretto che conta 80.000 abitanti. \nStoria.\nUn tempo la citt\u00e0 fu la capitale della Cirenaica, una delle province pi\u00f9 ricche degli Stati barbareschi. \nNel 1805 il generale statunitense William Eaton marci\u00f2 per 500 miglia attraverso il deserto libico e conquist\u00f2 Derna durante la guerra contro i pirati barbareschi. \nFin dal 30 settembre 1911 Derna fu oggetto d'una dimostrazione navale da parte della squadra italiana dell'ammiraglio Presbitero, per indurre la citt\u00e0 alla resa. Dato il temporeggiare delle autorit\u00e0 turche e qualche atto d'ostilit\u00e0, la citt\u00e0 venne bombardata il 16 ottobre e indi occupata, prima da truppe di sbarco della marina, poi (4 novembre) da reparti dell'esercito. \nIn seguito all'occupazione italiana la citt\u00e0 ha preso un nuovo sviluppo ed \u00e8 andata sempre pi\u00f9 trasformandosi. All'antico nucleo urbano che sorgeva a mezzo chilometro dalla costa, si \u00e8 aggiunto pi\u00f9 verso il mare un nuovo quartiere europeo con strade regolari e decorosi edifici pubblici e privati: il palazzo del Governo, il Comando militare, le Poste, ecc. Il centro antico \u00e8 costituito da due quartieri divisi dall'uadi Derna, fin dal 1916 congiunti con un ponte costruito dagli italiani. Quello sulla destra \u00e8 detto di Bu Mansur, dalla tomba di Sidi Bu Mansur el Faresi che sorge nel cimitero musulmano. Quello sulla sinistra, detto El-Bilad, e dove pi\u00f9 si svolge la vita cittadina, comprende il municipio, i \"suk\", la chiesa cattolica, la sinagoga, la grande moschea el Chebir ricostruita da Mohammed bey, coperta da 42 cupole e con un alto minareto, il solo della citt\u00e0.\nDurante il periodo coloniale italiano Derna era la seconda citt\u00e0 della Cirenaica, dopo Bengasi, e nel 1939 venne costituita in Provincia italiana (detta Provincia di Derna) ed ufficialmente unita, insieme alle altre tre province libiche, al territorio nazionale del Regno d'Italia.\nDopo la sconfitta italiana nella seconda guerra mondiale, gli oltre 3000 italiani che abitavano Derna se ne sono andati quasi tutti.\nAd aprile 2014 la citt\u00e0 era stata occupata da gruppi di jih\u0101disti, e rimase per qualche tempo sotto il controllo dello Stato Islamico tanto da diventare per qualche tempo la capitale del califfato in \"Libia\".\nprima di essere sostituita da Sirte. Dopo una prolungata serie di scontri la milizia cittadina, i mujahideen della citt\u00e0 di Derna (Derna Mujahideen Shura Council) liberarono la citt\u00e0 dalla presenza dello Stato Islamico. Subito dopo la liberazione, tuttavia, la citt\u00e0 e i suoi abitanti sono diventati bersaglio della campagna di bombardamenti aerei del generale Haftar, leader dell'esercito del governo di Tobruk e intenzionato a smantellare la presenza islamista in Cirenaica. La citt\u00e0 \u00e8 stata infine conquistata da Haftar nel giugno 2018, ultimo centro della Cirenaica ad essere rimasto fuori dal suo controllo.\nCaratteristiche.\nDerna gode d'un clima assai mite. La sua temperatura annua \u00e8 di 20\u00b0; quella del mese pi\u00f9 caldo di 25\u00b0, luglio e quella del mese pi\u00f9 freddo di 14\u00b0, gennaio. \nScarse le precipitazioni: appena 202\u00a0mm. (la met\u00e0 di quelle di Tripoli), onde la ricchezza agricola del suo territorio \u00e8 dovuta soltanto all'irrigazione derivata dall'uadi Derna, che fornisce anche l'acqua potabile per la citt\u00e0.\nAttualmente Derna \u00e8 una cittadina moderna di 80.000 abitanti."}
{"id": "720421", "revid": "125998765", "url": "https://it.wikipedia.org/wiki?curid=720421", "title": "Solanum lycopersicum", "text": "Il pomodoro (\"Solanum lycopersicum\", L. 1753) - identificato secondo il Codice Internazionale di Nomenclatura Botanica (ICBN) \"Lycopersicon esculentum\" (L.) Karsten ex Farw. (\"cfr.\" classificazione botanica), della famiglia delle Solanaceae, \u00e8 una pianta perenne. Le sue bacche, dal caratteristico colore rosso, sono largamente utilizzate in ambito alimentare in molti Paesi del mondo.\nOrigine del termine.\nIl termine \"pomodoro\" \u00e8 da attribuire al botanico senese Pietro Andrea Mattioli che per primo document\u00f2 l'ortaggio in Italia nel suo \"Medici Senensis Commentarii\" del 1544, dove lo defin\u00ec \"mala aurea\". Lo stesso botanico lo ha tradotto letteralmente in italiano come \"pomo d'oro\" (per il suo caratteristico colore giallo oro prima dell'ultima fase di maturazione) prima nel suo \"Commentario a Dioscoride\" (1574) e poi nel suo \"Herbarius\"\nStoria.\nIl pomodoro \u00e8 una bacca nativa della zona dell'America centrale, del Sudamerica e della parte meridionale dell'America Settentrionale. Gli Aztechi lo chiamarono \"xitomatl\". La salsa di pomodoro era parte integrante della cucina azteca. Si affermava anche che il pomodoro avesse propriet\u00e0 afrodisiache e sarebbe questo il motivo per cui i francesi originariamente lo definivano \"pomme d'amour\", \"pomo d'amore\". Si dice, inoltre, che, dopo la sua introduzione in Europa, sir Walter Raleigh avrebbe donato una pianta di pomodoro carica dei suoi frutti alla regina Elisabetta, battezzandola con il nome di \"apples of love\" (\"pomi d'amore\").\nLa data del suo arrivo in Europa \u00e8 il 1540, quando il condottiero spagnolo Hern\u00e1n Cort\u00e9s rientr\u00f2 in patria con alcune piantine, la cui coltivazione diffusa si ebbe tuttavia solo nella seconda met\u00e0 del XVII secolo.\nIn Italia la storia documentata del pomodoro inizia a Pisa il 31 ottobre 1548, quando Cosimo de' Medici ricevette dalla sua tenuta fiorentina di Torre del Gallo un cesto dei pomodori nati da semi regalati alla moglie, Eleonora di Toledo, dal padre, Vicer\u00e9 del Regno di Napoli. Appare verosimile, per\u00f2, che la prima regione italiana a conoscere la nuova pianta fu la Sicilia, per la diretta influenza della Spagna sull'isola; sembra infatti che da l\u00ec provengano le ricette italiane a base di pomodoro pi\u00f9 antiche.\nTuttavia, gi\u00e0 nel 1572 in una lettera di Costanzo Felici a Ulisse Aldrovandi si fa riferimento ad una variet\u00e0 di colore \"rosso gagliardamente\", che poi venne selezionata nel tempo e divenne prevalente.\nInizialmente si pens\u00f2 che fosse una pianta velenosa, in quanto somigliava all'erba morella. Difatti, di fronte al dubbio, venne adottata assieme alla patata e a quella americana, come pianta decorativa. I pi\u00f9 ricchi situavano questi vegetali stranieri in bei vasi che ornavano le finestre e i cortili. I primi pomodori che arrivarono in Spagna furono piantati nell'orto del medico e botanico Nicol\u00e0s Monardes Alfaro, autore del libro \"Delle cose che vengono portate dall'Indie Occidentali pertinenti all'uso della medicina\" (1565-1574): per la prima volta il pomodoro viene inteso come coltura con propriet\u00e0 curative. Gradualmente si comprese che poteva avere un utilizzo farmacologico e gastronomico.\nIl frutto della pianta di pomodoro in Per\u00f9 veniva mangiato, mentre in Europa all'inizio della sua introduzione aveva valore ornamentale, viste le bacche color oro. Nel 1640 la nobilt\u00e0 di Tolone regal\u00f2 al cardinale Richelieu, come atto di ossequio, quattro piante di pomodoro, e sempre in Francia era usanza per gli uomini offrire piantine di pomodoro alle dame, come atto d'amor gentile. Cos\u00ec, la coltivazione del pomodoro, come pianta ornamentale, dalla Spagna, forse attraverso il Marocco o pi\u00f9 probabilmente attraverso il Regno di Napoli, allora di monarchia spagnola, si diffuse in tutto il bacino del Mediterraneo, trovando il clima adatto per il suo sviluppo, soprattutto in Italia.\nScarsissima \u00e8, inoltre, la documentazione relativa all'uso alimentare: le prime sporadiche segnalazioni di impiego del suo frutto come alimento commestibile simile alla melanzana, fresco o spremuto e bollito per farne un sugo, si registrano in varie regioni dell'Europa meridionale del XVII secolo. Antonio Latini, nel suo \"Lo scalco alla moderna\" del 1692, descrive la ricetta della \u00absalsa di pomodoro alla spagnuola\u00bb diffusa nella cucina napoletana. Soltanto alla fine del Settecento la coltivazione a scopo alimentare del pomodoro conobbe un forte impulso in Europa. In Francia veniva consumato soltanto alla corte dei re. Nel 1762 ne furono definite le tecniche di conservazione in seguito agli studi di Lazzaro Spallanzani, che, per primo, not\u00f2 come gli estratti fatti bollire e posti in contenitori chiusi non si alterassero. In seguito, nel 1809, un cuoco parigino, Nicolas Appert, pubblic\u00f2 l'opera \"L'art de conserver les substances alimentaires d'origine animale et v\u00e9g\u00e9tale pour pleusieurs ann\u00e9es\", dove fra gli altri alimenti era citato anche il pomodoro.\nClassificazione botanica.\nLa prima classificazione botanica fu a cura di Carl von Linn\u00e9 nel 1753, in genere Solanum, come \"Solanum lycopersicum\" (\"lyco-persicum\" deriva dal greco \u03bb\u03cd\u03ba\u03bf\u03c2 e \u03c0\u03f5\u03c1\u03c3\u03b9\u03ba\u03cc\u03c2, letteralmente pesca dei lupi).\nNel 1768, tuttavia, Philip Miller cambi\u00f2 il nome, sostenendo che le differenze dalle altre piante del genere \"Solanum\", quali patata e melanzana, erano sostanziali, tali da giustificare la creazione di un nuovo genere: da qui il nuovo nome scientifico di \"Lycopersicon esculentum\". Questo nome ebbe notevole successo, sebbene fosse contrario alle regole di nomenclatura vegetale, secondo cui, se si sposta la specie in un nuovo genere, non deve essere cambiato l'epiteto specifico (\"lycopersicum\"), ma solo il nome del genere: Hermann Karsten corresse l'errore nel 1881 e pubblic\u00f2 il nome formalmente corretto \"Lycopersicon lycopersicum\".\nLa controversia sul nome scientifico del pomodoro non \u00e8 tuttavia finita. Innanzitutto, il nome di Miller era fino a poco fa il pi\u00f9 usato, nonostante l'errore indicato prima. Poi, le moderne tecniche di biologia molecolare hanno permesso di creare precisi alberi filogenetici che hanno indicato come il pomodoro in realt\u00e0 faccia parte veramente del genere \"Solanum\", dando sostanzialmente ragione a Linneo. Il nome ufficiale \u00e8 oggi quindi \"Solanum lycopersicum\", sebbene il nome di Miller rimanga ancora in uso in molte pubblicazioni.\nPropriet\u00e0.\nTutte le parti verdi della pianta sono tossiche, in quanto contengono solanina, un glicoalcaloide steroidale che non viene eliminato nemmeno per mezzo dei normali processi di cottura; per tale motivo, il fusto e le foglie non vengono utilizzati a scopo alimentare.\nAnche il frutto contiene solanine (\u03b1-tomatina e deidrotomatina), ma in quantit\u00e0 molto basse: il frutto maturo rosso ne contiene da 0,03 a 2,3\u00a0mg/100 gr di peso fresco, il pomodoro giallo-rossastro per insalata ne contiene mediamente 6\u00a0mg/100 gr di peso fresco, mentre il pomodoro verde per insalata ne contiene mediamente 9\u00a0mg/100 gr di peso fresco. Va precisato che il pomodoro verde per insalata si trova in realt\u00e0 all'inizio della maturazione e contiene una quantit\u00e0 di solanine assai inferiore al frutto verde completamente immaturo, dove il contenuto di solanine pu\u00f2 superare i 50\u00a0mg/100 gr di peso fresco.\nIl frutto maturo \u00e8 ricco di principi nutritivi, seppure a basso contenuto calorico, ed \u00e8 comunemente utilizzato a scopi alimentari, in insalata o come ingrediente nella preparazione di salse e piatti cotti, come la pizza. Il succo o il centrifugato di pomodoro, assunti come bevanda rendono disponibile all'organismo una quantit\u00e0 significativa di licopene, un antiossidante che si ritiene possa svolgere una certa funzione protettiva rispetto al rischio di tumori alla prostata. Il succo di pomodoro costituisce anche, con l'aggiunta di vodka, tabasco, limone, sale e pepe, la base di un cocktail \"Bloody Mary\", solitamente servito come aperitivo (viene talora chiamata \"Virgin Mary\" la versione analcolica dello stesso cocktail, che si riduce a succo di pomodoro condito come sopra).\nAspetti medici.\nPer la presenza di diverse proteine allergizzanti: (Lyc e 1; Lyc e 2; 2Apoligalatturonasi; alfa-fructofuranosidase; superossido dismutasi; pectinesterasi; chitinosi), il pomodoro pu\u00f2 essere causa di allergia alimentare anche grave. Sono anche segnalate dermatiti da contatto al pomodoro oltre a orticaria ed angioedema, insieme a fenomeni di anafilassi.\nIl fusto, le foglie e i frutti delle piante di pomodoro contengono tomatina, una sostanza che secondo una ricerca ha effetti positivi sulla salute.\nColtura.\nNelle zone temperate, la pianta del pomodoro non sopravvive al clima invernale, e quindi \u00e8 coltivata come annuale.\nPer i pomodori da tavola si preferisce la semina in semenzaio, con successivo trapianto sul terreno.\nIn generale la pianta ha andamento strisciante. Nei climi mediterranei, come molte colture orticole di origine esotica, il pomodoro pu\u00f2 soffrire gli effetti dell'accumulo di umidit\u00e0, dei parassiti, e di diverse fitopatologie. Per questo la coltivazione a terra pu\u00f2 causare deterioramento delle bacche e della pianta in generale ed \u00e8 necessaria normalmente l'installazione di sostegni. Alcune variet\u00e0, pi\u00f9 basse e robuste, non hanno tuttavia bisogno di essere sostenute, e i frutti pi\u00f9 robusti non sono danneggiati dal contatto con il suolo; naturalmente tali frutti (a buccia dura), non sono adatti per il consumo fresco, ma sono ottimi per la produzione di derivati. I frutti maturi possono piegare i rami portandosi a contatto con il terreno, fattore che ne velocizza il deterioramento. \u00c8 quindi consigliabile posizionare uno strato di paglia o di materiale isolante alla base delle piante.\nI pomodori gradiscono esposizione piuttosto assolata, anche se nelle ore pi\u00f9 calde questo pu\u00f2 causare sofferenza sia alla pianta che ai frutti; per alcune variet\u00e0 con clima molto soleggiato \u00e8 consigliabile un leggero ombreggiamento. Il terreno deve essere ben fertilizzato; moderata ma regolare irrigazione.\nCome \u00e8 ovvio, per un frutto composto in gran parte da acqua, la natura del suolo e dell'acqua di irrigazione influisce in modo sensibile circa la qualit\u00e0 del frutto stesso; la temperatura dell'acqua di irrigazione non deve mai essere molto diversa dalla temperatura ambiente per evitare shock termici. Per questo motivo si consiglia l'irrigazione alla mattina, o al tramonto.\nPer aumentare la produttivit\u00e0 ed evitare che l'eccessivo sviluppo della parte verde sottragga risorse alla pianta, le variet\u00e0 indeterminate vanno sottoposte alla \"sfemminellatura\" o \"scacchiatura\", che consiste nell'eliminazione dei germogli cosiddetti \"ascellari\". Questi sono riconoscibili perch\u00e9 nascono alla base di una ramificazione gi\u00e0 esistente e danno luogo allo sdoppiamento del fusto della pianta. Nella coltivazione vengono usualmente eliminati con le dita non appena si presentano. Se lasciati crescere tuttavia anche questi producono fiori e frutti, al pari del corpo principale della pianta.\nLa raccolta \u00e8 fatta prevalentemente a mano. Molte qualit\u00e0 di pomodoro, quando giungono a maturazione, modificano la base del picciolo, che diventa fragile; il distacco della bacca risulta quindi molto agevole. Alcune variet\u00e0 industriali sono selezionate per la raccolta meccanizzata, con accentuata caratteristica di distacco della bacca e buccia particolarmente robusta; all'estirpazione della pianta e al suo scuotimento i frutti cadono senza danneggiarsi al suolo, dove sono raccolti.\nSpesso le variet\u00e0 adatte alla raccolta meccanizzata sono a sviluppo \"determinato\", ossia, una volta raggiunto un certo iniziale grado di produzione dei frutti esse smettono di svilupparsi; in tal modo la cessata produzione di altri fiori ed altri frutti in varie fasi di maturazione, permette la quasi completa raccolta in un'unica soluzione dei frutti presenti.\nIn condizioni normali invece la pianta \u00e8 a sviluppo \"indeterminato\"; ci\u00f2 deriva dal fatto che naturalmente la pianta tende ad avere uno sviluppo pluriennale e quindi continua, in clima sufficientemente caldo, a produrre fiori e frutti in diverse fasi di sviluppo.\nBiodiversit\u00e0 della specie.\nNonostante le \"cultivar\" rosse siano pi\u00f9 diffuse in commercio, le bacche del pomodoro possono assumere colorazioni differenti.\nSi va dalle \"cultivar\" di colore bianco (\"white queen\", \"white tomesol\") a quelle di colore giallo (\"douce de Picardie\", \"wendy\", \"lemon\"), rosa (\"thai pink\"), arancioni (\"moonglow\"), verdi anche a maturazione (\"green zebra\"), e persino nere violacee (nero di Crimea, \"purple perfect\"). Alcune variet\u00e0 scure sono state appositamente selezionate, con tecniche tradizionali (ma anche OGM), per ottenere una pigmentazione del frutto da antocianine (pomodoro nero, blu, o viola per usufruire delle propriet\u00e0 antiossidanti associate a tali pigmenti (nomi commerciali: \"Indigo Rose\", \"Sunblack\", ecc.).In alcune \"cultivar\" la buccia \u00e8 leggermente pelosa, simile alla pelle di una pesca.\nEsistono pomodori lunghi (San Marzano), rotondi e molto grossi (cuore di bue o \"beefsteak\"), a forma di ciliegia, riuniti in grappoli (\"reisetomaten\"), e persino cavi all'interno (\"tomate \u00e0 farcir\"). Fra le variet\u00e0 pi\u00f9 semplici da coltivare vi sono:\nA seconda delle \"cultivar\", la raccolta pu\u00f2 avvenire da 40-50 giorni a oltre 120 giorni dal trapianto.\n\"Cultivar\".\nEsistono circa 15.000 diverse cultivar di pomodoro in tutto il pianeta, sono quasi 300 le variet\u00e0 di pomodori prodotti e venduti\nTrasformazione industriale.\nL'industria del pomodoro \u00e8 creatura tipicamente italiana. La sua culla sarebbe stata Parma, nelle cui campagne dopo la met\u00e0 dell'Ottocento i contadini producevano pani di polpa essiccata, al sole, e non per nulla chiamati \"pani neri\". Avrebbe imposto la svolta il professor Rognoni, docente all'Istituto tecnico di Parma, che avrebbe sperimentato la coltura, nei propri poderi, dal 1865, e sarebbe stato protagonista della diffusione, prima del 1895, dei primi processi razionali, presto adottati da numerosi laboratori artigianali.\nIn seguito al successo della propria industria conserviera piemontese, nel 1875 l'astigiano Francesco Cirio cre\u00f2 a Torino la prima industria conserviera italiana.\nI laboratori che dichiarano la propria attivit\u00e0, a Parma, alla Camera di Commercio, sono 4 nel 1893, 5 nel 1894, 11 nel 1896. L'industria parmense acquisisce un autentico primato europeo dopo l'importazione dalla Francia, nel 1905, delle apparecchiature per la condensazione del concentrato di pomodoro sottovuoto. Le imprese parmensi sono, l'anno medesimo, 16, tutte dotate di apparecchiature moderne, quando da Parma l'industria inizia a dilatarsi alla finitima Piacenza. Insieme le due province conseguiranno l'indiscusso primato mondiale del \"concentrato\", mentre la grande industria di Cirio nel Mezzogiorno si specializzer\u00e0 piuttosto nei \"pelati\", ottenuti dal tipico pomodoro campano, il San Marzano.\nAvversit\u00e0.\nLe malattie e i parassiti che colpiscono il pomodoro sono parecchi. Si elencano di seguito i pi\u00f9 importanti.\nInsetti.\n[{nottua gialla del pomodoro}]"}
{"id": "720429", "revid": "682087", "url": "https://it.wikipedia.org/wiki?curid=720429", "title": "Erumna", "text": ""}
{"id": "720431", "revid": "125478974", "url": "https://it.wikipedia.org/wiki?curid=720431", "title": "Passo uno", "text": "La tecnica passo uno, chiamata anche ripresa a passo uno o animazione a passo uno (in inglese \"stop-motion\" o anche \"frame by frame\") \u00e8 una tecnica di ripresa cinematografica e di animazione. Con l'espressione \"passo uno\" si pu\u00f2 intendere sia la tecnica impiegata che il prodotto ottenuto con la stessa.\nTecnica.\nIl termine \"passo uno\" si ricollega alla scelta di quadri per secondo: se i quadri, ovvero i fotogrammi, sono tutti differenti si parla di \"passo uno\"; se invece i quadri si ripetono in coppie si parla di \"passo due\".\nIl passo uno sfrutta una particolare cinepresa che impressiona un fotogramma alla volta, azionata dall'operatore/animatore. Con questo processo \u00e8 possibile produrre cartoni animati, riprendendo composizioni di fogli lucidi oppure servendosi di pupazzi (fissi, snodabili, di plastilina, eccetera), come nel cortometraggio \"Ruka\" di Ji\u0159\u00ed Trnka (1965). \u00c8 anche possibile realizzare film in tecnica mista, nonch\u00e9 effetti speciali: il passo uno \u00e8 stato infatti impiegato in film come \"Cabiria\" o \"La guerra ed il sogno di Momi\".\nAffinch\u00e9 la ripresa risulti fluida all'osservatore, sono necessarie molte pose; il numero esatto di pose, e quindi di fotogrammi, dipende dal formato di destinazione: cinema, PAL, NTSC. L'immagine cinematografica richiede 24 fotogrammi al secondo, l'immagine televisiva europea (PAL) ne usa 25, mentre l'immagine televisiva americana (NTSC) ne impiega 29,97 al secondo.\nLargamente utilizzato per la realizzazione degli effetti speciali nel cinema, a partire dal film \"Jurassic Park\" del 1993 \u00e8 stato ormai quasi completamente sostituito dalla grafica computerizzata.\nEsempi d'utilizzo.\nCon questa tecnica sono stati realizzati corti e lungometraggi, sia televisivi che usciti in sala. Tra i primi ricordiamo le serie di cartoni animati di Francesco Misseri, come \"Mio Mao\" e \"Quaq Quao\". Tra gli animatori italiani pi\u00f9 celebri vi \u00e8 Paolo Gaudio (regista di \"Fantasticherie di un passeggiatore solitario\" e di diversi cortometraggi, e al lavoro su \"Dagon\").\nTra i pi\u00f9 celebri dell'era moderna si ricordano \"Nightmare Before Christmas\" e \"La sposa cadavere\" di Tim Burton; i film della britannica Aardman Animations, tra cui \"Galline in fuga\", \"Wallace &amp; Gromit: La maledizione del coniglio mannaro\" e \"Shaun, vita da pecora\"; e i film dello studio americano Laika, ovvero \"Coraline e la porta magica\", \"ParaNorman\", \"Boxtrolls\", \"Kubo e la spada magica\" e \"Mister Link\". Tutte produzioni di grande complessit\u00e0 tecnica, spesso candidate all'Oscar come miglior film d'animazione, e che hanno richiesto diversi anni per essere completate. Infatti, a seconda della scena, possono esserci molti elementi in movimento contemporaneamente e questo porta l'animatore a dover muovere tutto per ogni singolo frame, impiegando molto tempo.\nCon la tecnica del passo uno oltre a film animati si possono realizzare anche buoni effetti speciali attraverso l'uso di modellini. Uno dei capolavori in questo campo \u00e8 \"King Kong\" (1933), in cui molte scene sono realizzate con il pupazzo del gorilla animato in stop-motion o la scena della corsa in miniera di \"Indiana Jones e il tempio maledetto\", l'attacco degli AT-AT ne \"L'Impero colpisce ancora\", l'endoscheletro del T-800 in \"Terminator\" (quest'ultimo solamente quando \u00e8 inquadrato per intero dalla testa ai piedi) ma anche nel film \"RoboCop\" per definire i movimenti dell'ED-209. La tecnica viene inoltre usata in serie animate come \"South Park\", \"Robot Chicken\" e \"Celebrity Deathmatch\".\nRay Harryhausen \u00e8 forse il pi\u00f9 noto tra i pionieri di questa tecnica, utilizzata come effetto speciale cinematografico. Altro importante animatore a passo uno, maestro e protettore di Ray Harryhausen, \u00e8 stato anche Willis O'Brien, che applic\u00f2 questa tecnica agli effetti speciali di film come il gi\u00e0 citato \"King Kong\" o \"Il mondo perduto\" del 1925.\nNel 2019 il fotografo italiano Claudio Braccini ha realizzato, con la tecnica del \"passo a uno,\" il videoclip \"Suono dal Silenzio\". Il videoclip ha previsto l'assemblamento di oltre 12.000 scatti fotografici.\nTerminologia della lingua inglese.\nIn inglese i vari tipi e utilizzi di questa ripresa sono descritti con una quantit\u00e0 di termini, poco o nulla usati in italiano; molti di essi si distinguono di pi\u00f9 per i materiali usati che per la differente metodica."}
{"id": "720440", "revid": "115424824", "url": "https://it.wikipedia.org/wiki?curid=720440", "title": "Salamina (isola)", "text": "Salamina (, \"Salam\u00edna\"; , \"Salam\u00eds\"), conosciuta anche come Koulouris o Koulouri (), \u00e8 un'isola della Grecia, nel Mare Egeo. Dal punto di vista amministrativo \u00e8 un comune nella periferia dell'Attica (unit\u00e0 periferica delle Isole)\nGeografia fisica.\nCon i suoi 95\u00a0km\u00b2, e 104\u00a0km di coste, \u00e8 la pi\u00f9 estesa delle isole del golfo Argosaronico e, tra queste, la pi\u00f9 vicina all'Attica, dalla quale \u00e8 separata da circa 2\u00a0km di mare.\nConta una popolazione di 38.022 abitanti al censimento 2001 \ndistribuita su due localit\u00e0. La pi\u00f9 antica e popolosa (circa 24.000 abitanti) \u00e8 \"Salamina\", istituita nel 1835 e capoluogo dell'isola. Pi\u00f9 recente \u00e8 invece \"Ampelakia\", istituita nel 1998.\nLe comunicazioni tra l'isola e la terraferma avvengono dal Pireo, soprattutto da Perama, con frequenti collegamenti che raggiungono il porto di \"Paloukia\".\nIl territorio dell'isola \u00e8 pianeggiante, con piccoli rilievi montuosi, il pi\u00f9 alto dei quali, \"Mavrovuni\", nella parte meridionale dell'isola, raggiunge i 365\u00a0m.\nSull'isola sono presenti numerose spiagge adatte alla balneazione: \"Resti\", \"Iliakti\", \"Aianteio\", \"Perani\", \"Kiriza\", \"Maroudi\", \"Peristeria\", \"Kolones\", \"Satirli\", \"Piriakoni\", \"Kanakiani\".\nMito.\nSecondo una tradizione il nome deriverebbe dalla radice semitica \"sh-l-m\", menzionata anche in Omero. Il nome, con il noto significato di \"pace\" oppure \"calma\", avrebbe designato un antico emporio fondatovi dai Fenici. \nSecondo un'altra tradizione mitologica l'isola prese il nome dalla ninfa Salamina che in quel luogo si un\u00ec a Poseidone in un'unione che gener\u00f2, Cicreo, primo re dell'isola. \nA Cicreo viene attribuita un'apparizione divinatoria, in forma di serpente, ad aiutare i greci e a preannunciare l'imminente vittoria.\nAlcune fonti vorrebbero l'isola patria di Aiace, figlio di Telamone e importante protagonista, con il suo re, della guerra di Troia.\nStoria.\nNel VII secolo a.C. Salamina era occupata dalla citt\u00e0 di Megara, che da quella posizione intralciava i traffici marittimi ateniesi; era una questione talmente scottante per Atene che, secondo la tradizione, il solo parlarne esponeva addirittura al rischio della pena di morte.\nNello stretto canale che separa l'isola dal continente, le triremi greche, sotto il comando effettivo di Temistocle, sconfissero la flotta persiana di Serse nella battaglia di Salamina (480 a.C.), la pi\u00f9 grande battaglia navale dell'antichit\u00e0, cruciale per i destini politici dell'area mediterranea.\nL'isola, nei giorni che precedettero immediatamente la battaglia, diede ospitalit\u00e0 a un notevolissimo numero di profughi ateniesi, sfollati dalla loro citt\u00e0 per sfuggire all'invasione persiana dopo la battaglia delle Termopili.\nCuriosit\u00e0.\nA dispetto di una delle etimologie, il toponimo \"Salamina\" \u00e8 variamente collegato a operazioni di guerra. Oltre che alla celeberrima battaglia navale del 480 a.C., il termine \"Salamina\" \u00e8 associato alla meno importante, ma anch'essa gloriosa, battaglia navale di Salamina in Cipro, nella quale gli ateniesi sconfissero le navi fenicie nelle acque di Salamina cipride nel 450 a.C., nel corso della ripresa delle operazioni belliche contro i Persiani voluta da Pericle."}
{"id": "720450", "revid": "1543377", "url": "https://it.wikipedia.org/wiki?curid=720450", "title": "Volkswagen Tipo 4", "text": "La Volkswagen Tipo 4 (Typ 4 in lingua tedesca) \u00e8 stata un'autovettura prodotta dalla casa automobilistica tedesca Volkswagen tra il 1968 ed il 1974 e commercializzata come Volkswagen 411 e Volkswagen 412.\nContesto.\nQuando la casa di Wolfsburg decise di entrare nel segmento medio alto, scelse di non abbandonare le caratteristiche che la contraddistinguevano: motore 4 cilindri boxer raffreddato ad aria montato in posizione posteriore a sbalzo, trazione sul retrotreno, sospensione a ruote indipendenti con barre di torsione e cambio manuale a 4 rapporti.\nLa nuova vettura, il cui design era simile alla precedente VW 1600 TL e di cui veniva riconosciuta l'influenza avuta dalla Pininfarina in base all'accordo di consulenza in corso in quel periodo, venne presentata al salone dell'automobile di Parigi del 1968.\nAnche sulla 411, come gi\u00e0 sulla Typ 3, la ventola del raffreddamento ad aria venne calettata direttamente sull'albero motore e vennero utilizzati carburatori orizzontali, sempre con il medesimo intento di ridurre l'altezza del propulsore per ottenere un piano di carico relativamente basso e ampio.\nVolkswagen 411.\nLa 411 del 1968, primo modello della stirpe \"Tipo 4\", era una berlina a 2 volumi con coda fastback, disponibile sia in versione a 2 che a 4 porte. Pochi mesi dopo, nel 1969, venne presentata anche la versione \"Variant\", cio\u00e8 familiare a 3 porte. In questa occasione venne anche rivisto il frontale dell'auto, passata a due fari rotondi dall'unico faro oblungo della presentazione e con il logo \"VW\" passato dal cofano al centro della calandra.\nIl 4 cilindri boxer che muoveva le 411 aveva una cilindrata incrementata a 1679 cm\u00b3, ma, nonostante l'alimentazione con due carburatori, la potenza era modesta: appena 68 CV. Il cambio era manuale a 4 rapporti ma era disponibile anche un cambio automatico.\nPoco brillanti le prestazioni con una velocit\u00e0 massima di 146 km/h, penalizzate anche da un corpo vettura ingombrante di 452 cm di lunghezza per 164 di larghezza e relativamente pesante per la tipologia di vettura e per l'epoca con una massa di 1020 kg per la berlina e 1.120 per la Variant. Adeguati, invece, i freni, con impianto di tipo misto.\nSolida, rifinita e spaziosa la 411 era penalizzata da una linea poco riuscita e dai consumi elevati in rapporto alle prestazioni.\nNel 1969 venne lanciata la \"411 LE\" (berlina o Variant) con alimentazione a iniezione elettronica da cui la E della sigla, una delle prime adottate su auto di serie. La potenza cresceva a 80 CV, la velocit\u00e0 massima diventava di 154 km/h. Curiosamente, questa stessa motorizzazione con iniezione elettronica fu adottata, con altri parametri, per la versione meno potente della Volkswagen-Porsche 914.\nVolkswagen 412.\nNel 1972 un restyling interess\u00f2 il frontale con nuovi doppi fari circolari, diversi inediti fregi sulla carrozzeria, paraurti pi\u00f9 ampi e con protezione in gomma, la coda con nuovi gruppi ottici pi\u00f9 ampi e riposizionati, i profili cromati rivisti e gli interni con una nuova plancia e diversi rivestimenti. Il nome divenne \"412\". Gli ingombri esterni restarono pressoch\u00e9 invariati, cos\u00ec come le versioni in produzione. La gamma dei motori venne variata: la versione a carburatori crebbe di cilindrata fino a 1795 cm\u00b3, ma perse 1 carburatore con la potenza che arriv\u00f2 comunque a 75 CV, quella a iniezione invariata nella cilindrata, guadagn\u00f2 1 CV. \nLa nuova gamma comprendeva sempre gli allestimenti base e \"L\" (solo \"L\" per la versione a iniezione).\nLe 412 uscirono di listino nel 1974 dopo 367.728 esemplari costruiti, sostituite dalla Volkswagen Passat; nell'ultimo anno di produzione, tuttavia, venne abbandonata l'iniezione elettronica che aveva creato non pochi problemi e le versioni LE vennero sostituite dalle \"LS\", con motore a carburatori di 1795 cm\u00b3 che sviluppava 85 CV."}
{"id": "720457", "revid": "21079", "url": "https://it.wikipedia.org/wiki?curid=720457", "title": "Matrice congruente", "text": ""}
{"id": "720458", "revid": "21079", "url": "https://it.wikipedia.org/wiki?curid=720458", "title": "Matrici congruenti", "text": ""}
{"id": "720460", "revid": "92723", "url": "https://it.wikipedia.org/wiki?curid=720460", "title": "Felicitas", "text": "Felicitas era una divinit\u00e0 dell'abbondanza, della ricchezza e del successo e presiedeva alla buona sorte; la sua festa veniva celebrata il 9 ottobre.\nA volte il termine \"felicitas\" era un epiteto riferito a \"Giunone Felicitas\" personificazione della Felicit\u00e0. \nA Roma aveva molti templi, fra cui uno sul Campidoglio, ed era raffigurata con il caduceo e la cornucopia."}
{"id": "720461", "revid": "21079", "url": "https://it.wikipedia.org/wiki?curid=720461", "title": "Prodotto scalare definito negativo", "text": ""}
{"id": "720463", "revid": "21079", "url": "https://it.wikipedia.org/wiki?curid=720463", "title": "Prodotto scalare semidefinito negativo", "text": ""}
{"id": "720464", "revid": "21079", "url": "https://it.wikipedia.org/wiki?curid=720464", "title": "Prodotto scalare semidefinito positivo", "text": ""}
{"id": "720465", "revid": "75121", "url": "https://it.wikipedia.org/wiki?curid=720465", "title": "Paola Maralli Tovaglia", "text": ""}
{"id": "720467", "revid": "75121", "url": "https://it.wikipedia.org/wiki?curid=720467", "title": "Paola Maralli", "text": ""}
{"id": "720468", "revid": "75121", "url": "https://it.wikipedia.org/wiki?curid=720468", "title": "Peev Agliato", "text": ""}
{"id": "720469", "revid": "287204", "url": "https://it.wikipedia.org/wiki?curid=720469", "title": "Erica multiflora", "text": "Lerica multiflora (Erica multiflora ) \u00e8 una pianta appartenente alla famiglia delle Ericaceae.\nMorfologia.\n\u00c8 un arbusto sempreverde, a fusto legnoso, molto ramificato e con foglie aghiformi, lunghe 5\u201310\u00a0mm.\nI fiori, roseo-violacei, lunghi fino a 7\u00a0mm, sono riuniti a formare fitte infiorescenze all'apice degli steli.\nDistribuzione e habitat.\n\u00c8 forse la specie europea pi\u00f9 meridionale del genere \"Erica\", diffusa nell'area del Mediterraneo, dalla Spagna alla Grecia e al Nord Africa.\nIn Italia \u00e8 presente in tutte le regioni centrali e meridionali, ed \u00e8 pi\u00f9 frequente lungo i versanti occidentali della Penisola.\nCresce prevalentemente su terreni calcarei in ambienti di macchia e gariga, ad una altitudine compresa tra 0 e 800 m sul livello del mare.\nUtilizzi.\nI fiori hanno anche uso apistico: \u00e8 una buona pianta mellifera, cio\u00e8 sono bottinati dalle api per il polline, e per il nettare da cui ottengono un ottimo miele monoflorale, anche se, per il periodo di fioritura, ha pi\u00f9 umidit\u00e0 rispetto ad altri."}
{"id": "720472", "revid": "7969", "url": "https://it.wikipedia.org/wiki?curid=720472", "title": "Still standing EP", "text": ""}
{"id": "720473", "revid": "111433", "url": "https://it.wikipedia.org/wiki?curid=720473", "title": "Taaut", "text": ""}
{"id": "720474", "revid": "2060519", "url": "https://it.wikipedia.org/wiki?curid=720474", "title": "Segnatura (algebra lineare)", "text": "In matematica, e pi\u00f9 precisamente in algebra lineare, la segnatura \u00e8 una terna di numeri che corrispondono al numero di autovalori di una matrice simmetrica (o di un prodotto scalare associato).\nLa segnatura \u00e8 utile a determinare le propriet\u00e0 essenziali di un prodotto scalare. Ad esempio, un prodotto scalare definito positivo, come quello presente in uno spazio euclideo, ha segnatura formula_1, mentre lo spazio-tempo di Minkowski (fondamentale nella teoria della relativit\u00e0) ha segnatura formula_2 oppure formula_3, a seconda delle convenzioni.\nDefinizione.\nSia formula_4 una matrice simmetrica reale (cio\u00e8 i cui valori sono numeri reali). La segnatura formula_5 di formula_4 \u00e8 una terna di numeri naturali definita nel modo seguente: i valori formula_7 e formula_8 sono rispettivamente il numero di autovalori positivi, negativi e nulli di formula_4, ciascuno \u00e8 contato con la sua molteplicit\u00e0 algebrica.\nSe formula_10 \u00e8 un prodotto scalare su uno spazio vettoriale formula_11 di dimensione finita, la segnatura di formula_10 \u00e8 definita come la segnatura della matrice che rappresenta formula_10 rispetto ad una qualsiasi base.\nNotazioni alternative.\nNei casi in cui formula_14, vengono spesso usate notazioni differenti per la segnatura. Innanzitutto, il termine formula_8 \u00e8 omesso, e si parla di segnatura come coppia formula_16 di numeri. In alternativa, la segnatura \u00e8 descritta scrivendo i segni \"formula_17\" e \"formula_18\" rispettivamente formula_19 e formula_20 volte. Quindi si scrive formula_21 per formula_22, cio\u00e8 formula_23, e formula_24 per formula_25, cio\u00e8 formula_26. Queste sono le notazioni usate ad esempio nella relativit\u00e0 ristretta e generale. Oppure si pu\u00f2 usare anche un singolo numero formula_27.\nPropriet\u00e0.\nTeorema spettrale.\nPer il teorema spettrale, una matrice simmetrica reale formula_28 \u00e8 diagonalizzabile. In particolare, ha esattamente formula_29 autovalori reali (contati con molteplicit\u00e0). Quindi formula_30.\nTeorema di Sylvester.\nPer il teorema di Sylvester, due prodotti scalari sono isometrici se e solo se hanno la stessa segnatura. Quindi la segnatura \u00e8 un \"invariante completo\" per i prodotti scalari, visti a meno di isometria. Analogamente, due matrici simmetriche sono congruenti se e solo se hanno la stessa segnatura.\nInterpretazione geometrica degli indici.\nI valori formula_31 e formula_32 sono detti \"indice di positivit\u00e0\", \"negativit\u00e0\" e \"nullit\u00e0\". L'indice di nullit\u00e0 \u00e8 la dimensione del radicale di formula_33, oppure del nucleo di formula_4. Quindi un prodotto scalare non degenere ha segnatura formula_35.\nGli indici formula_36 e formula_37 sono la massima dimensione di un sottospazio su cui il prodotto scalare \u00e8 rispettivamente definito positivo o negativo.\nEsempi.\nMatrici.\nLa segnatura della matrice identit\u00e0 formula_38 \u00e8 formula_1. Pi\u00f9 in generale, la segnatura di una matrice diagonale \u00e8 la terna formata dal numero di elementi positivi, negativi e nulli sulla diagonale principale.\nLe matrici seguenti hanno entrambe segnatura formula_40, e sono quindi congruenti per il teorema di Sylvester:\nProdotti scalari.\nIl prodotto scalare standard in formula_42 ha segnatura formula_1. Un prodotto scalare ha questa segnatura se e solo se \u00e8 definito positivo.\nUn prodotto scalare definito negativo ha segnatura formula_44. Un prodotto scalare semidefinito positivo ha segnatura formula_45, ed uno semidefinito negativo formula_46.\nLo spazio-tempo di Minkowski \u00e8 formula_47 con il prodotto scalare definito dalla matrice:\ned ha quindi segnatura formula_26. Alcuni autori usano la matrice con i segni opposti, ottenendo la segnatura formula_50.\nCalcolo della segnatura.\nPer calcolare la segnatura di una matrice (simmetrica) sono disponibili alcune tecniche."}
{"id": "720476", "revid": "767487", "url": "https://it.wikipedia.org/wiki?curid=720476", "title": "Acqua e sapone", "text": "Acqua e sapone \u00e8 un film commedia del 1983 diretto da Carlo Verdone, con protagonisti lo stesso Verdone, Natasha Hovey, Florinda Bolkan, Fabrizio Bracconeri ed Elena Fabrizi (quest'ultima vinse per la sua interpretazione il David di Donatello 1984 come Migliore attrice non protagonista).\nVerdone, alla sua quarta regia, oltre ad essere il principale protagonista del film, \u00e8 anche uno degli autori del soggetto e della sceneggiatura.\nTrama.\nSandy Walsh \u00e8 una famosa baby-modella statunitense, appena arrivata a Roma per una serie di servizi fotografici e sfilate che la impegneranno per qualche mese; la quindicenne \u00e8 accompagnata dalla madre Wilma e dal patrigno Ted. I genitori cercano un insegnante privato per l'educazione della figlia durante il soggiorno romano, dando mandato al segretario Guidi di contattare padre Michael Spinetti, un noto teologo e professore, ma al telefono dell'istituto religioso risponde il bidello Rolando Ferrazza, trentenne laureato col massimo dei voti in perenne attesa di un posto da docente, che vive con la nonna.\nPer arrotondare le sue magre entrate, Rolando coglie l'occasione e decide di spacciarsi come padre Spinetti. L'inganno riesce coi genitori di Sandy, ma non con la ragazza, che scopre presto la vera identit\u00e0 di Rolando. I due fanno un patto: Sandy manterr\u00e0 il silenzio sull'imbroglio e Rolando la aiuter\u00e0 a sfuggire alla sua routine di modella piena di sacrifici e rinunce. Trascorrono cos\u00ec giornate spensierate in giro per Roma e dintorni anche assieme all'amico Enzo. Tra i due nasce una tenera amicizia e Rolando si innamora della ragazza \"acqua e sapone\"; a sua volta Sandy vive i primi turbamenti amorosi.\nLa madre di Sandy, nel frattempo, incontra casualmente il vero padre Spinetti ad una festa, e scopre la verit\u00e0. Furiosa, caccia il giovane impostore, che perde anche il posto di bidello, e ogni possibilit\u00e0 di vedere Sandy. Tuttavia la giovane, in un momento di distrazione del fotografo e dei genitori, scappa da un set fotografico, giungendo in piena notte a casa di Rolando; i due trascorrono nuovamente insieme qualche ora, facendo anche l'amore (la prima volta per Sandy, che desidera farlo con un uomo come Rolando perch\u00e9 l'unico a farla sentire a proprio agio) ma alla fine la ragazza, dopo aver evidentemente compreso l'impossibilit\u00e0 della loro relazione, data anche la differenza d'et\u00e0, decide di tornare dalla sua famiglia. Rolando, col cuore a pezzi, per molti giorni si recher\u00e0 con i suoi due nuovi colleghi di lavoro a guardare gli aerei che decollano da Fiumicino, pensando a Sandy.\nProduzione.\nPer la trama del film, Verdone prese spunto da un servizio giornalistico della Rai, realizzato da Carlo Sartori, che raccontava il fenomeno delle cosiddette \"baby modelle\" \u2014 appena esploso nei primi anni ottanta con il caso di Brooke Shields \u2014 e per lamentare lo sfruttamento delle madri sulle loro figlie prodigio, spesso poco sensibili alla necessit\u00e0 di uno sviluppo psicologico equilibrato delle proprie figlie adolescenti, le quali erano private di una serena infanzia a causa di tappe forzate al successo.\nCast.\nLa protagonista femminile della pellicola, Natasha Hovey, era al suo esordio cinematografico a soli quindici anni. Fabrizio Bracconeri, che interpreta il vicino di casa di Rolando, era anch'egli al primo film in carriera: Verdone l'aveva conosciuto nell'autofficina in cui lavorava e gi\u00e0 in passato aveva chiesto all'attore e regista di fargli avere una parte in un suo lavoro; nel momento in cui per il ruolo del vicino si cercava qualcuno che parlasse in romanesco come la sora Lella, Verdone decise di provinarlo e poi scritturarlo per il film.\nPer il ruolo di Wilma Walsh, la madre di Sandy, Verdone aveva inizialmente pensato a Virna Lisi, optando poi per la famosa attrice brasiliana Florinda Bolkan, sex-symbol degli anni '70. Elena Fabrizi, meglio nota come \"Sora Lella\", torna invece a interpretare il ruolo della nonna burbera e bonaria dalla caratteristica parlata romana, come gi\u00e0 accaduto in un celebre episodio di \"Bianco, rosso e Verdone\". Da segnalare infine in un piccolo cameo, come presentatore di una sfilata di moda, Christian De Sica, allora da poco cognato di Carlo Verdone.\nLuoghi.\nIl film venne girato principalmente a Roma, tranne la scena che si svolge nel ristorante \"Da Tonino\" a Bracciano, mentre la villa di Sandy si trova nella frazione Le Rughe del comune di Formello. La scuola religiosa dove lavora il bidello Rolando \u00e8 il Collegio Nazareno situato nella via omonima della Capitale. La tintoria del \"sor Gino\" si trova nel quartiere Testaccio. La festa alla quale la madre di Sandy incontra padre Spinetti si svolge nel parco dell'allora Hotel Cavalieri Hilton, ora Cavalieri Waldorf Astoria, nel rione Prati. Il set fotografico dal quale Sandy fugge si trova all'Eur.\nColonna sonora.\nLa canzone \"Acqua e sapone\", scritta da Vasco Rossi e musicata da Gaetano Curreri, \u00e8 cantata dagli Stadio."}
{"id": "720480", "revid": "827882", "url": "https://it.wikipedia.org/wiki?curid=720480", "title": "Royal Exhibition Building", "text": "Il Royal Exhibition Building \u00e8 un edificio di Melbourne, in Australia. Si trova all'interno dei Carlton Gardens, nella parte nord-orientale del \"quartiere degli affari\" di Melbourne, vicino al Museo della citt\u00e0.\nStoria.\nL'edificio venne progettato dall'architetto Joseph Reed (che progett\u00f2 anche altri edifici della citt\u00e0, come il Municipio e la Biblioteca Statale). Venne completato nel 1880, in preparazione per la \"Melbourne International Exhibition\" dello stesso anno. Il progetto prevedeva una \"Sala Grande\" di oltre 12.000 metri quadrati e molte sale annesse temporanee.\nNel 1888 vi si tenne la \"Melbourne Centennial Exhibition\", per celebrare il centenario dell'insediamento europeo in Australia.\nMa l'evento pi\u00f9 significativo tenutosi nell'Exhibition Building fu senza dubbio la prima seduta del primo Parlamento australiano, il 9 maggio 1901, all'inaugurazione del Commonwealth d'Australia. Dopo l'apertura ufficiale, il Parlamento si spost\u00f2 alla \"Parliament House\", sempre a Melbourne, mentre il governo vittoriano rest\u00f2 nell'Exhibition Building fino al 1927.\nDopo questi anni, l'edificio venne usato per scopi tra i pi\u00f9 disparati ed entr\u00f2 in un periodo di decadenza; gli abitanti della citt\u00e0 negli anni quaranta lo soprannominarono \"l'elefante bianco\", mentre negli anni cinquanta, come molti altri edifici di Melbourne, venne destinato ad essere rimpiazzato da quartieri di uffici. Le ali dell'edificio, che un tempo ospitavano l'Acquario di Melbourne e un'enorme sala da ballo, vennero progressivamente demolite, lasciando al suo posto solo la struttura principale con gli annessi costruiti negli anni sessanta e settanta.\nDopo la demolizione della sala da ballo nel 1979, l'indignazione della popolazione riusc\u00ec a prevenire la demolizione dell'intero edificio.\nNel 1984 la regina Elisabetta II, durante una visita dello Stato di Victoria di cui Melbourne \u00e8 la capitale, accord\u00f2 il titolo di \"Royal\" a quello che fino ad allora si chiamava semplicemente \"Exhibition Building\". Questa fu la scintilla che port\u00f2 al restauro degli interni dell'edificio, nel 1985.\nNel 1996 l'allora Primo Ministro dello Stato di Victoria (Jeff Kennett) propose la costruzione del Melbourne's State Museum nelle immediate adiacenze del Royal Exhibition Building; gli annessi temporanei costruiti negli anni sessanta vennero rimossi e, tra il 1997 e il 1998, l'esterno dell'edificio venne sottoposto a restauro.\nIl sito in cui costruire il Museo fu oggetto di un aspro dibattito fra il Partito Laburista Australiano (allora all'opposizione e che si opponeva al progetto) e l'allora governo dello Stato. Come risultato di questa campagna di opposizione, l'allora leader del partito John Brumby, in accordo col partito di governo, propose il Royal Exhibition Building per l'iscrizione nell'elenco dei Patrimoni dell'umanit\u00e0 dell'UNESCO.\nNel 2004 il Royal Exhibition Building, insieme ai Carlton Gardens, venne inserito nella lista dei Patrimoni mondiali dell'umanit\u00e0, il primo edificio australiano ad ottenere questo status.\nUtilizzo dell'edificio.\nIl Royal Exhibition Building \u00e8 ancora in uso come centro d'esposizione per eventi come la \"Mostra Internazionale di Fiori e Giardini di Melbourne\". Ma \u00e8 soprattutto utilizzato a scopi turistici insieme all'adiacente Museo della citt\u00e0.\nOggi questa struttura non \u00e8 pi\u00f9 la pi\u00f9 grande del suo genere a Melbourne: \u00e8 infatti stata soppiantata dal suo equivalente moderno, il \"Melbourne Exhibition and Convention Centre\", che si trova nel sobborgo di Southbank nell'area meridionale di Melbourne. Il Royal Exhibition Building viene comunemente utilizzato anche come sala d'esame per l'Universit\u00e0, l'Istituto di Tecnologia e alcune scuole superiori di Melbourne."}
{"id": "720484", "revid": "125445202", "url": "https://it.wikipedia.org/wiki?curid=720484", "title": "Chisone", "text": "Il Chisone (\"Ciuson\" in piemontese, \"Cluson\" in occitano e francese) \u00e8 un torrente, tributario del fiume Po attraverso il torrente Pellice, di lunghezza di circa 55\u00a0km. Nonostante sia definito torrente non ha periodi di secca nel corso dell'anno. Il suo percorso si sviluppa interamente nella citt\u00e0 metropolitana di Torino.\nPercorso.\nNasce dalle Alpi Cozie e precisamente alle falde del monte Barifreddo (3.028 metri s. l.m.). Scende in direzione N-O lungo la Val Troncea al centro dell'omonimo Parco naturale e compie un ampio semicerchio verso nord, raccoglie le acque del torrente Chisonetto che scorre sotto il colle del Sestriere e gira quindi verso N-E attorno al monte Albergian (3.041 metri s.l.m.), quindi scende lungo la valle cui d\u00e0 il nome limitando cos\u00ec da sud il Parco naturale Orsiera-Rocciavr\u00e8. Dopo essere stato sbarrato in comune di Usseaux dando origine al piccolo lago di Pourrieres, transita per il paese di Fenestrelle (1.154 metri s.l.m.), riceve nei pressi di Perosa Argentina le acque del torrente Germanasca e sbocca nella pianura nei pressi di Pinerolo, la citt\u00e0 pi\u00f9 importante che incontra sul suo percorso. Infine si unisce al Pellice, nel comune di Cavour, circa una quindicina di chilometri a sud-est di Pinerolo.\nTerritori comunali interessati.\nDa monte a valle i comuni interessati dal passaggio del torrente sono: "}
{"id": "720487", "revid": "1629429", "url": "https://it.wikipedia.org/wiki?curid=720487", "title": "Adminio", "text": "Sulla base delle sue monete (prima met\u00e0 del I secolo), Adminio regn\u00f2 sui Cantiaci del Kent orientale, un regno che era probabilmente caduto sotto la sfera d'influenza del padre. Svetonio dice che fu deposto ed esiliato dal padre (che aveva sempre tenuto buoni rapporti con Roma) attorno al 40. Qualunque sia stato il motivo di ci\u00f2, Adminio si rec\u00f2 presso l'imperatore romano Caligola, che si lasci\u00f2 persuadere dal transfuga del fatto che la Britannia era vulnerabile. L'imperatore progett\u00f2 allora un'invasione dell'isola, che per\u00f2 non ebbe mai luogo. Roma si rifiut\u00f2 per\u00f2 di rimandare Adminio dal padre e ci\u00f2 fu senza dubbio una delle cause del crescente sentimento anti-romano in Britannia, che poi porter\u00e0 all'invasione romana, voluta nel 43 dall'imperatore Claudio.\nUn'iscrizione trovata a Chichester menziona un \"Lucullo, figlio di Ammino\". Partendo da quest'epigrafe, Miles Russell ha ipotizzato che il proconsole romano Sallustio Lucullo, che govern\u00f2 la Britannia nel tardo I secolo, potesse essere figlio di Adminio."}
{"id": "720492", "revid": "7969", "url": "https://it.wikipedia.org/wiki?curid=720492", "title": "Where we stand", "text": ""}
{"id": "720493", "revid": "1494169", "url": "https://it.wikipedia.org/wiki?curid=720493", "title": "Shou", "text": ""}
{"id": "720501", "revid": "453768", "url": "https://it.wikipedia.org/wiki?curid=720501", "title": "Maria Pasquinelli", "text": "Aderente al Partito Fascista Repubblicano, \u00e8 nota per aver ucciso, il 10 febbraio 1947, il generale Robert de Winton, massima autorit\u00e0 alleata nella citt\u00e0 di Pola, come atto di protesta per l'assegnazione della citt\u00e0 alla Jugoslavia.\nBiografia.\nNata a Firenze il 16 marzo 1913, la Pasquinelli si diplom\u00f2 maestra elementare e successivamente si laure\u00f2 in pedagogia a Bergamo. Iscrittasi nel 1933 al Partito Nazionale Fascista, frequent\u00f2 la scuola di mistica fascista.\nLa guerra.\nNel 1940 si arruol\u00f2 volontaria crocerossina al seguito delle truppe italiane in Libia. Nel novembre 1941 lasci\u00f2 l'ospedale di El Abiar (a 40\u00a0km da Bengasi), dove prestava servizio, per raggiungere la prima linea travestita da soldato con la testa rasata e documenti falsi; scoperta, fu riconsegnata ai suoi superiori e rimpatriata in Italia. Nel gennaio 1942 chiese di essere inviata come insegnante in Dalmazia e per qualche tempo insegn\u00f2 l'italiano a Spalato, annessa all'Italia nel 1941 a seguito dell'occupazione italo-tedesca della Jugoslavia e incorporata nel \"Governatorato di Dalmazia\".\nL'attivit\u00e0 in Istria e Dalmazia.\nDopo l'armistizio di Cassibile, il 12 settembre 1943 Spalato fu presa dai partigiani jugoslavi che disarmarono la Divisione Bergamo. Parte dei militari italiani costitu\u00ec il battaglione Garibaldi che fu impiegato contro i tedeschi a Glis. Nel contempo numerosi soldati e civili italiani furono imprigionati dai partigiani jugoslavi, altri furono uccisi, nell'indifferenza del generale italiano Emilio Becuzzi, tra i quali il provveditore agli studi Giovanni Soglian di cui la Pasquinelli era la segretaria e diversi insegnanti. La stessa Pasquinelli fu imprigionata dai partigiani comunisti jugoslavi e condannata a morte, finch\u00e9 fu liberata dalle avanguardie tedesche che occuparono la citt\u00e0 il 27 settembre. A Spalato aiut\u00f2 a recuperare da una fossa comune le salme di 106 civili italiani e militari della \"Bergamo\" uccisi durante il periodo in cui la citt\u00e0 era stata occupata dai partigiani jugoslavi e document\u00f2 le uccisioni di italiani compiute in Dalmazia ed Istria dai titini. Minacciata di morte dai comunisti, ma temendo anche gli ustascia, su consiglio di amici abbandon\u00f2 la citt\u00e0 rifugiandosi a Trieste il 1\u00ba novembre 1943.\nA Trieste collabor\u00f2 con il \"\"Comitato Profughi Dalmati\" subissando di memoriali e di denunce le autorit\u00e0 della RSI. Si trasfer\u00ec poi a Milano, dove riprese il lavoro di maestra ed entr\u00f2 in contatto con il principe Junio Valerio Borghese, comandante della X\u00aa Flottiglia MAS, cui consegn\u00f2 copia della sua documentazione \"Italiani e Slavi nella Venezia Giulia\"\" in cui ipotizz\u00f2 un'unione di tutte le forze militari presenti sul confine orientale in chiave anticomunista per opporsi all'avanzata titina. Decise poi di far ritorno a Trieste per portare aiuto ai profughi.\nInviata sotto copertura dalla X\u00aa Flottiglia MAS con l'appoggio del Comando Mezzi d'Assalto Alto Adriatico, cerc\u00f2 di stabilire contatti con i partigiani della \"Franchi\" legati ad Edgardo Sogno, nella speranza che facessero pervenire la documentazione fino al momento preparata al governo del Sud, e con quelli delle \"Brigate Osoppo\" col proposito di costituire un blocco per la difesa dell'italianit\u00e0 al confine orientale. La Pasquinelli riusc\u00ec a contattare la Osoppo e un unico incontro, cui prese parte il capitano Manlio Morelli del battaglione \"Valanga\" della X\u00aa MAS, avvenne in data 1\u00ba gennaio 1945.\nIl 2 marzo 1945, decisa a raccogliere ulteriore materiale riguardo alle uccisioni di italiani in Istria, si rec\u00f2 in viaggio a Pisino, Parenzo e Pola. Nella sua attivit\u00e0 fu aiutata sia dalle federazioni fasciste locali sia da alcuni responsabili del CLN, dal quale il PCI si era da tempo ritirato ponendo le proprie formazioni militari (Brigate Garibaldi) agli ordini del IX Corpus sloveno.\nRientrata a Trieste, essendo ricercata sia dall'OZNA, la polizia segreta jugoslava, per la sua attivit\u00e0 in Istria, sia dalla polizia tedesca per \"ambigui contatti con il governo del Sud\" fu nascosta dal capitano di corvetta Aldo Lenzi della X\u00aa Flottiglia MAS, ma scoperta fu arrestata dalla Luftwaffe il 15 marzo. Fu liberata l'11 aprile per intervento personale di Junio Valerio Borghese. Sempre ricercata dall'OZNA, ripar\u00f2 a Milano presso il comando della X\u00aa Flottiglia MAS, dove rimase fino al 26 aprile assistendo allo scioglimento del reparto.\nL'uccisione del generale De Winton.\nLa mattina del 10 febbraio 1947 il brigadiere generale Robert de Winton, comandante della guarnigione britannica di Pola, lasci\u00f2 il suo alloggio. In quelle stesse ore a Parigi era in corso la firma del trattato di pace che assegnava la citt\u00e0 di Pola (annessa all'Italia nel 1918) alla Jugoslavia.\nIl passaggio di poteri sulla citt\u00e0 di Pola avrebbe avuto luogo in concomitanza con la firma del trattato di pace. Per l'occasione, la guarnigione britannica era stata schierata davanti alla sede del comando ed il generale De Winton fu invitato a passarla in rassegna. De Winton, arrivato in macchina, stava avanzando verso il reparto schierato quando, dalla piccola folla presente, si stacc\u00f2 la Pasquinelli e, dirigendosi verso il generale, estrasse la pistola che nascondeva in una delle maniche del cappotto e gli spar\u00f2 tre colpi di pistola nella schiena. Poi lasci\u00f2 cadere la pistola a terra e si lasci\u00f2 arrestare da uno dei soldati britannici.\nIn tasca alla Pasquinelli venne trovato un biglietto di rivendicazione, nel quale si leggeva:\nIl processo e il carcere.\nIl 19 marzo 1947 ebbe inizio il processo contro la Pasquinelli, davanti alla Corte Militare Alleata di Trieste. L'imputata si dichiar\u00f2 colpevole dei fatti addebitatigli e spieg\u00f2 le ragioni che l'avevano indotta a compiere l'attentato. Il 10 aprile la Corte alleata pronunci\u00f2 la sentenza di condanna a morte. All'invito rivoltole dalla Corte ad appellarsi entro trenta giorni, la Pasquinelli rispose:\nIl giorno seguente Trieste fu inondata di manifestini tricolori sui quali era scritto:\nL'Associated Press, tramite l'inviato Michael Goldsmith, si espresse cos\u00ec: \nLa condanna a morte fu poi commutata in ergastolo dal comando alleato, da scontare in Italia. Dopo 17 anni chiese e ottenne la grazia presidenziale, tornando libera nel 1964.\nDopo la scarcerazione.\nTornata in libert\u00e0, and\u00f2 a vivere a Bergamo con la sorella. Nel 2011, rilasci\u00f2 brevi interviste alla giornalista Rosanna Turcinovich Giuricin. \u00c8 morta a Bergamo, nella sua casa, il 3 luglio 2013, tre mesi dopo il suo centesimo compleanno."}
{"id": "720502", "revid": "1318658", "url": "https://it.wikipedia.org/wiki?curid=720502", "title": "Monte Jafferau", "text": "Il massiccio del Monte Jafferau \u00e8 una montagna delle Alpi Cozie, appartenente alla Catena Bernauda-Pierre Menue-Ambin, costituito da due cime, la \"Testa del Ban\" (2.652 metri s.l.m.) e la \"cima Jafferau\" propriamente detta (2.805 metri s.l.m), elevandosi di fronte al comune di Bardonecchia dalla sinistra orografica della Dora di Bardonecchia e dividendo la conca del comune piemontese dalla Valfredda.\nDescrizione.\nLe sue pendici sono sede di impianti sciistici (da circa 1.400 metri s.l.m. a circa 2.700) facenti parte del comprensorio sciistico di Bardonecchia, ma isolati dalle altre aree del comprensorio (Colomion, Les Arnauds e Melezet) poich\u00e9 situati dalla parte opposta della conca rispetto alla Dora di Bardonecchia.\nA circa 1.900 metri s.l.m., sul versante occidentale del monte, sono installati due grossi serbatoi (\"i bacini\", localit\u00e0 detta \"Fregiusia\") che ricevono l'acqua dall'invaso artificiale di Rochemolles e dai quali questa, in condotta forzata, alimenta la centrale idroelettrica dell'Enel sita in Bardonecchia (circa 600 metri di dislivello). Sulle falde del monte lungo la strada carrozzabile (aperta nel 1951) che porta ai bacini, si trova Millaures, frazione di Bardonecchia, ed il nuovo villaggio di \"Le Gleise\" (1.600 metri s.l.m circa).\nIn vetta al monte \u00e8 situato il Forte dello Jafferau, costruito nel 1800, importante fortificazione della cd. \"Opera di Bardonecchia\" per postazioni di artiglieria e una tra le pi\u00f9 alte fortificazioni delle Alpi Cozie (superata in altitudine solo da quella del monte Chaberton).\nLa vetta del Jafferau \u00e8 raggiungibile tramite una lunga, panoramica e impegnativa salita asfaltata e sterrata da ovest da Bardonecchia oppure da sud dalla media Val di Susa attraverso la Strada militare Fenil-Pramand-F\u00f6ens-Jafferau o una sua variante a partire dal'alta val di Susa. \nComprensorio sciistico.\nIl comprensorio sciistico del Monte Jafferau conta sei impianti di risalita:\nGiro d'Italia.\nPer tre volte nella sua storia lo Jafferau \u00e8 stato sede di arrivo di una tappa del Giro d'Italia di ciclismo. La prima volta fu nel 1972, e vide vincitore il belga Eddy Merckx. Si dovettero attendere 41 anni per assistere a una nuova scalata in rosa e nel 2013 vinse Mauro Santambrogio, poi squalificato per positivit\u00e0 all'EPO, e la vittoria venne assegnata postuma a Vincenzo Nibali. Nel 2018 si torn\u00f2 su queste rampe e vinse Christopher Froome, dopo una fuga di oltre 80 chilometri partita dal Colle delle Finestre.\nLa Corsa Rosa affronta questa salita dall'unico versante carrabile, con l'ascesa che inizia all'altezza di Bardonecchia dalla Strada statale 335, con i corridori in arrivo da Oulx. Entrati in paese proseguono in genere per Via Roma, Viale San Francesco sino a raggiungere Piazza De Gasperi. Passati davanti al Municipio sfilano nella Via Medail imboccando poi il sottopasso ferroviario e sbucano in Piazza Statuto. Da qui inizia il tratto pi\u00f9 duro, con la scalata vera e propria allo Jafferau: 7 chilometri e 250 metri per un dislivello di 654 metri con una pendenza media del 9% e massima del 14%. La corsa attraversa le caratteristiche frazioni alpine di Millaures e Gleise, con il traguardo posto a quota 1908 metri in localit\u00e0 \"Bacini dello Jafferau\"."}
{"id": "720503", "revid": "6066", "url": "https://it.wikipedia.org/wiki?curid=720503", "title": "Tfene", "text": ""}
{"id": "720504", "revid": "77358", "url": "https://it.wikipedia.org/wiki?curid=720504", "title": "Loggiato", "text": ""}
{"id": "720506", "revid": "1318658", "url": "https://it.wikipedia.org/wiki?curid=720506", "title": "Rochemolles", "text": "Rochemolles (\"Archamola\" in occitano) \u00e8 una frazione del comune di Bardonecchia nella citt\u00e0 metropolitana di Torino, situata a 1.619 metri s.l.m., gi\u00e0 comune a s\u00e9 stante fino al 1927.\u00a0\nGeografia fisica.\nRochemolles si raggiunge percorrendo la strada provinciale SP\u00a0235, che da Bardonecchia sale lungo la valle di Rochemolles, dopo circa 5 chilometri.\nSi affaccia sul torrente omonimo che, scendendo dal lago artificiale di Rochemolles, raccolte le acque del rio Almiane e del rio di Valfredda, scende fino all'abitato di Bardonecchia, dove concorre a formare la Dora di Bardonecchia.\nIl vallone omonimo, che confina a nord-est con la Francia e a sud-ovest con la Valfredda, \u00e8 coronato da una bella serie di montagne tra le quali (in senso orario) la Cima Gardiola, la Pierre Menue, il Gros Peyron, la Rognosa d'Etiache, la Punta Sommeiller, la Punta Galambra, la Punta Valfredda e la Pierre Muret.\nStoria.\nDocumenti del 1300 attestano gi\u00e0 l'esistenza del comune, che sarebbe stato tuttavia fondato, come centro abitato, tre secoli prima durante l'occupazione saracena della valle.\nLa chiesa (ex parrocchiale) dedicata a san Pietro apostolo risale alla fine del XIV secolo (fu consacrata nel 1456) ed \u00e8 monumento nazionale. Parte degli arredi lignei risalenti ai secoli che vanno dal 1400 al 1700 circa sono stati volutamente asportati per sottrarli ai tentativi di furto e ai vandalismi. La chiesa \u00e8 raffigurata in un francobollo da 0,45\u00a0\u20ac emesso dalle Poste italiane il 9 marzo 2004 in occasione dei XX Giochi olimpici invernali.\nSono stati rinvenuti affreschi risalenti al XVI secolo.\nNella prima met\u00e0 del XVII secolo una pia dama di Oulx, Isabella de Sarre, sposata de Ferrus, introdusse nel paese la lavorazione del pizzo, attivit\u00e0 artigianale di cui la comunit\u00e0 andr\u00e0 fiera.\nTerritorio.\nValanghe.\nRochemolles \u00e8 tristemente famosa per le valanghe che nel corso dei secoli vi si sono abbattute.\nParticolarmente grave la valanga dell'inverno 1706, che distrusse buona parte del paese, quella del 1931, che circa quattrocento metri pi\u00f9 in alto sul versante della montagna posto a occidente del paese travolse ventuno alpini del Battaglione Fenestrelle, e quella del 5 febbraio 1961, che distrusse alcune case.\nMolte vecchie case sono ora state ristrutturate, vi sono un ristorante e un \"residence\" e il paese \u00e8 abitato tutto l'anno. La frazione \u00e8 stata ora protetta (lavori iniziati nel 2004) con la realizzazione di una struttura in terre armate, atta a deviare il corso delle valanghe che possono scendere dal soprastante versante occidentale.\nBacino idroelettrico.\nDopo Rochemolles la strada prosegue in terra battuta fino al lago artificiale di Rochemolles.\nQui, a 1970 metri s.l.m., negli anni trenta \u00e8 stato creato un invaso (quattro milioni di\u00a0m3 d'acqua) mediante l'erezione di una diga a gravit\u00e0, destinato a fornire l'acqua alla centrale idroelettrica, allora di propriet\u00e0 dell'Azienda Autonoma Ferrovie dello Stato, in Bardonecchia.\nUna condotta in lievissima pendenza trasporta l'acqua a due grossi serbatoi (\"i bacini\", localit\u00e0 Fregiusia) situati a 1.922 metri s.l.m. sulle falde del Monte Jafferau, a una distanza di oltre 5 chilometri dall'invaso. Dai \"bacini\" l'acqua scende in condotta forzata alla centrale idroelettrica sita nel Borgonuovo di Bardonecchia (dislivello di circa 600 metri).\nCon la nazionalizzazione della produzione di energia elettrica, avvenuta nella seconda met\u00e0 degli anni sessanta, la centrale, recentemente rinnovata, \u00e8 stata acquisita al patrimonio dell'Enel, al quale appartiene tuttora.\nEscursionismo.\nDopo la diga la strada prosegue fino al rifugio Scarfiotti, sito in un'apertura della valle a 2.165 metri s.l.m.\nNel 1962 fu aperto un ulteriore tratto di strada che porta al colle del Sommeiller (metri 3.000 s.l.m., circa 19\u00a0km di strada da Rochemolles) e al limitrofo e omonimo ghiacciaio, sul quale per alcuni anni si \u00e8 praticato lo sci estivo. Oggi gli impianti non esistono pi\u00f9 per il forte ritiro del ghiacciaio.\nInfrastrutture e trasporti.\nFra gli anni dieci e gli anni trenta del XX secolo era inoltre attiva la ferrovia di Rochemolles, un collegamento industriale realizzato dalle Ferrovie dello Stato per la costruzione e la manutenzione dell'omonima diga.\nMonumenti e luoghi di interesse.\nLa planimetria della borgata \u00e8 stata fortemente influenzata dalle numerose valanghe, per cui si presume che la stessa chiesa parrocchiale non fosse decentrata a Ovest come al giorno d'oggi. Vi sono, infatti, tracce detritiche e resti di antiche abitazioni lungo il versante occidentale della chiesa che testimoniano l'impatto di questi fenomeni climatici sull'architettura urbana.\nAbitazioni.\nL'architettura caratteristica \u00e8 quella della \"mezun\", una struttura tradizionale diffusa nei territori in cui l'economia \u00e8 basata prevalentemente sulla pastorizia. Il piano terra di queste abitazioni, infatti, \u00e8 caratterizzato da un'ampia porta d'ingresso che d\u00e0 accesso direttamente alla stalla e alla cucina. Hanno una struttura tendenzialmente molto semplice, ma la base non \u00e8 simmetrica in senso assoluto perch\u00e9 solitamente si adatta alla tipologia di terreno su cui si poggia. La loro importanza \u00e8 corroborata dall'abitudine di nominare le persone proprio con l'appellativo della \"mezun\" in cui abitavano: la mancanza di significative disuguaglianze economiche ha fatto s\u00ec che non vi fossero marcati lignaggi famigliari e, di conseguenza, le frequenti omonimie venivano ovviate con l'appartenenza alla propria abitazione. Anche la disposizione degli edifici e la loro prossemica indica che la popolazione di Rochemolles fu piuttosto egualitaria, perch\u00e9 sono riconoscibili numerosi spiazzi adibiti a uso comune e, inoltre, molte delle murature portanti erano condivise dalle abitazioni adiacenti. Gli unici elementi distintivi all'interno del tessuto urbano erano gli edifici in cui operavano nel XV-XVIII secolo notai e mercanti , i quali avevano necessit\u00e0 di spazi lavorativi adeguati alle proprie mansioni, oltre alle sedi delle autorit\u00e0 di rappresentanza per la Repubblica degli Escartons. I due lavatoi del paese erano luoghi particolarmente significativi per la comunit\u00e0, dal momento che fare il bucato costituiva un'occasione per socializzare e rafforzare i legami.\nEdifici religiosi.\nLa chiesa parrocchiale di San Pietro Apostolo ebbe origine dalla ristrutturazione di una precedente chiesa, datata 1452-1456, di cui ora rimane soltanto l'abside. La struttura interna \u00e8 costituita da uno spazio unico, dove la navata e il presbiterio sono separati semplicemente da un arco a tutto sesto e qualche gradino. L'accesso venne poi esteso con un atrio e un pronao nel 1680-1690, ai quali ci si avvicina con una gradinata esterna risalente al 1699.\nUn'ulteriore tipologia di edificio religioso \u00e8 il pilone votivo, di cui si trovano due esemplari nei pressi di Rochemolles. Il pilone di Pralav\u00e8n \u00e8 localizzato alla sinistra della Dora ed \u00e8 una architettura in pietra con volta a botte. Al suo interno si pu\u00f2 contemplare la deposizione di Cristo, in alto la rappresentazione di San Bernardo di Chiaravalle con San Giacomo di Zebedeo e, in basso, Santa Barbara con San Sebastiano. Il pilone di Dinh\u00ec \u00e8, invece, pi\u00f9 piccolo ma ha una posizione particolarmente significativa: \u00e8 stato eretto nei pressi di graffiti del nodo e della stella di Salomone a Mouchecuite e, pertanto, \u00e8 probabile che avesse lo scopo di scongiurare influenze eretiche."}
{"id": "720510", "revid": "117319518", "url": "https://it.wikipedia.org/wiki?curid=720510", "title": "Jacques Fesch", "text": "Biografia.\nNasce in una famiglia dell'alta borghesia (annovera tra i suoi avi il cardinale Joseph Fesch) ed i suoi genitori si erano trasferiti recentemente dal Belgio.\nCresciuto ed educato nella fede cristiana, all'et\u00e0 di 17 anni abbandona la fede.\nChiamato al servizio militare viene assegnato ad una caserma della citt\u00e0 di Strasburgo. Il 5 giugno 1951 sposa Pierrette Polack presso il comune di Strasburgo. Poco dopo nasce la loro figlia Veronique.\nPer l'acquisto di una barca, il 25 febbraio 1954 tenta una rapina in un negozio di cambiavalute di rue Vivienne 9. Nella colluttazione anche Jacques viene ferito leggermente poi fugge con una cospicua somma di danaro. Il quartiere viene circondato e Jacques cerca di aprirsi un varco a colpi di rivoltella. Ferisce un passante, un agente di polizia e, infine, un altro, quest'ultimo per\u00f2 colpito mortalmente. Arrestato poche ore pi\u00f9 tardi all'uscita del metr\u00f2, \u00e8 rinchiuso nel carcere de La Sant\u00e9 e processato. Al processo, tuttavia, dice di avere mirato alle gambe e che non c'era volont\u00e0 di uccidere. Durante la reclusione si riavvicina alla fede cattolica, che non aveva mai effettivamente praticato. Il giorno del suo ventisettesimo compleanno il processo termina con una sentenza di pena capitale tramite ghigliottina, come era uso in Francia. Prima di essere giustiziato celebra per procura il matrimonio religioso che aveva contratto in forma civile. Viene ghigliottinato il 1\u00ba ottobre 1957.\nLe testimonianze raccontano che nel momento di salire il patibolo Jacques Fesch pronunci\u00f2 queste parole a mezza voce: \"Signore, non abbandonarmi\". Il 2 dicembre 2009, accompagnata dal cardinale Angelo Comastri, la sorella di Jacques Fesch, Monique Marthe Fesch, ha incontrato papa Benedetto XVI in piazza San Pietro al termine dell'udienza generale, mostrandogli lettere che Jacques aveva scritto ai genitori.\nLa causa di beatificazione.\nDopo la sua morte, la sua conversione in carcere \u00e8 stata costantemente oggetto di analisi religiosa. Nel 1975 la carmelitana suor V\u00e9ronique fu incaricata delle prime indagini dalle autorit\u00e0 ecclesiastiche. Una prima pubblicazione usc\u00ec in Francia e in Italia nel 1976. Successivamente sono stati dati alle stampe in italiano il diario da lui tenuto in carcere e le lettere inviate agli amici e parenti dalla cella, a testimonianza della sua conversione.\nIl salesiano Giacomo Maria Medica fu il primo a credere alla sua santit\u00e0 e fu promotore dell'apertura della causa di beatificazione nel 1986, inviando lettere a vescovi e cardinali. L'indagine fu avviata il 21 settembre 1987 dall'arcivescovo di Parigi cardinale Jean-Marie Lustiger e il processo diocesano \u00e8 stato aperto formalmente il 24 dicembre 1993, qualificandolo come servo di Dio."}
{"id": "720513", "revid": "1391297", "url": "https://it.wikipedia.org/wiki?curid=720513", "title": "Arcata", "text": "Un'arcata o galleria \u00e8 un elemento architettonico che consiste in una successione continua di archi (di forma arcale o meno), normalmente uguali tra loro, che creano un passaggio coperto sul soffitto, con uno o entrambi i lati delle pareti aperti, oppure completamente chiusi. A livello strutturale ogni arco della sequenza funge da contrafforte per gli adiacenti, poich\u00e9 le componenti orizzontali delle forze di scarico di uno sono uguali e contrarie a quelle dei vicini.\nSi possono avere anche \"finte gallerie\" contraddistinte da una successione di arcate cieche, ovvero di archi con funzione principalmente decorativa, poich\u00e9 lo spazio sottostante viene chiuso con una parete.\nArchitettura.\nA livello architettonico col termine \"galleria\" si indicano una serie di elementi:\nNell'architettura gotica l'arcata si trova nella navata centrale a supportare il triforio o il cleristorio di una cattedrale.\nNei chiostri e nelle corti si trovano arcate a delimitare gli spazi aperti.\nNei portici una arcata pu\u00f2 essere la soluzione utilizzata a livello compositivo e costruttivo per risolvere la facciata esterna.\nGallerie nella societ\u00e0.\nIn Europa e Nord America le gallerie sono piene di vetrine e negozi, quasi a ricordare i bazar e i suq di Asia e Nord Africa e per il loro utilizzo prendono il nome di galleria commerciale. Uno dei primi esempi a tal proposito \u00e8 rappresentato dal mercato coperto di Oxford, inaugurato nel 1774. Altri importanti esempi la Burlington Arcade di Londra, la galleria Vittorio Emanuele II di Milano, il GUM di Mosca, la galleria Umberto I di Napoli e la rue de Rivoli di Parigi.\nCostruzioni religiose.\nArcate sono presenti nelle costruzioni religiose come nella Grande moschea di Cordova (Spagna) e nella Grande moschea di Qayrawan (Tunisia).\nLe \"long galleries\" inglesi.\nIn ambito anglosassone a partire dalla fine del XVI secolo inizi\u00f2 a svilupparsi il concetto della \"long gallery\", una stanza di notevoli dimensioni, lunga e stretta con un soffitto spesso molto alto. Rese popolari dallo Stile elisabettiano, continuarono poi ad essere utilizzate con successo durante il periodo giacobiano nelle ricche case d'abitazione dell'aristocrazia inglese, spesso nei locali superiori, a collegamento di tutte le stanze della casa. A differenza delle classiche gallerie europee, queste erano utilizzate prevalentemente per intrattenere gli ospiti e per camminare quando il tempo esterno era pessimo, oltre ad un modo per l'aristocrazia di mostrare la propria collezione artistica in un unico luogo.\nPer quanto una tipica \"long gallery\" potesse apparire pi\u00f9 simile ad un corridoio essa in realt\u00e0 progettata per essere una vera e propria stanza e non come un luogo di mero passaggio da una stanza all'altra. Nel XVI secolo nell'architettura inglese non era ancora entrato in uso il corridoio propriamente detto ma semplicemente si accedeva alle varie stanze passando dall'una all'altra.\nIl tema delle \"long galleries\" venne ripreso dall'architettura vittoriana dell'Ottocento come nel caso del Castello di Nottingham.\nAlcuni esempi di \"long galleries\" si possono notare ancora oggi a:"}
{"id": "720514", "revid": "409265", "url": "https://it.wikipedia.org/wiki?curid=720514", "title": "Verica", "text": "Dalle sue monete sembra di capire che abbia regnato sulla trib\u00f9 degli Atrebati e che fosse figlio di Commio. Successe sul trono al fratello maggiore Eppillo attorno al 15, regnando da Calleva Atrebatum (Silchester). Fu riconosciuto \"rex\" da Roma, con cui mantenne sempre buoni rapporti diplomatici e commerciali. \nIl suo territorio fu in seguito messo sotto pressione e invaso dai Catuvellauni guidati da Epaticco (fratello di re Cunobelino), che conquist\u00f2 Calleva attorno al 25. Dopo la morte di Epaticco (ca. 35), Verica riconquist\u00f2 parte del suo territorio, ma Carataco, figlio di Cunobelino, riusc\u00ec a conquistare tutto il regno degli Atrebati dopo il 40. Dione Cassio ricorda che \"Berico\" (molto probabilmente Verica) fu espulso dalla Britannia durante una rivolta scoppiata in questo periodo. Verica and\u00f2 a chiedere aiuto all'imperatore romano Claudio, che approfitt\u00f2 di ci\u00f2 per attaccare l'isola. Dopo l'invasione, Verica potrebbe essere stato rimesso sul trono, anche se non esiste nessuna prova di ci\u00f2. Comunque sia, come re della regione molto presto comparve Cogidubno, che potrebbe essere stato erede di Verica, che a quel tempo era di certo molto vecchio. "}
{"id": "720517", "revid": "2006282", "url": "https://it.wikipedia.org/wiki?curid=720517", "title": "Giorgio Gennaro", "text": "Fu assassinato nel 1916 sotto decreto di due membri della \"Alta mafia dei Ciaculli\", Salvatore e Giuseppe Greco, perch\u00e9 considerato colpevole di aver denunciato pubblicamente l'ingerenza della mafia nell'amministrazione delle rendite ecclesiastiche."}
{"id": "720522", "revid": "298229", "url": "https://it.wikipedia.org/wiki?curid=720522", "title": "Campionati europei di nuoto in vasca corta 2004", "text": "I dodicesimi Campionati europei di nuoto in vasca corta si sono svolti a Vienna (Austria) dal 9 al 12 dicembre 2004."}
{"id": "720523", "revid": "599013", "url": "https://it.wikipedia.org/wiki?curid=720523", "title": "Bartolomeo Aymo", "text": "Professionista dal 1919 al 1930.\nCarriera.\nCorse per la Ganna, la Legnano, l'Atala, l'Aiglon-Dunlop, la Mifa Olympic e l'Alcyon. Corse in Italia, Germania e Francia, distinguendosi soprattutto nelle corse a tappe. Partecip\u00f2 a sette edizioni del Giro d'Italia tra il 1919 e il 1928, vincendo quattro tappe e concludendo quattro volte sul podio.Partecip\u00f2 anche a tre edizioni del Tour de France tra il 1924 e il 1926, vincendo due tappe e concludendo due volte al terzo e una volta al quarto posto.\nAymo \u00e8 stato sepolto nel Cimitero monumentale di Torino."}
{"id": "720524", "revid": "4106", "url": "https://it.wikipedia.org/wiki?curid=720524", "title": "Bartolomeo Aimo", "text": ""}
{"id": "720525", "revid": "287204", "url": "https://it.wikipedia.org/wiki?curid=720525", "title": "Earendil", "text": ""}
{"id": "720527", "revid": "1543377", "url": "https://it.wikipedia.org/wiki?curid=720527", "title": "Dobunni", "text": "I Dobunni erano una trib\u00f9 celtica della Britannia (odierna Inghilterra), che occupava, pi\u00f9 o meno, le odierne contee del Somerset settentrionale, di Bristol e del Gloucestershire. Tuttavia per un certo periodo potrebbero aver occupato parti di quelli che oggi sono l'Herefordshire, l'Oxfordshire, il Wiltshire, il Worcestershire e il Warwickshire. Al tempo della dominazione romana la loro capitale era conosciuta col nome di \"Corinium Dobunnorum\", l'odierna Cirencester. Il loro territorio avrebbe confinato a nord con i Cornovi delle Midlands e i Corieltauvi, ad est con i Catuvellauni, a sud con gli Atrebati e i Belgai e a ovest con i Siluri e gli Ordovici. \nPopolo di contadini che viveva in villaggi concentrati in fertili vallate, i Dobunni erano una delle poche trib\u00f9 che conoscevano la moneta prima dell'arrivo dei Romani. A differenza dei Siluri, trib\u00f9 a loro vicina, non erano bellicosi e si sottomisero subito ai Romani, adottando il loro stile di vita. \nDa evidenze numismatiche sembra di capire che il loro regno era diviso tra una zona settentrionale e una meridionale, ciascuna con propri re, e a volte comandato da un unico sovrano."}
{"id": "720528", "revid": "436907", "url": "https://it.wikipedia.org/wiki?curid=720528", "title": "Concerto grosso per i New Trolls", "text": "Concerto grosso per i New Trolls \u00e8 il secondo album in studio del gruppo musicale italiano New Trolls, pubblicato nel 1971.\nDescrizione.\nL'album, come indicato nelle note interne di copertina curate all'epoca dal produttore Sergio Bardotti, nacque da un'idea del compositore Luis Enr\u00edquez Bacalov, autore delle musiche. Intento dichiarato \u00e8 presentare un concerto grosso, alla maniera della musica barocca italiana, affidando a strumentazione rock le parti soliste della partitura, cio\u00e8 con i New Trolls che suonano e cantano assieme all'orchestra diretta dall'autore.\nUna prima versione della suite, anch'essa con il contributo dei New Trolls, costituiva la colonna sonora del thriller \"La vittima designata\" di Maurizio Lucidi, uscito nelle sale pochi mesi prima del disco: i crediti del film compaiono infatti sul retro copertina dell'album, assieme ad alcuni fotogrammi tratti dalla pellicola.\nI brani.\nIl lato A dell'album presenta l'omonimo \"Concerto grosso per i New Trolls\", suddiviso in quattro capitoli, i cui primi tre costituiscono il concerto vero e proprio, secondo la tipica tripartizione del concerto barocco:\nIl lato B dell'album \u00e8 interamente occupato da venti minuti continui di musica incisi dai New Trolls in presa diretta e senza orchestra, la cui sezione conclusiva consiste in un assolo di batteria di Gianni Belleno della durata di quasi sette minuti, che sfocia poi in un breve finale. La registrazione, intitolata \"Nella sala vuota\" vede la partecipazione all'organo Hammond di Maurizio Salvi il quale sarebbe entrato poi ufficialmente nel gruppo a partire dal successivo album \"Searching for a Land\". Sulle note di copertina e sull'etichetta del vinile, cos\u00ec come in pi\u00f9 recenti edizioni in CD, il brano non \u00e8 accreditato ad alcun autore, probabilmente a causa del fatto che nel titolo essa \u00e8 dichiarata come improvvisazione, e come tale non \u00e8 tutelata dalla SIAE. Esiste comunque un deposito SIAE del brano, pubblicamente consultabile in rete, che riporta come autori Bacalov (musiche) e De Scalzi / Giorgio D'Adamo (testo). Tuttavia, l'unico testo cantato presente nella traccia \u2013 che per il resto \u00e8 strumentale \u2013 \u00e8 un accenno al brano \"Il sole nascer\u00e0,\" gi\u00e0 pubblicato dal gruppo su 45 giri nel 1969, i cui autori risultano: De Scalzi / Di Palo / Gian Piero Reverberi (musiche) e D'Adamo (testo) e da cui proviene anche il \"riff\" che il gruppo riprende pi\u00f9 volte nel corso dell'esecuzione. A ulteriore riprova della \"parentela\" musicale tra i due brani, va ricordato che poco dopo la pubblicazione dell'album \u2013 nell'estate del 1971 \u2013 i New Trolls, con Maurizio Salvi al seguito, parteciparono al Cantagiro 1971 proprio con una versione di questo brano, abbreviata ma pressoch\u00e9 identica nei suoi momenti musicali, la quale fu iscritta e presentata alla manifestazione con il titolo \"Il sole nascer\u00e0\".\nEdizioni.\nLe prime stampe su vinile hanno copertina apribile, col vano per il disco in alto ed etichetta Cetra di colore nero. Le ristampe dopo il 1977 hanno etichetta Cetra colore arancio. Nel 1982 viene ristampato con uguale copertina ma a busta singola, per la linea economica \"Pellicano\" (Fonit Cetra PL 644).\nIn Corea l'album \u00e8 stato stampato con una diversa copertina (Seul Records - SZPR 107), mentre in Giappone \u00e8 uscito con fascetta OBI e numero catalogo GXF 2043.\nIn Francia l'album \u00e8 stato pubblicato su etichetta Pierre Cardin. Anche il singolo estratto \"Adagio/Allegro\" \u00e8 su etichetta Pierre Cardin 25001, con copertina diversa da quella italiana.\nL'album \u00e8 stato ristampato pi\u00f9 volte anche in CD. L'edizione del 1996 presenta anche l'album \"Concerto grosso n. 2\" del 1976."}
{"id": "720532", "revid": "159341", "url": "https://it.wikipedia.org/wiki?curid=720532", "title": "Cremino (cioccolatino)", "text": "Il cremino \u00e8 un tipo di cioccolatino a forma di cubo composto da due strati di cioccolato gianduia inframmezzati da una pasta di cioccolato contenente nocciole, caff\u00e8 o limone solitamente avvolto poi in una pellicola di alluminio con una fascetta di carta che riporta il marchio della ditta produttrice.\nQuesto cioccolatino fu inventato nella seconda met\u00e0 del XIX secolo, precisamente nel 1858, da Ferdinando Baratti che aveva aperto col socio Edoardo Milano una liquoreria-confetteria a Torino col nome di \"Baratti &amp; Milano\"; tuttavia i primi documenti ufficiali in merito risalgono soltanto al 1934.\nOggi sono produttrici di cremini diverse aziende italiane tra cui: Caffarel, Feletti, Majani, Pernigotti, Venchi e San Carlo.\nCremino FIAT.\nAl cremino \u00e8 legata anche la casa automobilistica FIAT che nel 1911 lanci\u00f2 un concorso fra i cioccolatieri d'Italia per creare un nuovo cioccolatino in occasione del lancio del nuovo modello Tipo 4. Il concorso venne vinto dalla Majani di Bologna, prima azienda del cioccolato nata in Italia nel 1796, che realizz\u00f2 un cremino con quattro strati invece di tre, gli strati scuri composti da cioccolato gianduja e quelli chiari da cioccolato con pasta di mandorle. Il cremino FIAT \u00e8 tutt'ora uno dei principali prodotti dolciari commercializzati dalla cioccolateria Majani."}
{"id": "720534", "revid": "1318658", "url": "https://it.wikipedia.org/wiki?curid=720534", "title": "Carlton Gardens", "text": "I Carlton Gardens sono dei giardini nella parte nord-orientale del \"Quartiere degli Affari\" di Melbourne, capitale dello Stato di Victoria, in Australia. Sono stati inseriti nell'elenco dei Patrimoni dell'umanit\u00e0 dell'UNESCO.\nDescrizione.\nSi estendono su di una superficie di 26 ettari e contengono al loro interno il Royal Exhibition Building, il Museo di Melbourne, un cinema IMAX, campi da tennis e un parco giochi per bambini.\nSono un esempio dell'arte di progettare giardini nell'epoca vittoriana, con ampi prati e alberi europei e australiani come farnie, pioppi bianchi, platani, olmi, conifere, cedri, cerri, araucarie e specie sempreverdi come il ficus magnolioide, in combinazione con diversi tipi di fiori e arbusti.\nUn insieme di sentieri delimitati da alberi allineati formano delle specie di strade per mettere in risalto le fontane e l'architettura del Royal Exhibition Building. Nella parte meridionale del parco si trovano due piccoli laghi ornamentali. All'interno dei Carlton Gardens si trovano anche varie specie animali, come opossum, anatre e vari tipi di uccelli adattati all'ambiente cittadino.\nI giardini contengono 3 fontane:"}
{"id": "720535", "revid": "6066", "url": "https://it.wikipedia.org/wiki?curid=720535", "title": "Enneade Eliopolitana", "text": ""}
{"id": "720539", "revid": "23", "url": "https://it.wikipedia.org/wiki?curid=720539", "title": "Giandujotto", "text": ""}
{"id": "720541", "revid": "111319", "url": "https://it.wikipedia.org/wiki?curid=720541", "title": "Kimbles", "text": "I Kimbles sono un gruppo di villaggi inglesi a sud di Aylesbury, nella contea di\nBuckinghamshire (in Inghilterra), che si trovano ai piedi delle Chiltern Hills. I tre villaggi sono chiamati Great Kimble, Little Kimble e Kimble Wick e rispettivamente \"The Greater village of Cymbeline\", \"The Lesser village of Cymbeline\" e \"Cymbeline's farm\".\nIl loro nome viene da Cymbeline (trasfigurazione letteraria di re Cunobelino della trib\u00f9 celtica dei catuvellauni), personaggio dell'omonia tragedia di William Shakespeare.\nAll'interno della chiesa medievale di Ognissanti, nel Little Kimble, ci sono molti muri dipinti con scene della Bibbia e della storia inglese. Un'immagine molto ben conservata sul muro settentrionale della navata presenta un cavaliere crociato con la croce di San Giorgio.\nI villaggi compongono nel loro complesso la parrocchia civile di Great and Little Kimble cum Marsh amministrata da un Consiglio Parrocchiale composto da nove membri di cui due di diritto, ossia i rappresentanti nei due consigli superiori, e guidato da un Capogruppo e un Vicecapogruppo."}
{"id": "720544", "revid": "712828", "url": "https://it.wikipedia.org/wiki?curid=720544", "title": "Re di N\u00famenor", "text": ""}
