{"id": "744103", "revid": "984922", "url": "https://it.wikipedia.org/wiki?curid=744103", "title": "Cantone di Manzat", "text": "Il Cantone di Manzat era una divisione amministrativa dell'Arrondissement di Riom.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744111", "revid": "984922", "url": "https://it.wikipedia.org/wiki?curid=744111", "title": "Cantone di Menat", "text": "Il Cantone di Menat era una divisione amministrativa dell'Arrondissement di Riom.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744115", "revid": "110157", "url": "https://it.wikipedia.org/wiki?curid=744115", "title": "Cantone di Montaigut", "text": "Il Cantone di Montaigut era una divisione amministrativa dell'Arrondissement di Riom.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "744118", "revid": "767487", "url": "https://it.wikipedia.org/wiki?curid=744118", "title": "Cantone di Pionsat", "text": "Il Cantone di Pionsat era una divisione amministrativa dell'Arrondissement di Riom.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744120", "revid": "1318658", "url": "https://it.wikipedia.org/wiki?curid=744120", "title": "Chiesa di Saint-\u00c9tienne-du-Mont", "text": "La chiesa di Santo Stefano del Monte (in francese: \"\u00e9glise Saint-\u00c9tienne-du-Mont\") \u00e8 un luogo di culto cattolico di Parigi, sede dell'omonima parrocchia appartenente all'arcidiocesi di Parigi.\nL'edificio \u00e8 situato nel quartiere latino, sul colle di santa Genoveffa, che prende il nome dalla santa che ivi mor\u00ec e trov\u00f2 sepoltura nel VI secolo, che attualmente si trova all'interno del V \"arrondissement\"; nelle vicinanze della chiesa vi sono il Panth\u00e9on, la biblioteca Sainte-Genevi\u00e8ve e il lyc\u00e9e Henri-IV.\nLa chiesa si trova nei pressi della stazione della metropolitana di Parigi \"Cardinal Lemoine\" (linea ).\nNel romanzo ottocentesco di Honor\u00e9 de Balzac, Pap\u00e0 Goriot, Goriot riceve una modesta cerimonia funeraria nella suddetta chiesa a cura di Eug\u00e8ne de Rastignac\nStoria.\nLe origini.\nLa storia della chiesa di Santo Stefano del Monte \u00e8 strettamente legata a quella dell'abbazia di Santa Genoveffa, dove la santa fu inumata nel VI secolo. L'abbazia richiamava molti laici al suo servizio quindi fu destinata a costoro, in un primo tempo, una cappella situata nella cripta. Consacrato alla Vergine Maria, poi a san Giovanni apostolo, il luogo si rivel\u00f2 presto troppo esiguo per accogliere tutti i fedeli. Nel 1222, il papa Onorio III autorizz\u00f2 la fondazione di una chiesa autonoma parallela a quella abbaziale di Santa Genoveffa, che sar\u00e0 dedicata a santo Stefano, gi\u00e0 titolare dell'antica cattedrale di Parigi.\nLa costruzione.\nIl nuovo edificio divent\u00f2 ben presto insufficiente per il numero elevato di abitanti della zona: nel territorio della parrocchia, infatti, erano situati la Sorbona e numerosi collegi. La chiesa venne ingrandita nel 1328, ma nel XV secolo divent\u00f2 necessaria la costruzione di un nuovo luogo di culto. Nel 1492, i monaci genoveffani donano una parte delle loro terre per l'edificazione della nuova chiesa che fu costruita a tappe dandole cos\u00ec un aspetto composito. Sotto la direzione dell'architetto \u00c9tienne Viguier, i lavori iniziano dall'abside e dal campanile nel 1494; le due prime campane vengono fuse nel 1500. Il coro, in stile gotico fiammeggiante, viene terminato nel 1537. Lo jub\u00e9 venne costruito tra il 1530 e il 1535 su progetto di Pierre Biard il Vecchio. Nel 1541, Guy de Montemiral, vescovo titolare di Megara, benedisse gli altari delle cappelle dell'abside. Nello stesso anno, la parrocchia stipul\u00f2 dei contratti per le vetrate e le statue con artigiani parigini. La navata, in stile Rinascimento, non venne terminata prima del 1584. La prima pietra della facciata fu posta nel 1610 da Margherita di Valois che finanzi\u00f2 l'opera; il prospetto venne completato nel 1622.\nLa chiesa venne consacrata il 25 febbraio 1626 da Giovanni Francesco di Gondi, primo arcivescovo di Parigi, zio del cardinale di Retz. Nondimeno, i lavori continuarono: tra il 1633 e il 1636, venne realizzato l'organo a canne da Pierre Pescheur, entro la cassa lignea costruita nei tre anni precedenti da Jean Bureau; nel 1651 venne installato un nuovo pulpito. Negli stessi anni vennero anche costruiti dei locali per i fabbricieri e gli alloggi per i sacerdoti.\nDal XVII al XXI secolo.\nNel XVII e XVIII secolo, la chiesa godette di grande prestigio. Divenne teatro di imponenti processioni durante le quali il reliquiario di santa Genoveffa veniva solennemente portato nella cattedrale di Notre-Dame per poi ritornare nella chiesa di Santo Stefano. Le reliquie rimasero nella chiesa fino al 1793, quando vennero in gran parte gettate nella Senna. Divenne anche sede di prestigiose sepolture, tra le quali quelle di Pierre Perrault, padre dell'autore delle \"Contes\", del pittore Eustache Le Sueur e di Blaise Pascal; nel 1711 vi furono trasferite quelle di Louis-Isaac Lemaistre de Sacy e di Racine, gi\u00e0 nell'abbazia di Port-Royal des Champs.\nDurante la Rivoluzione francese, la chiesa viene in un primo tempo chiusa, poi trasformata in \"tempio della Piet\u00e0 filiale\". Il culto cattolico viene ripristinato nel 1801 col favore del concordato. L'anno seguente, la demolizione dell'annessa chiesa abbaziale di Santa Genoveffa e l'apertura della rue Clovis resero la chiesa di Santo Stefano un edificio autonomo. Sotto il Secondo Impero, la chiesa venne restaurata da Victor Baltard tra il 1861 e il 1868, che ridon\u00f2 alla facciata la bellezza primitiva con la ricostruzione delle statue distrutte dai rivoluzionari. Baltard fece anche costruire dietro l'abside, nell'area dell'antico ossario, la cappella del catechismo.\nIl XIX secolo \u00e8 marcato da diversi avvenimenti. Il 10 gennaio 1805 il papa Pio VII celebr\u00f2 la messa nella chiesa. Nel 1833, Fr\u00e9d\u00e9ric Ozanam, parrocchiano di Saint-\u00c9tienne, fond\u00f2 con alcuni amici la Societ\u00e0 di San Vincenzo de' Paoli. Il 3 gennaio 1857, l'arcivescovo Marie Dominique Auguste Sibour venne assassinato dentro l'edificio al grido di \"abbasso le dee!\" dal prete interdetto Jean-Louis Verger, contrario al dogma dell'Immacolata Concezione. Una lapide all'entrata della navata indica il luogo dove venne ucciso il prelato, che si appressava a presiedere la novena di santa Genoveffa. L'occultista Eliphas L\u00e9vi \u00e8 indirettamente immischiato in questo tragico avvenimento che narrer\u00e0 in una delle sue opere, \"La Cl\u00e8f des Grands Myst\u00e8res\" (1861). Nel 1862 la chiesa \u00e8 stata classificata come monumento storico di Francia.\nIl 23 agosto 1997 il papa Giovanni Paolo II vi celebr\u00f2 la messa all'epoca della visita a Parigi, in occasione della Giornata mondiale della giovent\u00f9.\nNel 2010 \u00e8 stata realizzata una nuova area presbiterale nella crociera rendendo definitivo l'allestimento precedente risalente al 1995 e di carattere provvisorio.\nDescrizione.\nEsterno.\nL'esterno della chiesa di Santo Stefano \u00e8 caratterizzato dalla facciata, che d\u00e0 su place Sainte-Genevi\u00e8ve, alle spalle del Panth\u00e9on. Il prospetto venne realizzato in stile rinascimentale tra il 1610 e il 1622 su progetto di un architetto rimasto anonimo.\nLa facciata, in pietra chiara, \u00e8 a salienti ed \u00e8 un unicum in quanto presenta una composizione di elementi architettonici di varia origine ed epoca (romana, gotica, rinascimentale) ben integrati fra di loro. Il portale centrale \u00e8 inserito all'interno di una struttura che richiama il pronao degli antichi templi classici, con timpano triangolare sorretto da quattro semicolonne corinzie scanalate; le sculture risalgono ai restauri del 1861-1868, diretti da Victor Baltard, e raffigurano \"Santo Stefano\" (statua a sinistra), \"Santa Genoveffa\" (statua a destra), la \"Lapidazione di Stefano\" (bassorilievo nella lunetta), \"Puttini e candelabri\" (bassorilievi nei campi laterali), \"Cristo risorto in gloria\" (frontone).\nNella parte superiore, lo schema tripartito del finto pronao \u00e8 riletto in chiave rinascimentale, con tre campi separati da cornici con altorilievi vegetali, e terminanti in alto con un timpano semicircolare spezzato, riccamente decorato a bassorilievo: nel campo centrale si apre il rosone circolare, mentre ai lati, entro due nicchie, vi sono le statue dell\"Annunciazione\". Nell'area della navata centrale, la facciata termina con uno slanciato timpano triangolare, al centro del quale si apre una finestra ovale inserita all'interno di una struttura architettonica; in corrispondenza delle due navate laterali, invece, in basso si apre un portale, mentre nella parte superiore due alte bifore rinascimentali e un piccolo rosone, con un coronamento a mezzi timpani e finti candelabri marmorei.\nAlla sinistra della facciata, in posizione leggermente arretrata, si eleva la torre campanaria tardogotica a pianta quadrangolare, alla cui sommit\u00e0 \u00e8 posta una lanterna ottagonale di epoca successiva; all'interno della cella campanaria \u00e8 ospitato un concerto di quattro campane (note \"Re\" - denominata \"Charles\", \"Mi\", \"Fa#\", \"Sol\"), fuso nel 1819 da Cavillier.\nInterno.\nLa chiesa di Santo Stefano presenta una pianta a croce latina; l'abside (leggermente fuori asse, elemento tipico delle grandi chiese gotiche francesi) \u00e8 in stile tardogotico, mentre il resto della chiesa \u00e8 una rivisitazione in chiave rinascimentale delle strutture gotiche.\nPiedicroce.\nL'aula si articola in tre navate di cinque campate ciascuna; i tre ambienti sono divisi da due ordini di arcate a sesto ribassato, con un ballatoio, delimitato da una balaustra rinascimentale, che corre al di sopra dell'ordine inferiore; solo in corrispondenza della prima campata della navata di sinistra vi \u00e8 un matroneo. Il cleristorio della navata centrale \u00e8 costituito da trifore e bifore tardogotiche, mentre quello delle navatelle, alla base del quale si aprono le cappelle laterali, \u00e8 formato da alte polifore rinascimentali. A ridosso del pilastro di destra tra la quarta e la quinta campata della navata centrale, vi \u00e8 il \"pulpito\" barocco in legno, realizzato nel 1651 da Claude Lestocart e Jacques Sarrazin su disegno di Laurent de La Hyre; esso \u00e8 riccamente decorato con statue e bassorilievi ed \u00e8 caratterizzato dalla statua di un telamone che sorregge il podio.\nNella quinta cappella di destra, a pavimento, trova luogo il gruppo scultoreo della \"Deposizione di Ges\u00f9\", risalente all'ultimo quarto del XVI secolo, realizzato in terracotta dipinta; esso proviene dalla chiesa di St-Beno\u00eet-le-B\u00e9tourn\u00e9, demolita nel XIX secolo, e si compone di sette personaggi a grandezza naturale, posti intorno al corpo di Ges\u00f9. Sulle pareti laterali vi sono le tele \"Adorazione dei pastori\" di Jeson de Santerre (1740, a sinistra) e \"Ges\u00f9 in croce tra la Vergine Maria, san Luigi IX, Luigi XIII e Aristotele\", di un anonimo della prima met\u00e0 del XVII secolo (a destra).\nCapocroce.\nLa crociera, posta all'innesto fra navata centrale, coro e transetto, \u00e8 caratterizzata dalla ricca decorazione della volta, la cui chiave, sporgente verso il basso, presenta un fitto rilievo scultoreo con elementi vegetali ed angeli. A pavimento, trova luogo l'area presbiterale, in stile moderno, realizzata nel 1995 dalla Maison Ch\u00e9ret: su una pedana marmorea (installata nel 2010 in sostituzione di quella originaria in legno), sono situati l'altare maggiore cubico (al centro), l'ambone (in posizione avanzata, sulla destra) e la sede (in posizione arretrata, sulla sinistra).\nSotto l'arco tra crociera e coro, trova luogo l'artistico \"jub\u00e9\" rinascimentale, unico esempio ancora esistente a Parigi di tale elemento architettonico. Il pontile venne costruito in pietra tra il 1530 e il 1535 su progetto di Pierre Biard e si compone di un ballatoio sorretto nella parte anteriore da un arco a sesto ribassato, e in quella posteriore da tre archi, dei quali quello centrale pi\u00f9 stretto; vi si accede tramite due scale a chiocciola simmetriche ed \u00e8 sormontato da un crocifisso ligneo. Le balaustre sono caratterizzate da un ricco traforo rinascimentale e l'intera composizione presenta un fitto apparato decorativo a bassorilievo. Completano l'opera le due porte simmetriche poste a chiusura del deambulatorio, ciascuna delle quali \u00e8 sormontata da un timpano triangolare spezzato con la statua di un \"Angelo seduto\".\nIl coro, di tre campate e terminante con l'abside, presenta lo stesso schema dell'aula, con tre navate (e deambulatorio) separate da due ordini di arcate a sesto acuto ribassato e ballatoio rinascimentale, cui si accede dalle due scale a chiocciola dello jub\u00e9. Al centro dell'abside, rialzato di alcuni gradini rispetto al resto della chiesa, trova luogo l'altare maggiore barocco, in marmi policromi.\nNel deambulatorio di destra, si apre la cappella dedicata a santa Genoveffa, costituita da due ambienti riccamente decorati in stile neogotico nel 1853 in occasione del trasferimento in tale luogo del sarcofago della santa, rinvenuto nel 1802 dopo che, nel 1793, era stato gettato nella Senna insieme ai resti mortali in esso contenuti; l'antico manufatto in pietra, posto sotto l'arco che mette in comunicazione i due ambienti, \u00e8 racchiuso all'interno di una custodia metallica neogotica.\nAl centro del deambulatorio, alle spalle dell'altare maggiore barocco, si apre la cappella assiale, dedicata a Vergine Maria; a pianta semicircolare, ospita sull'altare neoclassico, entro una nicchia incorniciata da un timpano triangolare sorretto da due colonne corinzie scanalate, una statua marmorea raffigurante la \"Madonna col Bambino\", del XIX secolo. Sulle pareti, vi sono quattro tele di Alexandre-Fran\u00e7ois Caminade, raffiguranti (da destra): l\"Annunciazione\", la \"Nativit\u00e0 di Ges\u00f9\", la \"Visitazione\" e la \"Dormizione di Maria\".\nVetrate.\nLa chiesa di Santo Stefano accoglie uno dei cicli di vetrate pi\u00f9 completi tra quelli presenti nella citt\u00e0 di Parigi, con opere che vanno dal XVI al XX secolo; fra le pi\u00f9 antiche vi sono quelle del deambulatorio, mentre tra le pi\u00f9 recenti, quelle che chiudono le polifore della cappella di Santa Genoveffa, risalenti al 1853 e raffiguranti \"Scene della vita della santa\" e \"Angeli in volo\".\nLe quattro grandi vetrate del deambulatorio raffigurano (da sinistra a destra): \"Storie della vita di santa Genoveffa\" (1868-69); \"Storie della vita di santo Stefano\" (ultimo quarto del XVI secolo, vetrata attribuita a Enguerrand Leprince); vetrata del \"Santissimo Nome di Ges\u00f9\" (met\u00e0 del XVI secolo), con (dal basso all'alto) un \"Donatore\" e \"Susanna e i vecchioni\" (ordine inferiore, a sinistra), \"San Michele arcangelo\" (al centro) e \"Martirio di santo Stefano\" (a destra) e \"Battesimo di Cristo\" (ordine superiore, a sinistra) e \"Trasfigurazione\" (a destra) e \"Trinit\u00e0\" (apice, al centro); \"Scene della Nativit\u00e0 di Maria e di Ges\u00f9\" (primo quarto del XVI secolo). Coeve a quest'ultima sono le altre due vetrate della navata di sinistra del coro \"Storie della vita di san Claudio\" e \"Pentecoste\", mentre quella con \"Scene dell'Apocalisse e san Giovanni evangelista\" risale al 1614, con integrazioni del 1861.\nLa vetrata che chiude il rosone della facciata \u00e8 del XVII secolo e raffigura \"Cristo seduto su un delfino circondato da Dio Padre, angeli e vescovi\". Altre vetrate policrome si trovano anche in alcune cappelle laterali e campate delle navatelle, nella navata centrale, nel transetto e nell'abside.\nNella \"galleria del chiostro\", situata nel luogo in cui anticamente sorgeva un cimitero, e attuale accesso alla cappella del catechismo (edificata negli anni 1860 in stile neorinascimentale su progetto di Victor Baltard), vi \u00e8 una collezione di 12 vetrate policrome (in origine 24) degli inizi del XVII secolo, realizzate con la tecnica di pittura su vetro trasparente, con una successiva cottura in forno. L'iconografia del ciclo \u00e8 incentrata sulla presenza reale di Cristo nell'Eucaristia prefigurata dai fatti dell'Antico Testamento; particolare la vetrata in cui viene spiegato il riproporsi del sacrificio di Cristo ogni volta che viene celebrata la messa, con al centro Cristo spremuto nel torchio, dal quale esce il suo sangue.\nOrgani a canne.\nOrgano maggiore.\nL'organo a canne principale della chiesa, collocato sulla cantoria in controfacciata, fu costruito tra il 1633 e il 1636 da Pierre Pescheur ed \u00e8 uno dei pi\u00f9 antichi ed importanti strumenti della citt\u00e0. Successivamente alla costruzione, \u00e8 stato pi\u00f9 volte modificato ed ampliato: la prima da Fran\u00e7ois-Henri Clicquot nel 1777, poi da Aristide Cavaill\u00e9-Coll nel 1863 (\"opus 204/176\") e nel 1873 (\"opus 418/415\") e ancora da Beuchet-Debierre nel 1956 su progetto di Maurice Durufl\u00e9. Piccoli interventi sono stati fatti nel 1975 e 1991 rispettivamente da Gonzalez e Dargassies.\nLo strumento \u00e8 a trasmissione elettrica e dispone di 89 registri, dei quali 83 reali. La consolle \u00e8 situata sul matroneo della prima campata della navata laterale di sinistra; essa dispone di quattro tastiere di 61 note ciascuna e pedaliera concavo-radiale di 32 note; i registri, le unioni e gli accoppiamenti sono azionati da placchette a bilico poste su pi\u00f9 file ai lati e al di sopra dei manuali. Il materiale fonico \u00e8 integralmente racchiuso all'interno della cassa lignea barocca con positivo tergale, realizzata tra il 1630 e il 1633 da Jean Bureau; la cassa \u00e8 decorata con numerose sculture, quali cariatidi, angeli musicanti e \"Ges\u00f9 risorto\"; alla base, vi sono due bassorilievi con i \"Vegliardi dell'Apocalisse\" (a sinistra) e il \"Passaggio del Mar Rosso\" (a destra).\nOrgano del coro.\nSotto la prima arcata di sinistra del coro, trova luogo un secondo organo a canne, costruito da Th\u00e9odore Puget nel 1902 per l'accompagnamento liturgico. Lo strumento \u00e8 a trasmissione pneumatica e dispone di 14 registri, dei quali 12 reali; la consolle dispone di due tastiere di 56 note ciascuna e pedaliera di 30 note. Il materiale fonico \u00e8 integralmente racchiuso all'interno di una cassa lignea neogotica sobriamente decorata con rilievi."}
{"id": "744122", "revid": "767487", "url": "https://it.wikipedia.org/wiki?curid=744122", "title": "Cantone di Pontaumur", "text": "Il Cantone di Pontaumur era una divisione amministrativa dell'Arrondissement di Riom.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744124", "revid": "1825453", "url": "https://it.wikipedia.org/wiki?curid=744124", "title": "Southern Football League", "text": "La Southern Football League \u00e8 una lega calcistica semiprofessionistica inglese a cui prendono parte squadre del Sud dell'Inghilterra.\nLa lega organizza quattro campionati, le due Premier Division che stanno al 7\u00ba livello della piramide inglese mentre la Division One Central e la Division One South risultano all'8\u00ba livello.\nStruttura.\nLa struttura \u00e8 cambiata negli anni, ma oggi \u00e8 formata da quattro campionati su due livelli.\nStoria.\nLa Southern League venne fondata nel 1894, raccogliendo squadre sia professionistiche sia dilettantistiche del Sud dell'Inghilterra, zona nella quale il calcio, come gli altri sport, aveva attecchito pi\u00f9 lentamente rispetto al Nord e alle Midlands.\nInizialmente si proposte come un'alternativa alla Football League per le squadre del Sud dell'Inghilterra e il Millwall fu il vincitore dei primi due campionati. Il Southampton fu la prima squadra della Southern League a raggiungere la finale di FA Cup nel 1900 (impresa ripetuta nel 1902), mentre il Tottenham riusc\u00ec addirittura a vincere la prestigiosa competizione l'anno successivo. Ancor oggi \u00e8 l'unica squadra ad aver vinto la FA Cup senza appartenere alla Football League dopo la sua istituzione.\nNel 1920 quasi tutti i club della prima divisione della Southern League furono assorbiti per costituire la Third Division della Football League, stabilendo per le restanti di fatto un regime di semiprofessionismo che tuttora perdura. Per 60 anni le squadre che passarono da un sistema all'altro furono un numero molto limitato, a causa del sistema di ammissione tramite elezione alla Football League.\nNel 1979 incominciarono le promozioni alla Conference, insieme ai campionati paralleli della Isthmian League e della Northern Premier League.\nNel 2004 le maggiori squadre furono assorbite per la creazione di una seconda divisione di Conference divisa nei due gironi di Conference South e Conference North.\nStagione 2017-2018.\nSono elencate sotto le squadre partecipanti ai tre campionati per la stagione 2014-2015:"}
{"id": "744125", "revid": "767487", "url": "https://it.wikipedia.org/wiki?curid=744125", "title": "Cantone di Pontgibaud", "text": "Il Cantone di Pontgibaud era una divisione amministrativa dell'Arrondissement di Riom.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744127", "revid": "1543377", "url": "https://it.wikipedia.org/wiki?curid=744127", "title": "Null (EP)", "text": "Null \u00e8 un EP di Foetus, progetto del musicista australiano James George Thirlwell, pubblicato nel 1995 dalla Big Cat Records per il mercato britannico, e dalla Columbia Records per quello statunitense.\nIl brano \"Verklemmt\" venne inserito nel LP dello stesso anno, \"Gash\".\nNel 1996, venne ripubblicato insieme all'inedito EP \"Void\", nella raccolta \"Null/Void\".\nTracce.\nTutti i brani sono di James George Thirlwell."}
{"id": "744128", "revid": "73843", "url": "https://it.wikipedia.org/wiki?curid=744128", "title": "Meteora (Grecia)", "text": "Meteora (in lingua greca: \u039c\u03b5\u03c4\u03ad\u03c9\u03c1\u03b1, pronunciato [m\u025bt\u025bo\u027e\u0250], letteralmente \"in mezzo all'aria\" dal greco \u03bc\u03b5\u03c4\u03ac, \"met\u00e1\", \"in mezzo a\" e \u1f00\u03b5\u03af\u03c1\u03c9, \"ae\u00edr\u014d\", aria, \"sospeso in aria\" o \"in alto nei cieli\") \u00e8 una famosa localit\u00e0 ubicata nel nord della Grecia, al bordo nord occidentale della pianura della Tessaglia, nei pressi della cittadina di Kalambaka. Si tratta di un importante centro della chiesa ortodossa, secondo per importanza solo al monte Athos, nonch\u00e9 di una rinomata meta turistica, dichiarata patrimonio dell'umanit\u00e0 dall'UNESCO nel 1988. Dei ventiquattro monasteri edificati con enormi sacrifici in cima a spettacolari falesie di arenaria, attualmente solo sei sono ancora abitati, in parte recuperati dopo anni di abbandono.\nGeologia.\nComprese tra la catena del Pindo, nella regione occidentale della Tessaglia, queste uniche ed enormi colonne di roccia si ergono maestose rispetto al terreno collinare circostante. Una forma cos\u00ec insolita si deve a molteplici fattori non facilmente spiegabili a livello geologico. Va precisato subito che non si tratta di colli vulcanici di roccia ignea dura tipici di altre localit\u00e0, ma di pietre composte da una miscela di arenaria e conglomerato.\nIl conglomerato si \u00e8 formato, nel corso di milioni di anni, grazie a depositi di pietre, sabbia e fango provenienti da torrenti che sfociano in un delta ai margini di un lago. Circa 60 milioni di anni fa, durante il Paleogene, una serie di movimenti della terra spinse il fondale marino verso l'alto, creando un elevato altopiano e causando molte linee di faglia verticali nello spesso strato di arenaria. Gli enormi pilastri di roccia sono stati poi levigati lungo le loro sezioni esterne da agenti atmosferici quali acqua, vento e temperature estreme. \u00c8 insolito che simili formazioni di conglomerato e tale tipo di erosione avvengano in un'area relativamente circoscritta all'interno di una formazione montuosa circostante. Il complesso pu\u00f2 essere collegato a un residuato continentale risalente ai tempi dell'atavica Pangea.\nQuesto tipo di formazione rocciosa e di processo di erosione \u00e8 avvenuto in molti altri luoghi a livello locale e in tutto il mondo, ma ci\u00f2 che rende speciale l'aspetto di Meteora risulta l'uniformit\u00e0 dei costituenti di roccia sedimentaria depositati in milioni di anni lasciando pochi segni di stratificazione verticale, e un'erosione verticale brusca localizzata.\nLa grotta di Theopetra si trova a 4\u00a0km da Kalambaka. La sua singolarit\u00e0 dal punto di vista archeologico si deve al fatto che si presenta come una culla di due transizioni culturali molto significative: il declino dei neanderthaliani in favore del sapiens sapiens e, pi\u00f9 tardi, il passaggio dalla caccia e dalla raccolta all'agricoltura dopo la fine dell'ultima era glaciale. La grotta consiste in un'immensa camera rettangolare vasta 500 m\u00b2 ai piedi di una collina calcarea, che sorge a nord-est sopra il villaggio di Theopetra, con un ingresso largo 17 m e alto 3. Si trova ai piedi della catena montuosa di Chasia, che origina il confine naturale tra le prefetture della Tessaglia e della Macedonia, mentre il fiume Lithaios, un affluente del Peneo, scorre davanti alla caverna. Grazie al piccolo fiume Lithaios, che scorre letteralmente alle porte della grotta, gli occupanti della stessa hanno sempre avuto facile accesso all'acqua fresca e pulita senza la necessit\u00e0 di percorrere quotidianamente lunghe distanze per trovarla.\nGli scavi e le varie operazioni di ricerca hanno permesso di scoprire diatomee pietrificate, circostanza che ha contribuito alla comprensione del paleoclima e dei cambiamenti climatici in generale. La datazione al radiocarbonio evidenzia la presenza umana risalente a 50.000 anni fa. La grotta era aperta al pubblico, ma \u00e8 attualmente chiusa a tempo indeterminato per questioni di sicurezza.\nLa vegetazione cresce lussureggiante dalle pareti rocciose verticali molte grazie all'acqua che si riesce a trovare nelle fessure e crepe che affiorano dagli immensi blocchi. Nel corso delle ultime centinaia di anni, i resoconti secondo cui Meteora era facilmente accessibile a piedi sono mutati perch\u00e9 ora alcuni punti sono diventati letteralmente impenetrabili.\nEssendo dei pilastri di roccia cos\u00ec massicci e intrinsecamente imprevedibili, le cadute di massi rappresentano una minaccia costante per i pellegrini e i turisti di Meteora. Un forte terremoto di magnitudo 7 della scala Richter scosse le rocce nel 1954, lasciando i sottili pilastri miracolosamente intatti. Nel 2005, da una delle conformazioni precipit\u00f2 un masso cos\u00ec grande da aver ostacolato per giorni la strada di accesso che conduce a Meteora.\nStoria.\nStoria antica.\nLe grotte nelle vicinanze di Meteora furono abitate con frequenza ininterrotta tra 50.000 e 5.000 anni fa. Il pi\u00f9 antico esempio conosciuto di una struttura costruita, un muro di pietra che bloccava due terzi dell'ingresso della grotta di Theopetra, fu realizzato 23.000 anni fa, probabilmente allo scopo di allestire una barriera contro i venti freddi (la Terra stava vivendo un periodo freddo a quel tempo), al fianco di molti manufatti del Paleolitico e del Neolitico rinvenuti all'interno delle grotte.\nLe Meteore non sono menzionate nella mitologia greca classica n\u00e9 nella letteratura greca antica.\nEremiti.\nSecondo la leggenda, i primi eremiti scalarono queste rocce impervie e inaccessibili per isolarsi dal mondo gi\u00e0 prima del X secolo, in piena epoca bizantina. Un altro filone sostiene che solo nel XI secolo i monaci si lasciarono attrarre dall'idea di isolarsi sulla cima dei grossi conglomerati della Tessaglia nord-occidentale, considerando il sito come un perfetto punto dove recarsi per essere pi\u00f9 vicini a Dio. Dapprima recatisi in grotte e depressioni rocciose, nelle vicinanze delle stesse fondarono piccoli luoghi di raccoglimento, i cosiddetti \"luoghi di preghiera\", per pregare insieme e studiare i testi spirituali. Tuttavia, per partecipare alle funzioni e ai sacramenti della chiesa (soprattutto la comunione) gli eremiti dovevano discendere nella vecchia chiesa degli Arcangeli, a Stagi, e, successivamente, nella chiesa della Vergine di nuova costruzione.\nSecondo la maggioranza dei ricercatori, il primo eremita fu un certo Barnaba, che nel 950-970 costru\u00ec il pi\u00f9 antico monastero dello Spirito Santo (\u03a3\u03ba\u03ae\u03c4\u03b7 \u03c4\u03bf\u03c5 \u0391\u03b3\u03af\u03bf\u03c5 \u03a0\u03bd\u03b5\u03cd\u03bc\u03b1\u03c4\u03bf\u03c2). Segu\u00ec poi l'edificazione dell'eremo della Trasfigurazione (1020) da parte del monaco cretese Andronico, e nel 1162 fu costruito lo skita Stagi o Dupiani. La fondazione di quest'eremo segn\u00f2 l'inizio di uno 'stato' monastico organizzato (comunit\u00e0), ovvero quello di Meteora, e della vita monastica comunitaria.\nFormazione del complesso monastico.\nPer due o tre secoli Meteora visse in un'atmosfera di pace e tranquillit\u00e0, ma nel XIII secolo iniziarono le invasioni di crociati, serbi, albanesi e ottomani, che cercavano di catturare la Tessaglia. Nel 1334 arriv\u00f2 a Meteora il monaco Atanasio, costretto a sfuggire dal monte Athos per via di un'invasione di alcuni razziatori, accompagnato dal suo pastore spirituale Gregorio. Si stabilirono dunque sul pilastro Stagi e vi risiedettero per circa 10 anni. Atanasio, in futuro Sant'Atanasio delle Meteore, aveva un solo obiettivo: la creazione di un monastero ben organizzato su immagine e somiglianza dell'Athos. A tal fine, nel 1334, radun\u00f2 14 monaci della zona circostante e scal\u00f2 \"Platis Lithos\" (roccia larga), una sontuosa roccia alta 613 m s.l.m., 413 sopra il livello della citt\u00e0 di Kalambaka, dando luogo a un'attivit\u00e0 davvero titanica per quell'epoca, ovvero la costruzione delle prime strutture del futuro famoso monastero di Gran Meteora o della Trasfigurazione. Anastasio fu il primo a stabilire le regole di condotta che i monaci dovevano seguire nella loro carriera religiosa a Meteora. Inoltre, si ritiene che sia stato proprio Atanasio a riservare a queste rocce il nome di \"Meteora\". Nel 1371, giunse in Epiro Giovanni Uro\u0161 Paleologo, che aveva da poco assunto il trono dopo la morte del padre Simeon Uro\u0161. Dopo aver incontrato Atanasio delle Meteore, Giovanni decise di rinunciare alla sua carica di imperatore dei romei e dei serbi e prese i voti monastici sotto il nome di Ioasaf; nel 1390, dopo la morte di Atanasio, assunse il ruolo di guida del monastero della Trasfigurazione. Dal 1490, l'abate di quest'ultima localit\u00e0 fu posto a capo dell'intera comunit\u00e0 monastica di Litopolis (citt\u00e0 rocciosa) di Stagi.\nElenco dei monasteri.\nIl periodo d'oro della comunit\u00e0 monastica risale al XVI secolo: la posizione delle strutture, la quale offriva una protezione naturale dalle invasioni di briganti e rapinatori, permise lo sviluppo nel tempo di una grande associazione di chierici dislocata in vari monasteri. Essa crebbe e si rafforz\u00f2 anche grazie alle numerose offerte e donazioni assegnate da governanti e arconti. Come risultato di ci\u00f2, molti uomini di chiesa gi\u00e0 di una certa fama oppure assolutamente sconosciuti fino a quel momento fondarono i seguenti monasteri (quelli attualmente attivi sono evidenziati in corsivo):\nQuesti 24 monasteri esistettero durante il periodo di massimo splendore dello stato monastico, ma gradualmente declinarono nel totale. Fino agli anni '20 del Novecento, quando furono costruite le strade di accesso ai monasteri e furono fatti dei gradini di pietra per salire, i monaci e i visitatori potevano accedere agli edifici religiosi solo tramite scale di legno mobili o con l'ausilio di persone che li sollevavano in apposite reti (nei primi secoli dell'esistenza del complesso, si impiegava un complicato sistema di travi e contrappesi sfruttando la conformazione delle rocce). La salita durava pi\u00f9 di mezz'ora; le reti a volte si strappavano e il monaco-innografo era tenuto ad avvertire del pericolo:\nLo stesso meccanismo veniva adoperato per ricevere tutti i materiali da costruzione per l'erezione degli edifici monastici, le vettovaglie e le altre necessit\u00e0. Ancora oggi sono visibili meccanismi che ripetono fedelmente quelli di epoca tardo-medievale.\nDurante la seconda guerra mondiale, i monasteri furono saccheggiati dai nazisti e dagli italiani e riportarono danni durante la guerra civile. Tuttavia, gi\u00e0 nei primi anni del dopoguerra, si torn\u00f2 pian piano alla normalit\u00e0 della vita monastica, con Meteora che stava diventando una popolare meta turistica.\nMonasteri attivi.\nAd oggi sono attivi solo sei monasteri:\nI monasteri sono aperti alla visita di fedeli e turisti in giorni e orari prestabiliti. L'ingresso per i cittadini greci \u00e8 gratuito, per gli altri 3 euro.\nMonastero della Trasfigurazione (Gran Meteora).\nIl monastero della Trasfigurazione del Signore (\u03c4\u03b7\u03c2 \u039c\u03b5\u03c4\u03b1\u03bc\u03cc\u03c1\u03c6\u03c9\u03c3\u03b7\u03c2 \u03c4\u03bf\u03c5 \u03a3\u03c9\u03c4\u03ae\u03c1\u03bf\u03c2), noto anche come Gran Meteora (\u039c\u03b5\u03b3\u03ac\u03bb\u03bf \u039c\u03b5\u03c4\u03ad\u03c9\u03c1\u03bf) si trova sulla roccia pi\u00f9 alta (613 m) e pi\u00f9 estesa (0,06\u00a0km\u00b2). Fu fondata da Atanasio intorno al 1340.\nLa cattedrale principale del monastero (catholicon), detta della Trasfigurazione, fu costruita nel 1388 sulla scia dei templi del monte Athos, a 3 conchiglie e a doppio esonartece, oltre che a forma di croce con absidi sui lati e una cupola dodecaedrica alta 24 metri e lunga 32 metri. \u00c8 sostenuta da quattro colonne, tutti i lati delle quali, cos\u00ec come il soffitto, sono coperti da affreschi dedicati a scene religiose ed episodi di martirio dei santi. Nella sezione settentrionale della navata si trova il luogo di sepoltura dei fondatori del monastero, i monaci Atanasio e Ioasaf, e accanto ad essa sono raffigurati i due che tengono in mano il monastero. Ioasaf, grazie al suo passato di governatore, rese possibile l'ampliamento della Cattedrale della Trasfigurazione, la decor\u00f2 con icone e la dot\u00f2 dei vasi sacri necessari. Egli aiut\u00f2 anche gli altri monasteri di Meteora proteggendo i loro diritti grazie all'emissione di lettere reali.\nNel 1484 la cattedrale fu ricostruita e ridipinta, come testimonia l'iscrizione sul lato meridionale dell'altare. Una nuova tappa nella ricostruzione della cattedrale ebbe luogo a met\u00e0 del XVI secolo, quando, dopo la visita del patriarca Geremia I a Meteora, il complesso monastico raggiunse il suo apice. In quel frangente fu costruita una parte significativa degli edifici monastici ancora oggi sopravvissuti (ospedale, cucina, refettorio, casa per monaci anziani), e la Cattedrale della Trasfigurazione acquis\u00ec il suo aspetto attuale. Il dipinto conservato della cattedrale con affreschi di alto livello artistico \u00e8 stato realizzato nel 1552 da un autore ignoto. Nel 1791, per la cattedrale fu realizzata un'iconostasi lignea scolpita con dorature, decorata con figure zoomorfe e vegetali. Degno di nota \u00e8 anche il trono ligneo intagliato dell'abate con intarsi in madreperla (inizio XVII secolo).\nLa chiesa custodisce un gran numero di pregevoli icone dei secoli XIV-XVI, mentre nell'ex refettorio \u00e8 stato allestito un museo dei tesori monastici. Tra i tesori del monastero spiccano il pi\u00f9 antico manoscritto ellenico conosciuto, risalente all'861, la doppia icona della Madre di Dio, realizzata con il contributo di Maria Paleologa, sorella di uno dei fondatori del monastero, una parte di una Crisobolla firmata dall'imperatore Andronico II Paleologo, un sudario completamente ricamato del XIV secolo e quattro icone del XVI secolo (la Nativit\u00e0 di Cristo, la Crocifissione, la Passione, l'Addolorata).\nAll'ingresso al monastero v'\u00e8 il fatiscente eremo di Sant'Atanasio. Si tratta di un piccolo edificio perso nella roccia: il fondatore del monastero vi abitava in una grotta, e dietro l'ingresso si scorgevano una piccola cappella e una cripta. Il monastero fu ripetutamente saccheggiato dagli ottomani (ad esempio, nel 1609 e nel 1616), sopravvivendo nel 1633 a un grave incendio. Per una pi\u00f9 sicura ascesa al monastero nel 1922 furono realizzati dei gradini nella roccia, ma la rete metallica \u00e8 ancora utilizzata per sollevare provviste e altri oggetti necessari alla vita del monastero. Ai danni subiti nella seconda guerra mondiale segu\u00ec il restauro degli edifici del monastero e, ancor pi\u00f9 tardi, l'apertura di un albergo, bench\u00e9 in seguito il monastero torn\u00f2 pienamente operativo.\nMonastero di Varlaam.\nLa storia del monastero di Varlaam (greco \u039c\u03bf\u03bd\u03ae \u0392\u03b1\u03c1\u03bb\u03b1\u03ac\u03bc) o di Tutti i Santi (\u0391\u03b3\u03af\u03c9\u03bd \u03a0\u03ac\u03bd\u03c4\u03c9\u03bd) inizia a met\u00e0 del XIV secolo, quando l'archimandrita Varlaam si arrampic\u00f2 sulla roccia alta 370 m ed eresse diverse celle e una piccola chiesa, che dedic\u00f2 ai Tre Sacri Gerarchi. L\u00ec visse in completa solitudine fino alla fine dei suoi giorni e, dopo la sua morte, tutti i locali rimasero disabitati per molti anni.\nNel 1518, due fratelli, i monaci Nectario e Teofane, provenienti da una nobile famiglia di Apsaradi della citt\u00e0 di Ioannina, che aveva vissuto per sette anni sulla Colonna del Precursore nel Monastero della Trasfigurazione (Gran Meteora), si arrampicarono su una roccia con il solo scopo di restaurare la Chiesa dei Tre Santi, che era diventata un rudere, costruita da Varlaam. Tuttavia, dopo l'espletamento dei lavori necessari, i frati rimasero sulla roccia e, a poco a poco, si unirono a loro altri monaci, il cui numero raggiunse quota 30 entro la met\u00e0 del XVI secolo. Nel 1542, i fratelli costruirono una nuova chiesa spaziosa con due cupole, costruita a somiglianza delle chiese athonite, dedicandola a Tutti i Santi, che poi divenne il catholicon del monastero. Dopo la morte dei fratelli (Teofane nel 1544 e Nectario nel 1550), il monastero continu\u00f2 a prosperare, ricevendo dai fedeli terreni, vigneti, oliveti e abitazioni. Nel 1922 furono scavati dei gradini nella roccia per una pi\u00f9 comoda salita alla costruzione.\nLa Chiesa dei Tre Santi, una basilica ad una navata, quando fu restaurata l'ultima volta nel 1627, fu affrescata dal grande schema Efrem il Siro, uno dei pi\u00f9 famosi abitanti del monastero e prolifico artista di chiese. Negli anni 1550-1560, la Chiesa di Tutti i Santi fu dipinta dal pittore Franco Catelano di Tebe, ma i lavori si trascinarono fino al 1566 nella sezione principale. Vi sono altres\u00ec diversi mosaici in avorio e madreperla nella chiesa. Nell'angolo sud-orientale del nartece si trova il simulacro dei fondatori del monastero, Nectario e Teofane. Nel refettorio vi \u00e8 un museo che ospita una vasta collezione di manoscritti rari, un sudario ricamato in oro e croci in legno intagliato di ottima fattura. Una menzione speciale meritano le icone portatili del periodo post-bizantino, cos\u00ec come il Vangelo dell'imperatore Costantino VII Porfirogenito.\nMonastero della Santissima Trinit\u00e0.\nLa roccia su cui sorge il monastero della Santissima Trinit\u00e0 o della \"Aghia Triada\" (\u039c\u03bf\u03bd\u03ae \u0391\u03b3\u03af\u03b1\u03c2 \u03a4\u03c1\u03b9\u03ac\u03b4\u03bf\u03c2) appare alla vista la pi\u00f9 spettacolare: situato su un blocco roccioso alto 400 metri, ai suoi piedi si trovano l'alveo del fiume Peneo e, nelle vicinanze, le cime della boscosa catena del Pindo.\nNon si hanno informazioni esatte sulla fondazione del monastero; costruito da qualche parte tra il 1458 e il 1476, non \u00e8 nemmeno noto con certezza se il monaco Dometius menzionato nelle cronache monastiche sia il suo fondatore. Nel 1925, sotto l'abate Nikandra, furono scavati nella roccia 140 gradini che, seguendo il sentiero ai piedi della roccia, conducono al monastero. In salita, all'ingresso del monastero, si trova una piccola chiesa dedicata a San Giovanni Battista, scavata nella roccia. A curare i lavori nel 1682 fu un frate di nome Nicodemo, come testimonia l'iscrizione sopra l'ingresso dall'interno dell'edificio, letta per la prima volta nel XIX secolo dall'archeologo francese L. Jose. \u00c8 verosimile che, prima che i gradini venissero realizzati, vi fosse un sito atto a ospitare monaci eremiti solitari.\nNella parte nord-occidentale del monastero si rintraccia un catholicon dedicato alla Santissima Trinit\u00e0. \u00c8 una piccola cattedrale in stile bizantino cruciforme, con due colonne, una cupola bassa e una parte centrale, oltre a un nartece e una sagrestia. Fondata nella seconda met\u00e0 del XV secolo, secondo le iscrizioni nella cattedrale, gli affreschi interni videro la luce nel 1741 grazie al sacerdote Anatoli e a suo fratello Nicodemo. La cappella laterale \u00e8 coperta da un soffitto emisferico, con un'iscrizione la quale informa che questa and\u00f2 costruita nel 1689 e affrescata per la prima volta nel 1692. A destra dell'altare ha sede la sagrestia, la maggior parte dei cui tesori venne depredata durante le conquiste straniere da razziatori sconosciuti insieme alle campane del monastero. Al tempo si riusc\u00ec a salvare 26 icone antiche, attualmente conservate nel monastero di Varlaam, e 40 manoscritti poi trasferiti al monastero di Santo Stefano. Nel 1979 fu trafugata l'antica iconostasi lignea della cattedrale insieme alle icone; al suo posto si install\u00f2 una nuova iconostasi dorata con le icone di Cristo (1662) e della Madre di Dio (1718). Uno dei principali tesori del monastero \u00e8 il Vangelo in cornice d'argento, pubblicato nel 1539 a Venezia.\nMonastero di Roussanou o di Santa Barbara.\nNon si conoscono con certezza n\u00e9 l'epoca della creazione del monastero di Roussanou (\u039c\u03bf\u03bd\u03ae \u03a1\u03bf\u03c5\u03c3\u03ac\u03bd\u03bf\u03c5) o di Arsani (\u0391\u03c1\u03c3\u03ac\u03bd\u03b7) n\u00e9 l'origine del suo nome. Secondo una ricostruzione, il fondatore del monastero sarebbe stato un certo Rusanos, originario della terra di Rosana. Secondo altre fonti non confermate, il monastero fu fondato nel 1288 dagli ieromonaci Nicodemo e Benedetto. Si sa per certo che nel 1545, con il permesso del metropolita della citt\u00e0 di Larissa Vissarion e dell'abate del monastero di Gran Meteora, i fratelli ieromonaci Giuseppe e Massimo, nativi dell'Epiro, costruirono un catholicon in stile bizantino sul sito della distrutta chiesa della Trasfigurazione e restaurarono il monastero, il quale oper\u00f2 poi regolarmente in veste di cenobio.\nIl monastero fu saccheggiato pi\u00f9 volte: le reliquie non depredate e sfuggite agli aggressori sono ora conservate nel monastero della Trasfigurazione. Durante la persecuzione turca del 1757 e la guerra greco-turca del 1897, gli abitanti dei villaggi circostanti si rifugiarono all'interno delle mura del monastero. Nel 1897 si realizzarono due ponti di legno che rimpiazzarono le scale di corda usate in precedenza dai monaci (nel 1930 questi ponti furono sostituiti da quelli moderni). Nel 1940, il monastero cadde in rovina e perse i suoi occupanti. Dal 1950, la starica Eusebia del vicino villaggio di Kastraki mantenne la sola struttura a tre piani del monastero; dopo la morte della donna, nel 1971, il monastero fu chiuso perch\u00e9 inagibile. Negli anni '80, gli edifici del monastero furono restaurati grazie ai finanziamenti e alla supervisione del Servizio Archeologico Greco, i quali hanno permesso la presenza di un convento di suore attualmente dedicato a Santa Barbara.\nIl catholicon del monastero, la Chiesa della Trasfigurazione, con un altare atipico rivolto a nord, \u00e8 una struttura a doppia cupola con volta a crociera e un nartece. La chiesa fu affrescata nel 1560 da ignoti pittori di icone della scuola cretese. Non si ha notizia di lavori di restauro nei secoli successivi, ma nonostante questo gli originali si presentano in buone condizioni. Di eccezionale valore sono gli affreschi del vestibolo dedicati alla \"Resurrezione\" e alla \"Trasfigurazione\": quest'ultima \u00e8 una composizione poliedrica con angeli, anime dei defunti e il fiume infuocato dell'inferno. Di grande pregio risulta altres\u00ec l'intaglio ligneo con doratura dell'iconostasi.\nMonastero di Santo Stefano.\nIl monastero di Santo Stefano (\u0391\u03b3\u03af\u03bf\u03c5 \u03a3\u03c4\u03b5\u03c6\u03ac\u03bd\u03bf\u03c5) \u00e8 il pi\u00f9 ricco del complesso di edifici religiosi a Meteora. Localizzato su un'enorme roccia che domina la citt\u00e0 di Kalambaka, l'ingresso a tale luogo \u00e8 il pi\u00f9 accessibile e si effettua tramite l'unico ponte pedonale disponibile lungo 8 m.\nSull'arco in pietra sopra l'ingresso, nel 1927, fu scoperta una lastra precedentemente murata con la scritta \"6770. Geremia\", il che significa che un eremita di nome Geremia viveva sulla roccia gi\u00e0 nell'anno 6770 dalla fondazione del mondo, cio\u00e8 nel 1192 d.C. Presumibilmente, questo eremita e altri monaci ultimarono in loco diverse celle, una cisterna per la raccolta dell'acqua piovana e una piccola cappella dedicata a Santo Stefano. La fondazione del monastero stesso risale alla fine del XIV secolo, quando lo fece costruire Antonio Cantacuzeno (nipote di Simeon Uro\u0161) e Filoteo da Siatena, le cui sembianze sono immortalate in una piccola chiesa nei dintorni del monastero in esame. Nel 1545 il patriarca Geremia I di Costantinopoli proclam\u00f2 il monastero stauropegale (cio\u00e8 sottoposto direttamente all'autorit\u00e0 del patriarca e non di un vescovo), rimuovendolo dalla giurisdizione della diocesi di Stagi. Per molti anni le case regnanti della Romania sostennero con ingente donazioni il monastero. Durante la dominazione ottomana, esso svolse attivit\u00e0 educative; i fondi monastici furono utilizzati per costruire una scuola nella vicina citt\u00e0 di Kalambaka.\nNel 1798 vide la luce la chiesa di San Caralampo, il catholicon del monastero. Il grosso della chiesa non presenta dipinti; l'iconostasi \u00e8 realizzata con la tecnica dell'intaglio del legno ed \u00e8 decorata con una croce dorata. Alla fine del XIX secolo nella struttura vivevano 31 monaci, ma nel 1960 essa era quasi vuota e, nel 1961, fu convertita in un convento femminile, ancora oggi attivo. Il refettorio monastico, costruito nel 1857, \u00e8 utilizzato per l'esposizione delle reliquie monastiche, le pi\u00f9 pregiate delle quali sono: un disco con calice (1631); molte icone portatili dei secoli XVII-XVIII; un manoscritto della Divina Liturgia del 1404, redatto da uno dei fondatori del monastero.\nIl monastero ha conservato la sua natura di luogo d'istruzione nel campo della rinascita della musica bizantina, sopperendo ad attivit\u00e0 di formazione nel campo dell'iconografia.\nMonastero di San Nicola Anapavsas.\nDel monastero di San Nicola Anapavsas (\u03c4\u03bf\u03c5 \u0391\u03b3\u03af\u03bf\u03c5 \u039d\u03b9\u03ba\u03bf\u03bb\u03ac\u03bf\u03c5 \u0391\u03bd\u03b1\u03c0\u03b1\u03c5\u03c3\u03ac), chiamato anche del Gioioso (\u0386\u03c3\u03bc\u03b5\u03bd\u03bf\u03c2), non \u00e8 noto il momento della fondazione: si ipotizza che i primi monaci giunsero in situ nel XIV secolo. La fondazione del monastero \u00e8 attribuita al monaco Nicanore, detto Anapavsas (\u0391\u03bd\u03b1\u03c0\u03b1\u03c5\u03c3\u03ac\u03c2), una testimonianza questa sopravvissuta nel nome del monastero. Tuttavia, \u00e8 possibile che l'epiteto \u0391\u03bd\u03b1\u03c0\u03b1\u03c5\u03c3\u03ac\u03c2 (dal verbo \u03b1\u03bd\u03ac\u03c0\u03b1\u03c5\u03c9, ovvero riposare) vada piuttosto attribuito al monastero stesso, dovendosi intendere come luogo che garantisce pace mentale e fisica ai monaci e agli ospiti del monastero. La prima menzione scritta di tale centro religioso risale al 1392.\nLa piccola area su cui sorge l'edificio costrinse i monaci a collocare luoghi di preghiera, celle e stanze di vario genere su pi\u00f9 livelli, dando l'impressione di un labirinto. All'ingresso del monastero, nella gola della roccia, sorge una piccola chiesa dedicata a San Simeone. Al primo livello si trova una piccola chiesa realizzata in onore di Sant'Antonio: l'altare, di soli 4 m\u00b2, pu\u00f2 ospitare un solo sacerdote.\nAl secondo livello si trova la Cattedrale di San Nicola, il catholicon del monastero. Di forma rettangolare e senza finestre, sopra si scorge una bassa cupola, mentre il nartece della cattedrale \u00e8 cos\u00ec ampio che sembra che fosse originariamente costruito come cortile di un monastero. L'altare volge il suo sguardo a nord e le pareti della cattedrale sono decorate con affreschi ultimati da Teofane Strelitzas, un rinomato pittore di icone della scuola cretese. La Cattedrale di San Nicola and\u00f2 costruita intorno al 1527 a spese del metropolita di Larissa Dionisio e dello ieromonaco ed esarca di Stagia Nicanore, come testimonia l'iscrizione sopra l'ingresso alla cattedrale.\nAl terzo livello si trovano le celle, un antico refettorio utilizzato come sala di ricevimento per gli ospiti di onore, una piccola chiesa di San Giovanni Battista e una cripta con i teschi dei monaci. All'inizio del Novecento, il monastero di San Nicola si svuot\u00f2, i suoi edifici caddero gradualmente in disuso e i preziosi manoscritti in esso conservati passarono al monastero della Santissima Trinit\u00e0; negli anni '60, il monastero fu restaurato dal Ministero dell'Archeologia della Grecia ed \u00e8 divenuto da allora di nuovo funzionante.\nAutomobilismo.\nLa prova speciale di Meteora (con passaggi in strade vicine ai monasteri) fu una delle pi\u00f9 apprezzate nel Rally dell'Acropoli sino alla fine degli anni '80.\nInfluenza culturale.\nLa singolarit\u00e0 della localit\u00e0 ha ispirato numerose opere tra cinematografia, letteratura e musica."}
{"id": "744129", "revid": "267975", "url": "https://it.wikipedia.org/wiki?curid=744129", "title": "Jean-Claude Turcotte", "text": "Biografia.\nNasce a Montr\u00e9al, sede arcivescovile nel Qu\u00e9bec, il 26 giugno 1936.\nFormazione e ministero sacerdotale.\nSvolge gli studi classici al collegio \"Andr\u00e9-Grasset\", dal 1947 al 1955. Entra nel seminario maggiore di Montr\u00e9al, dove prosegue gli studi teologici e consegue un diploma in teologia.\nIl 24 maggio 1959 \u00e8 ordinato presbitero, nella chiesa di Saint Vincent de Paul, dal vescovo Laurent Morin.\nDopo l'ordinazione \u00e8 nominato vicario parrocchiale della chiesa di Saint Mathias, dal 1959 al 1961, \u00e8 poi cappellano e assistente della Giovent\u00f9 operaia cristiana, dal 1961 al 1964.\nFrequenta, dal 1964 al 1965, l'Universit\u00e0 Cattolica di Lilla, in Francia, dove ottiene il diploma in pastorale sociale.\nRitorna in Canada e viene destinato al compito di cappellano diocesano della JICF e del Movimento dei lavoratori cristiani, dal 1965 al 1967. Presso l'ufficio del clero ricopre, dal 1967 al 1974, gli incarichi di responsabile dei seminaristi, degli studi, della formazione permanente del clero e segretario della \"Commission des Traitements\". Nel 1974 diventa direttore dell'ufficio per la pastorale parrocchiale.\nIl 25 settembre 1981 l'arcivescovo Paul Gr\u00e9goire lo nomina vicario generale dell'arcidiocesi e coordinatore generale della pastorale.\nMinistero episcopale e cardinalato.\nIl 14 aprile 1982 papa Giovanni Paolo II lo nomina vescovo ausiliare di Montr\u00e9al e vescovo titolare di Suas; riceve l'ordinazione episcopale il 29 giugno successivo, nella cattedrale di Maria Regina del Mondo a Montr\u00e9al, dall'arcivescovo Paul Gr\u00e9goire (poi cardinale), coconsacranti i vescovi Adrien Andr\u00e9 Maria Cimichella e Leonard James Crowley.\nIl 17 marzo 1990 papa Giovanni Paolo II lo nomina arcivescovo metropolita della medesima arcidiocesi; succede al cardinale Paul Gr\u00e9goire, dimessosi per raggiunti limiti di et\u00e0.\nNel concistoro del 26 novembre 1994 papa Giovanni Paolo II lo crea cardinale presbitero di Nostra Signora del Santissimo Sacramento e Santi Martiri Canadesi.\nNel 1994 e nel 1997 partecipa al Sinodo dei vescovi. Tra il 1997 ed il 1999 \u00e8 il presidente della Conferenza dei vescovi cattolici del Canada.\nIl 18 ed il 19 aprile partecipa come cardinale elettore al conclave del 2005 che elegge papa Benedetto XVI.\nIl 20 marzo 2012 papa Benedetto XVI accetta la sua rinuncia al governo pastorale dell'arcidiocesi di Montr\u00e9al, presentata per raggiunti limiti d'et\u00e0; gli succede Christian L\u00e9pine.\nIl 12 ed il 13 marzo partecipa come cardinale elettore al conclave del 2013 che elegge papa Francesco.\nL'8 aprile 2015 \u00e8 deceduto all'ospedale Marie-Clarac di Montr\u00e9al, all'et\u00e0 di 78 anni, per complicanze correlate al diabete.\nLe esequie si sono tenute il 17 aprile nella cattedrale di Maria Regina del Mondo a Montr\u00e9al e sono state presiedute dall'arcivescovo Christian L\u00e9pine. La salma \u00e8 stata poi tumulata nella cappella dei vescovi della cattedrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "744130", "revid": "767487", "url": "https://it.wikipedia.org/wiki?curid=744130", "title": "Cantone di Randan", "text": "Il Cantone di Randan era una divisione amministrativa dell'Arrondissement di Riom.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744131", "revid": "984922", "url": "https://it.wikipedia.org/wiki?curid=744131", "title": "Cantone di Riom-Est", "text": "Il Cantone di Riom-Est era una divisione amministrativa dell'Arrondissement di Riom.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Riom e i comuni di"}
{"id": "744132", "revid": "984922", "url": "https://it.wikipedia.org/wiki?curid=744132", "title": "Cantone di Riom-Ovest", "text": "Il Cantone di Riom-Ovest era una divisione amministrativa dell'Arrondissement di Riom.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Riom e i comuni di"}
{"id": "744135", "revid": "984922", "url": "https://it.wikipedia.org/wiki?curid=744135", "title": "Cantone di Saint-Gervais-d'Auvergne", "text": "Il Cantone di Saint-Gervais-d'Auvergne era una divisione amministrativa dell'Arrondissement di Riom.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744137", "revid": "984922", "url": "https://it.wikipedia.org/wiki?curid=744137", "title": "Cantone di Ch\u00e2teldon", "text": "Il Cantone di Ch\u00e2teldon era una divisione amministrativa dell'Arrondissement di Thiers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744138", "revid": "984922", "url": "https://it.wikipedia.org/wiki?curid=744138", "title": "Cantone di Courpi\u00e8re", "text": "Il Cantone di Courpi\u00e8re era una divisione amministrativa dell'Arrondissement di Thiers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744139", "revid": "1543377", "url": "https://it.wikipedia.org/wiki?curid=744139", "title": "Verklemmt/Be Thankful", "text": "Verklemmt / Be Thankful \u00e8 un singolo in vinile (7\") pubblicato da Foetus per promuovere il suo album \"Gash\". Sul lato A \u00e8 presente la canzone \"Verklemmt\", tratta proprio da \"Gash\" (oltre che dall'EP \"Null\"), mentre sul lato B c'\u00e8 la canzone \"Be Thankful\", tratta da \"Null\". \nIl singolo \u00e8 stato distribuito in edizione limitata; solo 1.000 copie, infatti, vennero prodotte."}
{"id": "744140", "revid": "287204", "url": "https://it.wikipedia.org/wiki?curid=744140", "title": "Cantone di Lezoux", "text": "Il Cantone di Lezoux \u00e8 una divisione amministrativa dell'Arrondissement di Thiers e dell'Arrondissement di Clermont-Ferrand.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 14 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 14:"}
{"id": "744141", "revid": "767487", "url": "https://it.wikipedia.org/wiki?curid=744141", "title": "Vittime di guerra", "text": "Vittime di guerra (\"Casualties of War\") \u00e8 un film del 1989 diretto da Brian De Palma, con Michael J. Fox, Sean Penn e Ving Rhames.\nTrama.\nUna squadra di soldati statunitensi dell'LRRP perde uno dei suoi membri in un villaggio nella zona di T\u00e2y Nguy\u00ean, ritenuta alleata dei Viet Cong. Per rappresaglia, la squadra rapisce una ragazza vietnamita, Than Thi Oah, che sar\u00e0 violentata ripetutamente dal gruppo: l'unico a rifiutarsi sar\u00e0 il soldato Sven Eriksson, che fin dall'inizio si mostra contrario, anzi, disgustato dalla decisione del sergente psicopatico Tony Meserve. I due militari si trovano pi\u00f9 volte in contrasto a causa del loro differente modo di pensare. Durante uno scontro a fuoco, il gruppo di soldati uccide con ferocia la ragazza, per evitare che i superiori conoscano la verit\u00e0.\nDopo la battaglia, coprono l'omicidio, ma Eriksson rifiuta di mantenere il segreto, e compromette sia la sua vita che la sua carriera militare (anche a causa dei superiori che vorrebbero insabbiare il caso) per far uscire allo scoperto quanto veniva tenuto nascosto. Si apre un'indagine, e i quattro uomini che hanno partecipato allo stupro e all'omicidio vengono sottoposti alla corte marziale.\nProduzione e distribuzione.\nLa location del ponte venne filmata a Kanchanaburi, in Thailandia. Altre parti del film vennero invece girate a Phuket.\nLa pellicola, uscita il 18 agosto 1989, si basa su di un fatto realmente accaduto nel 1966 durante la guerra del Vietnam, l'incidente della collina 192, gi\u00e0 portato sullo schermo nel film \"O.k.\" del 1970, diretto da Michael Verhoeven."}
{"id": "744142", "revid": "767487", "url": "https://it.wikipedia.org/wiki?curid=744142", "title": "Cantone di Maringues", "text": "Il Cantone di Maringues \u00e8 una divisione amministrativa dell'Arrondissement di Riom e dell'Arrondissement di Thiers.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 20 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 20:"}
{"id": "744144", "revid": "984922", "url": "https://it.wikipedia.org/wiki?curid=744144", "title": "Cantone di Saint-R\u00e9my-sur-Durolle", "text": "Il Cantone di Saint-R\u00e9my-sur-Durolle era una divisione amministrativa dell'Arrondissement di Thiers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744146", "revid": "2043251", "url": "https://it.wikipedia.org/wiki?curid=744146", "title": "Jean-Pierre Ricard (cardinale)", "text": "Biografia.\nJean-Pierre Ricard, prima di frequentare per un anno \"Lettres sup\u00e9rieures\" al liceo Thiers, compie gli studi secondari al liceo Saint-Charles et P\u00e9rier di Marsiglia.\nRiceve l'ordinazione sacerdotale il 5 ottobre 1968 a Marsiglia.\nNominato vescovo titolare di Pulcheriopoli e ausiliare di Grenoble il 17 aprile 1993, riceve la consacrazione episcopale il 6 giugno dello stesso anno.\nIl 4 luglio 1996 viene nominato vescovo coadiutore di Montpellier, succedendo alla medesima sede vescovile il 6 settembre dello stesso anno.\nIl 21 dicembre 2001 viene trasferito alla sede metropolitana di Bordeaux.\nVicepresidente della Conferenza Episcopale di Francia dal 1999, ne \u00e8 eletto presidente il 6 novembre 2001. Rieletto nel 2004, rimane in carica fino al 2007.\nIl 15 luglio 2002 viene nominato membro della Pontificia commissione \"Ecclesia Dei\" e, il 6 settembre dello stesso anno, membro della Congregazione per la Dottrina della Fede.\nDal 2006 al 2011 \u00e8 vice presidente del Consiglio delle conferenze episcopali d'Europa.\n\u00c8 proclamato cardinale da papa Benedetto XVI nel concistoro del 24 marzo 2006.\nIl 21 gennaio 2010 viene nominato membro del Pontificio consiglio per la promozione dell'unit\u00e0 dei cristiani, il 22 ottobre 2011 membro del Consiglio di cardinali per lo studio dei problemi organizzativi ed economici della Santa Sede.\nIl 1\u00ba ottobre 2019 papa Francesco accetta la sua rinuncia al governo pastorale dell'arcidiocesi di Bordeaux per sopraggiunti limiti d\u2019et\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "744147", "revid": "287204", "url": "https://it.wikipedia.org/wiki?curid=744147", "title": "Cantone di Thiers", "text": "Il Cantone di Thiers \u00e8 una divisione amministrativa dell'Arrondissement di Thiers.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 3 a 13 comuni.\nComposizione.\nI 3 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 13:"}
{"id": "744148", "revid": "125363383", "url": "https://it.wikipedia.org/wiki?curid=744148", "title": "Stazione di Milano Porta Venezia", "text": "La stazione di Milano Porta Venezia \u00e8 una fermata ferroviaria del passante ferroviario di Milano.\nCompletamente sotterranea, \u00e8 ubicata all'incrocio fra Viale Regina Giovanna e Corso Buenos Aires, nel centro di Milano.\nStoria.\nLa stazione di Milano Porta Venezia venne attivata il 21 dicembre 1997, come capolinea provvisorio della prima tratta del passante. Fu progettata da Angelo Mangiarotti, analogamente ad altri impianti del passante.\nIl 30 giugno 2002, con il prolungamento della linea verso Dateo, perse il ruolo di capolinea, venendo declassata a fermata.\nStrutture e impianti.\nL'impianto \u00e8 una fermata sotterranea a due binari entrambi aventi una banchina laterale a loro servizio, di solito usati cos\u00ec:\nBinario 1: dedicato ai treni diretti in direzione sud (S1 per Lodi, S2 per Milano Rogoredo, S12 per Melegnano e S13 per Pavia) e ai treni diretti in direzione est (S5 per Treviglio e S6 per Pioltello-Limito/Treviglio).\nBinario 2: dedicato ai treni diretti in direzione nord (S1 per Saronno, S2 per Seveso, S12 e S13 per Milano Bovisa) e ai treni diretti in direzione ovest (S5 per Varese e S6 per Novara).\nLa volta della galleria \u00e8 percorsa da una serie di tubi paralleli, traversati dagli archi dai quali dipartono una serie di tiranti che reggono il mezzanino, costituito da un lungo corridoio esattamente sovrapposto al fascio binari.\nLa stazione sorge sotto viale Regina Giovanna. Vi sono varie direzioni in uscita tra cui piazza VIII Novembre, piazza Santa Francesca Romana, corso Buenos Aires e piazza Oberdan.\nMovimento.\nLa fermata \u00e8 servita dalle linee S1, S2, S5, S6, S12 e S13 del servizio ferroviario suburbano.\nInterscambio.\nLa fermata costituisce un importante punto di interscambio con la linea 1 della metropolitana di Milano.\nNelle vicinanze della stazione effettuano fermata alcune linee tranviarie urbane, gestite da ATM."}
{"id": "744149", "revid": "1543377", "url": "https://it.wikipedia.org/wiki?curid=744149", "title": "Cromosoma 18", "text": "Con il nome di cromosoma 18 si indica, per convenzione, il diciottesimo cromosoma autosomico umano in ordine di grandezza (calcolando anche il cromosoma X, risulta essere il diciannovesimo). Gli individui presentano solitamente due copie del cromosoma 18, come di ogni autosoma. Il cromosoma 18 possiede oltre 76 milioni di nucleotidi. I due cromosomi 18 rappresentano circa il 2,5% del DNA totale nelle cellule umane.\nIl cromosoma 18 contiene di certo oltre 350 geni, ma si ritiene possa contenerne oltre 400.\nIl numero di polimorfismi a singolo nucleotide (SNP) individuati \u00e8 di oltre 300.000.\nGeni.\nI seguenti sono alcuni dei geni identificati sul cromosoma 18:\nMalattie.\nAlcune patologie legate a problemi a carico del cromosoma 18:\nCollegamenti esterni.\nwww.chromosome18eur.org"}
{"id": "744150", "revid": "1543377", "url": "https://it.wikipedia.org/wiki?curid=744150", "title": "\u00dcberschall 1996", "text": "\u00dcberschall 1996 \u00e8 uno split contenente canzoni dei Faust, Stereolab e Foetus. Il disco venne prodotto in un'edizione limitata di sole 2.000 copie. Venne pubblicato in concomitanza con il 1996 \u00dcberschall Festival di Brema, Germania. Alcune delle copie vennero regalate proprio durante il festival.\nTrack list.\nLato B.\n\"Percolations\" apparve in seguito sul disco degli Stereolab \"Aluminum Tunes\". \"Right Between Yr Eyes\" apparve sul disco dei Faust \"Abzu\"."}
{"id": "744151", "revid": "78273", "url": "https://it.wikipedia.org/wiki?curid=744151", "title": "Palazzo Ducale di Urbino", "text": ""}
{"id": "744152", "revid": "767487", "url": "https://it.wikipedia.org/wiki?curid=744152", "title": "Valerio Foglia Manzillo", "text": "Biografia.\nInizia a lavorare come modello e fotomodello, comparendo in alcune campagne pubblicitarie. Nel 2002 esordisce nel film diretto da Matteo Garrone, \"L'imbalsamatore\". Successivamente lavora nel film \"Verso nord\" (2004), regia di Stefano Reali, e nel controverso \"Mater Natura\", regia di Massimo Andrei, del 2005, anno in cui \u00e8 anche protagonista del cortometraggio \"Non ti aspettavo\", soggetto, sceneggiatura e regia di Barbara Rossi Prudente.\nNel 2006 partecipa al film tv di Canale 5, \"Domani \u00e8 un'altra truffa\", regia di Pier Francesco Pingitore. Tra giugno e luglio del 2008 gira l'opera prima di Maddalena De Panfilis, intitolata \"Sleepless\", in cui interpreta il ruolo di un aspirante camorrista, nelle sale nel 2009. Nel 2011 torna sul grande schermo con il film \"Mozzarella Stories\", diretto da Edoardo De Angelis. Nel 2015 gira il film \"Il velo di Maya\", opera seconda di Elisabetta Rocchetti."}
{"id": "744157", "revid": "767487", "url": "https://it.wikipedia.org/wiki?curid=744157", "title": "Null/Void", "text": "Null/Void \u00e8 un doppio EP di Foetus contenente due EP mai pubblicati se non in alcuni paesi. \"Null\" venne, infatti, distribuito solo negli Stati Uniti come disco promozionale. Sfortunatamente, la pubblicazione ufficiale di \"Null\" e quella di \"Void\" vennero fermate quando la Sony recise il contratto con Thirlwell alla fine del 1995.\nQuesto doppio EP venne inizialmente pubblicato in Giappone (1996). Nel 1997 avvenne la pubblicazione anche negli Stati Uniti (attraverso la Cleopatra) e in Europa (attraverso la Big Cat).\nEsattamente come fu con \"Null\" per \"Verklemmt\", \"Void\" \u00e8, di fatto, il singolo per \"Friend or Foe\" (anch'esso contenuto in \"Gash\"."}
{"id": "744160", "revid": "30610", "url": "https://it.wikipedia.org/wiki?curid=744160", "title": "Isidoro di Rostov", "text": "Biografia.\nNato in Germania da ricchi genitori, abbandon\u00f2 ancora adolescente la famiglia e, \"desiderando il Regno dei Cieli\", distribu\u00ec i propri averi ai poveri. Abbigliatosi come un mendicante inizi\u00f2 dunque a viaggiare per tutta l'Europa, fino a giungere alla citt\u00e0 russa di Rostov, dove si convert\u00ec al cristianesimo ortodosso, nonostante fosse stato educato fin dall'infanzia al cattolicesimo. Qui scelse, come aveva fatto San Procopio di Ustiug un secolo prima, di diventare uno \"Stolto in Cristo\", denominazione con cui vengono indicati coloro che decidendo di vivere simulando la pazzia, in miseria e disprezzando il proprio corpo, credono poter meglio partecipare alla passione di Ges\u00f9. A Rostov Isidoro costru\u00ec con le proprie mani una capanna in legno per ripararsi alla meglio dagli eventi atmosferici e l\u00ec si stabil\u00ec.\nSecondo la sua \"Vita\", il santo passava la notte dentro la propria capanna in costante preghiera, dormendo e riposando pochissimo al fine di dedicare il proprio corpo a Dio; durante il giorno girava invece per la citt\u00e0 simulando pazzia, ammonendo coloro che riteneva si stessero allontanando dalla parola di Dio e aiutando coloro che gli chiedevano aiuto, con i quali divideva i pochi beni ottenuti in carit\u00e0.\nMor\u00ec nel 1474.\nCulto.\nNel luogo dove fu sepolto fu costruita una chiesa, dedicata all'Ascensione del Signore, nella cui cripta si trovano tutt'oggi le sue reliquie. La tradizione popolare lo ritenne capace di spirito profetico e gli attribu\u00ec numerosi miracoli sia durante la vita che dopo la morte. \nVenerato dalla Chiesa ortodossa russa, che lo considera patrono dei marinai, \u00e8 ricordato il 14 maggio."}
{"id": "744171", "revid": "287204", "url": "https://it.wikipedia.org/wiki?curid=744171", "title": "Capo Farvel", "text": "Il capo Farvel (o Kap Farvel, o \u016am\u00e1narssuaq) \u00e8 un capo della Groenlandia, il pi\u00f9 meridionale (fin sotto il 60\u00ba parallelo). Si trova sull'isola Itilleq o Egger, in un arcipelago separato dal resto dell'isola dal Prins Christians Sund e si protende nell'oceano Atlantico, separandolo dal mare del Labrador a ovest; politicamente fa parte del comune di Kujalleq."}
{"id": "744184", "revid": "767487", "url": "https://it.wikipedia.org/wiki?curid=744184", "title": "(not adam)", "text": "(not adam) \u00e8 un EP di Foetus pubblicato nel 2004 dalla Ectopic Ents/Birdman.\n\"(not adam)\" \u00e8 un EP promozionale per l'album \"Love\"."}
{"id": "744190", "revid": "6923", "url": "https://it.wikipedia.org/wiki?curid=744190", "title": "Scuola di avviamento professionale", "text": "Le scuole di avviamento professionale erano, in Italia, particolari scuole che permettevano a chi aveva conseguito la licenza elementare di continuare gli studi ottenendo una formazione verso il mondo del lavoro o le scuole professionali e tecniche. La scuola secondaria di avviamento professionale fu istituita nel 1928 dal Ministro Giuseppe Belluzzo, in sostituzione dei corsi postelementari e della scuola complementare, con lo scopo di completare l'istruzione dell'obbligo e di dare una preparazione professionale generica nei vari settori dell'attivit\u00e0 economica. Con la legge del 22 aprile 1932 n. 490 se ne dispose il riordinamento, facendovi confluire le scuole operaie di avviamento al lavoro e i corsi integrativi di avviamento professionale. Si accedeva alla scuola di avviamento con la licenza elementare o con esame di ammissione e, al termine del corso di studi triennale, si conseguiva la licenza di scuola secondaria di avviamento professionale con la quale si poteva ottenere l'iscrizione alla scuola tecnica, alla scuola professionale femminile, al corso superiore dell'Istituto d'arte o dell'istituto tecnico. La scuola di avviamento professionale fu abolita con l'istituzione della scuola media unificata per l'accesso a tutte le scuole superiori (legge 1859 del 31 dicembre 1962). I Consorzi Provinciali per l'Istruzione Tecnica, furono istituiti in tutto il territorio nazionale con legge 21 gennaio 1936 n. 82 con il compito di promuovere lo sviluppo ed il perfezionamento dell'istruzione tecnica. Tali consorzi concorrevano al finanziamento, all'organizzazione e gestione, sia dei corsi liberi ad iniziativa privata, sia delle scuole e dei corsi di istruzione dello Stato. Il presidente del consiglio di amministrazione era nominato dal Ministero della Pubblica Istruzione. I consorzi furono soppressi, a livello nazionale, nel 1977 (D.P.R. 24 luglio 1977) dopo che le funzioni amministrative erano passate alle Regioni (D.P.R. 15 gennaio 1972 n. 10).\nStoria.\nLa scuola complementare.\nCon la riforma Gentile del 1923 venne introdotta la \"scuola complementare\", triennale, erede della soppressa scuola tecnica, con indirizzo industriale o commerciale, che non consentiva il proseguimento degli studi, in particolare i programmi prevedevano:\nSi distinguevano i \" corsi\" biennali dalle \"scuole\" di durata triennale. A loro volta c'era la distinzione tra l'indirizzo industriale e quello commerciale.\nL'istituzione e la fine.\nVennero istituite dal R.D. 5 febbraio 1928, n. 577, su impulso del ministro Giuseppe Belluzzo del governo Mussolini.\nQuesto tipo di scuola rimase operante fino all'emanazione della legge 31 dicembre 1962, n. 1859 quando si trasform\u00f2 in Scuola media inferiore.\nCaratteristiche.\nEra una scuola per i ragazzi dagli 11 ai 14 anni che potevano ricevere un addestramento pratico per le semplici professioni della manodopera esecutiva e per il segretariato. L'obbligo scolastico venne portato a 14 anni di fatto solo con la riforma del 1962, con la scuola media unica obbligatoria, che realizz\u00f2 finalmente l'articolo 34 della Costituzione che prevedeva la scuola dell'obbligo fino a 14 anni.\nRimase l'unico canale d'istruzione post elementare senza il latino, e veniva frequentata perci\u00f2 da tutti gli alunni che non intendevano proseguire l'istruzione nelle scuole superiori. Prevedeva in via teorica la possibilit\u00e0 di continuare gli studi tecnici attraverso il passaggio ai corsi inferiori dell'Istituto tecnico con esami selettivi di italiano e matematica.\nEsistevano anche le \"Scuole governative maschili serali\" ad esempio ad indirizzo commerciale, destinate agli adulti in possesso della licenza elementare."}
{"id": "744194", "revid": "339392", "url": "https://it.wikipedia.org/wiki?curid=744194", "title": "Avviamento professionale", "text": ""}
{"id": "744195", "revid": "767487", "url": "https://it.wikipedia.org/wiki?curid=744195", "title": "Dulce Pontes", "text": "\u00c8 nota per aver perpetuato la memoria del fado, la musica popolare portoghese.\nBiografia.\nDulce Pontes \u00e8 nata nel 1969 a Montijo, una piccola cittadina che sorge dalle rive del fiume Tago, situata nel distretto di Setubal, nei dintorni di Lisbona. Formatasi inizialmente come pianista, approder\u00e0 al canto partecipando ad un concorso canoro nella sua citt\u00e0 natale, all'et\u00e0 di diciotto anni.\nSi propose anche come attrice per la televisione e per il teatro. Nel 1991 vinse il Festival da Can\u00e7ao portoghese con la canzone \"Lusitana Paix\u00e3o\" (conosciuta in inglese come \"Tell Me\"), che le diede la possibilit\u00e0 di rappresentare il Portogallo all'Eurovision Song Contest, dove si classific\u00f2 ottava e tutt'oggi \u00e8 la quarta persona portoghese che si sia meglio piazzata nel prestigioso concorso. Con il passare degli anni Dulce Pontes si \u00e8 fatta notare spesso per le sue straordinarie doti interpretative, affermandosi nell'immaginario collettivo come una delle pi\u00f9 grandi star della world music.\nIl suo particolare quanto unico stile musicale \u00e8 il frutto dell'unione delle sonorit\u00e0 piene di saudade del fado con quelle pi\u00f9 moderne del pop e del folk, portando avanti con grande entusiasmo una ricerca di nuove espressioni musicali. Ha dato nuova vita alla musica tradizionale del suo paese, riarrangiando vecchie canzoni popolari dimenticate e usando strumenti ormai caduti in disuso. La sua ricerca musicale non conosce limiti n\u00e9 geografici n\u00e9 culturali. Oltre che dalla musica iberica, la Pontes attinge anche da altre fonti di altri paesi del mondo: quello arabo, africano, brasiliano e bulgaro.\nOltre che in portoghese, canta anche in spagnolo, galiziano, mirandese, italiano, inglese e greco. Dulce Pontes ha collaborato con diversi artisti internazionali come Ces\u00e1ria \u00c9vora, Ennio Morricone, Caetano Veloso, Marisa Monte, Carlos Nu\u00f1ez, the Chieftains, Kepa Junkera, Eleutheria Arvanitak\u012b, Andrea Bocelli, George Dalaras, Paulo de Carvalho e altri ancora.\nLa sua hit \"Can\u00e7\u00e3o do mar\" (cover di un brano di Am\u00e1lia Rodrigues) \u00e8 stata inserita nella colonna sonora del film hollywoodiano del '97 \"Schegge di paura\". Uno degli ultimi album, \"\"Focus\", \u00e8 il frutto della collaborazione con il musicista premio oscar alla carriera nel 2007 Ennio Morricone, e una sua reinterpretazione del tema di \"C'era una volta il West\", dal titolo \"Your Love\", \u00e8 stata scelta dall'Enel a partire dal 2010 per i suoi spot istituzionali.\nNel giugno del 2006, Dulce Pontes ha pubblicato il suo nuovo album dal titolo \"O cora\u00e7\u00e3o tem tr\u00eas portas\" (Il cuore ha tre porte)\". Si tratta di un album interamente live, registrato senza la presenza di un pubblico, nel Convento dell'Ordine di Cristo a Tomar e nella chiesa di Santa Maria a \u00d3bidos, in Portogallo. A sentire la musicista, questo \u00e8 il suo album pi\u00f9 intimo e personale.\nNel 2007 canta il brano La Luz Prodigiosa contenuta nell'album We All Love Ennio Morricone.\nNel 2009 festeggia i vent'anni di carriera pubblicando un album doppio dal titolo \"Momentos\" che contiene alcuni importanti esibizioni dal vivo e alcuni brani inediti."}
{"id": "744203", "revid": "984922", "url": "https://it.wikipedia.org/wiki?curid=744203", "title": "Gurreholm", "text": "Gurreholm \u00e8 un villaggio della Groenlandia; si trova nella terra di Jameson. Politicamente appartiene al comune di Sermersooq."}
{"id": "744206", "revid": "309289", "url": "https://it.wikipedia.org/wiki?curid=744206", "title": "Jukaghiri", "text": "Gli jukaghiri (anche iucaghiri, in russo \u044e\u043a\u0430\u0433\u0438\u0301\u0440\u044b; auto designazioni \u043e\u0434\u0443\u043b, \"odul\" o \u0434\u0435\u0442\u043a\u0438\u043b\u044c, \"detkil'\") sono un gruppo etnico della Siberia Orientale. Vivono sulle sponde del fiume Kolyma. Secondo il censimento russo del 2002 vi erano 1.509 jukaghiri in Russia, mentre nel censimento sovietico del 1989 ne erano stati registrati 1.612.\nGli jukaghiri della tundra vivono nelle regioni del basso Kolyma, nella Sacha-Jacuzia; quelli della taiga vivono nelle regioni dell'alto Kolyma, nella Sacha-Jacuzia e nel distretto di Srednekanskij (oblast' di Magadan). Durante la colonizzazione russa del XVII secolo, i gruppi tribali degli jukaghiri occuparono le aree che si estendevano dal fiume Lena alla bocca del fiume Anadyr'. Tra il XVII e il XIX secolo, comunque, il numero di jukaghiri decrebbe notevolmente a causa di epidemie, di lotte intestine e della politica coloniale zarista. In questo periodo molti jukaghiri assimilarono la cultura degli jakuti, degli eveni e dei russi stessi.\nLa lingua jukaghira appartiene alla superfamiglia linguistica del paleosiberiano. Alcuni linguisti la considerano in qualche modo correlata alle lingue uraliche ma questa classificazione non \u00e8 accettata dalla maggioranza dei linguisti specializzati in lingue uraliche. Oggi la lingua jukaghira \u00e8 considerata in pericolo di estinzione.\nGli jukaghiri erano divisi in 13 trib\u00f9, delle quali sono 3 sono giunte fino ad oggi. Le trib\u00f9 sopravvissute sono quelle degli odul di Nelemnoe, dei vadul di Andrju\u0161kino e dei ciuvani dell'area del fiume Anadyr'. Gli altri gruppi si considerano estinti; tra questi ultimi si possono trovare i chodynt, gli anaul (entrambi dell'area del fiume Anadyr') e gli omok (territori a nord della trib\u00f9 dei ciuvani). Alcuni etnologi considerano questi ultimi come un gruppo etnico separato.\nEcco l'elenco completo delle 13 trib\u00f9 jukaghire:"}
{"id": "744207", "revid": "1652635", "url": "https://it.wikipedia.org/wiki?curid=744207", "title": "Dionisie", "text": "Le Dionisie erano, nell'antica Grecia, celebrazioni dedicate al dio Dioniso, nel corso delle quali venivano messe in scena rappresentazioni teatrali tragiche e comiche. Tali rappresentazioni erano di tipo competitivo: una apposita giuria stabiliva la classifica una volta conclusi gli spettacoli. Altre festivit\u00e0 durante le quali si mettevano in scena opere teatrali erano le Lenee.\nOrigine.\nL'istituzione delle Dionisie \u00e8 generalmente attribuita al tiranno Pisistrato e riconducibile agli anni compresi tra il 535 ed il 532 a.C. circa. L'importanza di celebrare questo culto ha radici profonde, da ricercarsi non solo in ambito religioso ma in quello pi\u00f9 strettamente culturale e socio-politico. \nSe da un lato il culto di Dioniso era prassi attestata gi\u00e0 da diversi secoli, dall'altro vi si legge la necessit\u00e0 di creare un evento di straordinaria e completa partecipazione collettiva al fine di veicolare ed integrare i cittadini al nuovo ordinamento rappresentato dalla tirannide.\nDurante le Dionisie ogni attivit\u00e0 della citt\u00e0 si fermava, e tutti i cittadini erano invitati a collaborare all'evento. Tale era la necessit\u00e0 di coesione sociale che i procedimenti legali venivano interrotti mentre i reclusi nelle carceri venivano temporaneamente rilasciati per partecipare alle feste.\nLe Dionisie cittadine o Grandi Dionisie.\nLe Grandi Dionisie si svolgevano ad Atene tra il 10 ed il 14 circa del mese di Elafebolione del calendario attico, corrispondente ai mesi di marzo-aprile del calendario giuliano.\nLuogo e periodo non sono certo casuali: in primavera, infatti, le condizioni di navigabilit\u00e0 del mar Egeo erano ottimali, perci\u00f2 garantivano alla polis la presenza di un numero considerevole di stranieri. Questa particolare condizione di cosmopolitismo permetteva agli ateniesi sia di mostrare la propria superiorit\u00e0 culturale, sia di farne occasione di propaganda politica e militare di fronte alle altre citt\u00e0 greche.\nAll'apertura degli agoni tragici, infatti, dopo una processione di vergini, un araldo presentava agli spettatori gli orfani di guerra che avevano raggiunto l'et\u00e0 efebica: questi ultimi venivano rivestiti di un'armatura, segno di maturit\u00e0, e prendevano posto in teatro. La vestizione degli efebi era seguita dalla celebrazione della potenza militare di Atene ma anche dell'istituzione civica stessa, in quanto i giovani orfani erano allevati e vestiti a spese dello stato. In quell'occasione venivano esposti anche i tributi che ogni anno le citt\u00e0 alleate versavano ad Atene, segno anche questo distintivo di un'egemonia della polis sulle altre.\nIl cosmopolitismo che si respirava nel corso delle Dionisie cittadine si riflesse anche sugli argomenti delle tragedie presentate, che affrontavano temi di ampio respiro.\nL'organizzazione delle feste era affidata all'arconte eponimo.\nL'arconte eponimo, appena assunta la carica, provvedeva a scegliere tre dei cittadini pi\u00f9 ricchi ai quali affidare la \"coregia\", cio\u00e8 l'allestimento di un coro tragico: nell'Atene democratica i cittadini pi\u00f9 abbienti erano tenuti a finanziare servizi pubblici come \"liturgia\", cio\u00e8 come tassa speciale (oltre alla coregia una delle liturgie pi\u00f9 importanti era ad esempio l'allestimento di una nave per la flotta, la\" Trierarchia\").\nPossibile calendario delle feste.\nLe Dionisie seguivano un calendario predeterminato, di cui non abbiamo per\u00f2 notizie certe: di sicuro lo svolgimento degli agoni e delle liturgie vari\u00f2 nel corso dei secoli, ponendo il dubbio della ricostruzione, da parte dello storico, dello svolgimento degli avvenimenti. Un possibile calendario del V secolo a.C. prevedeva quanto segue.\nIl giorno 8 di Elafebolione si svolgeva il proagone, a cui partecipavano in pompa magna gli autori, i coreghi, i musicisti, i coreuti e gli attori che informavano il pubblico dell'argomento delle tragedie in programma.\nProbabilmente il 9 veniva invece fatta una processione nel corso della quale la statua di Dioniso veniva trasportata dal tempio al teatro dopo un percorso specifico. Usuali erano riti sacrificali ed offerte votive.\nIl giorno 10 iniziava la festa vera e propria: aveva infatti luogo una solenne processione cui partecipavano tutti gli ateniesi e gli stranieri presenti in citt\u00e0 e che culminava con il sacrificio di un toro e con offerte votive a Dioniso. La festa religiosa era intesa come momento di grande coesione sociale.\nNel corso del pomeriggio si svolgevano forse gli agoni ditirambici istituiti nel 508 a.C. La competizione vedeva in gara dieci cori, ciascuno in rappresentanza di una delle dieci trib\u00f9 in cui l'Attica era divisa.\nProbabilmente la stessa notte aveva luogo una sorta di baldoria istituzionalizzata che durava fino a tardi e alla quale il vino, il furore orgiastico e l'euforia non dovevano essere estranei.\nL'11 si presentavano in teatro cinque commedie, ridotte poi a tre nel corso della guerra del Peloponneso per via delle condizioni economiche nelle quali Atene versava. La riduzione del numero delle commedie diminu\u00ec la durata delle Dionisie di un giorno, perch\u00e9 le tre rappresentazioni furono spostate ciascuna in coda ad una tetralogia, che venivano messe in scena in tre giorni differenti. Gli agoni comici si svolsero a partire dal 486 a.C. circa.\nProprio gli ultimi tre giorni festivi, dal 12 al 14 di Elafebolione, erano dedicati allo svolgimento degli agoni tragici, nel corso dei quali veniva proposta la rappresentazione di una tetralogia per giorno.\nLe Dionisie rurali.\nLe Dionisie rurali () erano celebrazioni liturgiche organizzate dai demi dell'Attica principalmente nel mese di Posideone del calendario attico, corrispondente al dicembre del calendario giuliano.\nProbabilmente i diversi demi celebravano queste feste in date differenti, perch\u00e9 \u00e8 noto che gli appassionati erano soliti assistere a celebrazioni in luoghi diversi.\nLa festa in onore di Dioniso si celebrava in ringraziamento per il raccolto agricolo, soprattutto quello delle vigne. Si svolgeva una processione che pu\u00f2 essere in parte ricostruita grazie alla testimonianza di un passo degli \"Acarnesi\" di Aristofane: in questa scena la processione era aperta dalla \"kanephoros\" (\u03ba\u03b1\u03bd\u03b7\u03d5\u03cc\u03c1\u03bf\u03c2, \"portatrice del cesto\") che portava un dolce o un pane schiacciato in offerta; seguivano i portatori di \"fallo\" (\u03d5\u03b1\u03bb\u03bb\u03bf\u03d5\u03cc\u03c1\u03bf\u03c2) reggendo un fallo su un'asta (ci\u00f2 in origine aveva lo scopo di propiziare la fertilit\u00e0 dei campi); chiudeva la processione Diceopoli, il protagonista della commedia, probabilmente in rappresentanza dei partecipanti alle feste. Plutarco riferisce di una precessione pi\u00f9 semplice, in cui venivano portati un'anfora piena di vino, un tralcio di vite, un caprone, fichi secchi e un fallo. \nIn vari demi si tenevano rappresentazioni drammatiche durante queste feste: al Pireo (dove si tenevano le feste pi\u00f9 importanti) sono testimoniate rappresentazioni di tragedie e commedie, a Eleusi tragedie, commedie e ditirambo, a Ikarion tragedie, ad Aixone commedie.\nL'organizzazione della festa era in mano al demarco, e la struttura della stessa doveva ricalcare, seppur in forma minore, quello delle Dionisie cittadine."}
{"id": "744212", "revid": "77358", "url": "https://it.wikipedia.org/wiki?curid=744212", "title": "Yukaghir", "text": ""}
{"id": "744215", "revid": "1543377", "url": "https://it.wikipedia.org/wiki?curid=744215", "title": "Complesso del Col Lopic", "text": "Il Complesso del Col Lopic \u00e8 un sistema di grotte che si estende all'interno del piccolo rilievo omonimo, parte del massiccio del Monte Canin.\nLe cavit\u00e0 attualmente esplorate nell'area del Col Lopic sono 34, attualmente sono conosciuti e percorribili i collegamenti fra l'Abisso Modonutti Savoia, CL7 e Grotta di Fiume Vento. Una cavit\u00e0 importante del Col Lopic, di cui non \u00e8 ancora noto il collegamento con le altre, \u00e8 l'Abisso Citt\u00e0 di Udine.\nL'imbocco pi\u00f9 alto conosciuto del sistema si trova sui pianori calcarei del Col Lopic ed il dislivello massimo finora raggiunto \u00e8 pari a circa 770 metri. L'estensione totale planimetrica dei condotti esplorati \u00e8 oggi pari a circa 2.800 metri.\nNel corso degli anni hanno contribuito all'esplorazione di questo complesso speleologi di diverse associazioni, fra cui il Circolo Speleologico ed Idrologico Friulano, la Commissione Grotte Eugenio Boegan della Societ\u00e0 Alpina delle Giulie, il Gruppo Grotte Pradis.\nAbisso Modonutti Savoia.\nQuesta cavit\u00e0 costituisce l'asse principale del complesso del Col Lopic.\nL'abisso venne scoperto ed esplorato nei primi anni ottanta del XX secolo da speleologi del Circolo Speleologico ed Idrologico Friulano di Udine. \u00c8 stato dedicato alla memoria di Stefano Modonutti e Luigi Savoia, speleologi udinesi periti durante un'esplorazione subacquea in una grotta della Campania."}
{"id": "744219", "revid": "466539", "url": "https://it.wikipedia.org/wiki?curid=744219", "title": "John Stamos", "text": "Biografia.\nDi origini greche (il suo vero cognome infatti \u00e8 Stamotopoulos), inizia a recitare in alcune soap opera come \"General Hospital\". Ottiene la notoriet\u00e0 interpretando il ruolo di Jesse Katsopolis nella sit-com \"Gli amici di pap\u00e0\". Ottiene un piccolo ruolo in \"Femme fatale\" di Brian De Palma, recita nel film \"Party Monster\" e in un episodio della sitcom \"Friends\". \u00c8 protagonista della serie tv \"Jake in Progress\", e dopo la sospensione negli Stati Uniti della serie, entra nel cast di \"E.R. - Medici in prima linea\" interpretando il paramedico, poi medico, Tony Gates.\nNel 2003 ha lavorato a Broadway nel musical \"Nine\" nel ruolo di Guido Contini. Aveva gi\u00e0 lavorato a Broadway nel 1999, interpretando il Maestro delle Cerimonie nel revival del musical \"Cabaret\" con la regia di Sam Mendes. Oltre alla recitazione, Stamos si distingue anche in campo musicale, occasionalmente \u00e8 in tour, come batterista e cantante, con i Beach Boys. Con il gruppo californiano ha collaborato per il loro album \"Summer in Paradise\", come voce nel brano \"Forever\".\nDal 2010 partecipa alla serie televisiva \"Glee\", nel ruolo ricorrente del dentista Carl Howell. Nel 2011 ha una parte nel videoclip musicale del brano \"Try to Sleep\" tratto dall'album \"C'mon\" dei Low. Nel 2013 entra nel cast della terza stagione della serie televisiva \"Terapia d'urto\". Il 2015 lo vede protagonista di un'altra sit-com, \"Nonno all'improvviso\" (\"Grandfathered),\" andata in onda per una stagione e poi cancellata dal palinsesto l'anno successivo.\nVita privata.\nNel 1998 sposa l'attrice e modella Rebecca Romijn; i due si separano nel 2004, per poi divorziare nel 2005. Attualmente \u00e8 sposato con la modella, attrice e scrittrice americana Caitlin McHugh dalla quale nel 2018 ha avuto un figlio, Billy, diventando cos\u00ec padre all'et\u00e0 di 54 anni.\nDoppiatori italiani.\nNelle versioni in italiano dei suoi film, John Stamos \u00e8 stato doppiato da:"}
{"id": "744224", "revid": "287204", "url": "https://it.wikipedia.org/wiki?curid=744224", "title": "Il commissario Cordier (serie televisiva 1992)", "text": "Il commissario Cordier (\"Les Cordier, juge et flic\") \u00e8 una serie televisiva francese, creata da Alain Page. La serie, composta da 61 episodi della durata di 90 minuti, \u00e8 andata originariamente in onda su TF1 tra il 1992 e il 2005. In Italia \u00e8 stata trasmessa tra il 1996 e il 2007 da Rete 4.\nLa serie originale si \u00e8 conclusa nel 2005 con l'uscita dal cast del personaggio di Bruno Cordier (interpretato da Bruno Madinier), figlio del commissario Pierre Cordier (Pierre Mondy). \nUna nuova serie di 12 episodi, il cui titolo francese \u00e8 stato modificato (\"Commissaire Cordier\") a differenza di quello italiano (\"Il commissario Cordier\"), \u00e8 stata trasmessa in Francia tra il 2005 e il 2008 e in Italia tra il 2006 e il 2008.\nTrama.\nI Cordier, ovvero il padre Pierre commissario di polizia e il figlio Bruno giudice istruttore, lottano assieme contro il crimine di Parigi. Spesso le indagini coinvolgono anche gli altri membri della famiglia Cordier, ovvero la moglie Lucia, la figlia Myriam, giornalista, e in seguito la nipote Lara (figlia del fratello di Pierre) e la piccola Charlotte (figlia di Bruno avuta da una collega a sua insaputa). Oltre a loro, il commissario pu\u00f2 contare su una schiera di collaboratori che ogni tanto cambiano: gli ispettori Dum\u00e0s e Lamb\u00e8rt, i tenenti Brign\u00e0c e Port\u00e0l, le detective Car\u00f2l e Cec\u00ecle ed altri ancora. Durante le indagini, commissario e giudice devono anche affrontare problemi personali dovuti ai casi come alla vita privata, ingerenza dei media e lamentele dei superiori, oltre a scontrarsi sui rispettivi metodi."}
{"id": "744228", "revid": "177744", "url": "https://it.wikipedia.org/wiki?curid=744228", "title": "Sydkap", "text": "Sydkap \u00e8 un villaggio della Groenlandia. \u00c8 situato nella Terra di Jameson, sulle rive dello Scoresby Sund; appartiene al comune di Sermersooq. Qui si pu\u00f2 ammirare un antico insediamento della civilt\u00e0 Thule, in cui vivevano circa 20 persone e le cui case erano costruite con le vertebre delle balene. Nel fiordo si possono incontrare degli immensi iceberg, alti anche 100 m e larghi 1 km, i quali spesso si incagliano sul fondo perch\u00e9 davanti al villaggio il fiordo \u00e8 profondo solo 400\u00a0m; la vegetazione \u00e8 scarsa, ma si possono incontrare lemming, buoi muschiati e volpi artiche."}
{"id": "744229", "revid": "30610", "url": "https://it.wikipedia.org/wiki?curid=744229", "title": "Stanley Martin Lieber", "text": ""}
{"id": "744231", "revid": "36426", "url": "https://it.wikipedia.org/wiki?curid=744231", "title": "Intercooler", "text": "L'Intercooler (il cui nome deriva da inter - intermedio, e cooler - raffreddatore) o interrefrigeratore, \u00e8 un dispositivo generalmente utilizzato nei motori a combustione interna turbocompressi. Si tratta di uno scambiatore termico del tipo aria/aria o aria/acqua, che raffredda l'aria in uscita dal turbocompressore prima che entri nel motore. Il fine di questa operazione \u00e8 quello di incrementare la densit\u00e0 dell'aria e quindi la quantit\u00e0 di comburente contenuta nel cilindro a fine aspirazione migliorando cos\u00ec lo sfruttamento della cilindrata, e ad evitare fenomeni di precombustione causati da una temperatura eccessiva.\nIn genere gli intercooler pi\u00f9 noti sono quelli montati su auto o camion, ma ne esistono di diverse dimensioni. I pi\u00f9 grandi sono montati sui motori Diesel per le navi e possono pesare pi\u00f9 di 2 tonnellate.\nComposizione e funzionamento.\nL'intercooler \u00e8 installato tra il turbocompressore e il motore, il relativo radiatore di raffreddamento viene generalmente posizionato anteriormente al veicolo o sotto al cofano, in corrispondenza di una apposita presa d'aria. Il turbocompressore sfrutta la rotazione impressa dai gas in uscita dal collettore di scarico per comprimere l'aria in aspirazione, permettendo di raggiungere prestazioni superiori rispetto ai motori a combustione interna aspirati. Tuttavia, la rapida compressione dell'aria ne aumenta la temperatura, diminuendone la densit\u00e0 e limitando dunque la quantit\u00e0 di aria aspirata dal motore. Le alte temperature dei gas combusti che mettono in rotazione la turbina, inoltre, riscaldano fortemente il turbo il quale cede ulteriore calore all'aria aspirata. L'intercooler, mediante l'apposito circuito di raffreddamento, riduce la temperatura dell'aria aumentandone dunque la densit\u00e0 (l'aria fredda infatti occupa meno volume di quella calda) e incrementando, a parit\u00e0 di pressione, la quantit\u00e0 di comburente nella camera di combustione, migliorando il rendimento globale del motore sia in termini di consumi sia di prestazioni e affidabilit\u00e0 (alcune componenti sono sottoposte a sollecitazioni termiche minori).\nGli intercooler possono essere:\nStoria.\nIn passato, i motori aeronautici erano dotati di almeno due turbocompressori in serie per avere pressioni pi\u00f9 elevate. Quindi si aveva la necessit\u00e0 di raffreddare l'aria all'uscita del turbocompressore primo stadio (con un intercooler) e l'uscita dal secondo turbocompressore secondo stadio (con un aftercooler). L'intercooler e l'aftercooler sono pressoch\u00e9 identici ma vengono chiamati in modo differente per distinguerli. Nelle automobili odierne, tipicamente dotate di un solo turbocompressore (quindi a singolo stadio), viene montato solo l'intercooler. \nL'introduzione dei primi dispositivi di Intercooler su automobili avvenne all'inizio degli anni '80, come per esempio nella prima del 1986. Infatti gi\u00e0 da molto tempo erano installati su mezzi da gara, come per esempio le auto da rally. In particolare i primi Intercooler vennero installati su grossi motori (camion e mezzi da lavoro in generale). La richiesta di potenza sempre maggiore aveva spinto i progettisti a realizzare motori dalle cilindrate molto elevate (quindi estremamente costosi). L'avvento dell'Intercooler, unitamente all'introduzione del turbo, permise di ridurre le cilindrate incrementando le doti di coppia e potenza e contribuendo alla riduzione della spesa di realizzazione dei motori stessi.\nGli intercooler possono variare molto in dimensioni e forma a seconda delle performance e dello spazio dell'intero sistema di compressione. Si trovano modelli montati frontalmente (FMIC, Front Mounted Intercoolers), superiormente (TMIC, Top Mounted Intercoolers) o ibridi (HMIC, Hybrid Mount Intercoolers)."}
{"id": "744232", "revid": "205250", "url": "https://it.wikipedia.org/wiki?curid=744232", "title": "Virgilio Savini", "text": "Biografia.\nNato a Cuvio, capoluogo della Valcuvia, nel Varesotto, da una famiglia di origini modeste, terzo di nove fratelli la met\u00e0 dei quali morti in tenera et\u00e0. Il padre, Giuseppe, che fu patriota, gestiva una taverna dove sost\u00f2 anche il generale Garibaldi, mentre la madre, Costanza Gattoni, era di antica famiglia di Cabiaglio, un altro paesino della Valcuvia.\nIl giovane Virgilio ben presto abbandon\u00f2 il paese per recarsi a Milano dove lavor\u00f2 in diverse osterie o \"birrarie\", come si diceva allora, finch\u00e9 non ne apr\u00ec una sua, la \"Stella\" in Porta Genova che gestiva assieme ad un socio, Gaspare Stabilini di Varese. Per qualche anno restarono insieme, partecipando anche alla grandiosa \"Esposizione Nazionale\" del 1881, poi si divisero: lo Stabilini apr\u00ec l'Hotel Eden, in Largo Cairoli, mentre il Savini rilev\u00f2 la Birreria \"Stockers\" in Galleria, che era gi\u00e0 allora un ritrovo frequentato dalle classi pi\u00f9 abbienti.\nIn poco tempo il ristorante Savini divent\u00f2 il luogo privilegiato per le classi agiate; ambiente favorito da aristocratici, politici, artisti e intellettuali, per convegni diplomatici, pranzi ufficiali, balli di beneficenza, incontri culturali, accordi commerciali. Ogni ricevimento veniva riferito con enfasi dalla stampa.\nPer decenni la cucina fu guidata dallo chef Giuseppe Fontana. Questi, in una sua rievocazione, cos\u00ec scriveva:\nA fine secolo, Virgilio Savini fece costruire un secondo ristorante all\"'Isola Botta\", appena fuori Porta Sempione nelle vicinanze dell'Arco della Pace, a quell'epoca ancora periferia. Si trattava di una villino liberty di foggia neorinascimentale con torretta, abbellimenti floreali e un teatro, opera di Ulisse Stacchini, uno dei massimi interpreti del Liberty a Milano.\nAll'inaugurazione del villino, le cronache riportano di oltre millecinquecento invitati, a cui vennero offerto un ricco banchetto. Il Savini al Sempione divenne meta tradizionale dei frequentatori del trotter.\nLa cucina dei Savini preparava generalmente grandi pranzi basati su un primo in brodo, almeno tre secondi, verdura fresca di stagione od elaborata, sughi e salse, dolci e gelati, vini bianchi e rossi e lo champagne che non mancava mai. Raramente invece troviamo gli antipasti e ancor meno formaggi e frutta, a volte compariva il Porto. Erano portate improntate alla cucina milanese ma anche molto a quella transalpina, con menu dove il francese spesso la faceva da padrone.\nVirgilio, dopo la morte del padre, era stato raggiunto a Milano dalla madre e dai restanti tre fratelli: Edoardo divenne responsabile dell'azienda Peregrini, una grande impresa edile che fra gli altri lavori costruir\u00e0 il porto di Trieste, le stazioni ferroviarie di Genova e Torino, e, a Milano, sistem\u00f2 le Nord ed il Macello.\nVirgilio nel 1881 spos\u00f2 Nina Campi, dodici anni pi\u00f9 giovane di lui, di famiglia benestante, la coppia ebbe tre figli: Angelina, Giuseppe e Claudio.\nNel 1901 venne nominato Cavaliere della Corona \u00abper aver dotato la citt\u00e0 \u2013scrissero i giornali\u2013 di un ristorante in forma mondiale, il Sempione e per aver saputo emergere e distinguersi coll'ingegno, coll'attivit\u00e0 e lo spirito d'intraprendenza\u00bb. Il giornale satirico \"Il Guerin Meschino\", giocando sul fatto che in quegli anni si stava lavorando allo scavo del tunnel del Sempione, opera ardita e dispendiosa che avrebbe facilitato i collegamenti con l'Europa, pubblic\u00f2 una vignetta con la didascalia \u00abLargita fu al Savini questa decorazione, perch\u00e9 fond\u00f2 una linea d'accesso al Sempione\u00bb.\nVirgilio cess\u00f2 l'attivit\u00e0 nel 1908. Chiuse il Sempione e vendette il ristorante in Galleria, malgrado la moglie Nina fosse contraria. Si ritir\u00f2 a vita privata, dapprima in porta Vercellina e poi a Piazzale Ippodromo. Se la sua vita pubblica fu sotto i riflettori della notoriet\u00e0, in vecchiaia si tenne lontano dalla ribalta, fu sempre schivo e anche la sua morte, una ventina di anni dopo, avvenne senza clamori.\nA settantatr\u00e9 anni venne colpito da ictus cerebrale e la mattina successiva spir\u00f2. Era il 30 ottobre 1925. Aveva lasciato disposto per il suo funerale una cerimonia semplice, tuttavia il Corriere della Sera, la mattina successiva, pubblic\u00f2 un sintetico trafiletto ricordandone i successi e annunciando le esequie per il pomeriggio. Venne seppellito nel Cimitero Monumentale di Milano dove ancora riposa.\nBibliografia.\nGIORNALI E RIVISTE CONSULTATE:\n\u2018IL CAFFARO\u2019 giornale genovese di matrice garibaldina fondato nel 1857 da Anton Giulio Barilli\n-\u2018IL CAMERIERE\u2019 organo di categoria\n-\u2018IL COMMERCIO\u2019 giornale scientifico, letterario, politico, artistico, industriale, mercantile fiorentino\n-\u2018IL CORRIERE DEL VERBANO\u2019 settimanale di Luino (VA) fondato nel 1876\n-\u2018IL CORRIERE DELLA SERA\u2019 quotidiano milanese fondato nel 1876\n-\u2018CRONACA PREALPINA\u2019 quotidiano di Varese fondato da Giovanni Bagaini nel 1888\n-\u2018LA DOMENICA DEL CORRIERE\u2019 settimanale milanese del \u2018Corriere della Sera\u2019 fondato 1899\n-\u2018IL FINANZIERE\u2019 organo economico di categoria\n-\u2018GAZZETTA DEL POPOLO\u2019 quotidiano liberale di Torino fondato nel 1848, cess\u00f2 le pubblicazione nel 1983\n-\u2018GAZZETTA TEATRALE ITALIANA\u2019 organo di categoria milanese (1872 \u2013 1914)\n-\u2018IL GIORNO\u2019 quotidiano milanese fondato nel 1956\n-\u2018GUERIN MESCHINO\u2019 giornale satirico milanese (1881 1850)\n-\u2018L'ITALIA DEL POPOLO' organo repubblicano fondato da Gustavo Chiesi (1890 \u2013 1899)\n-\u2018LEGA LOMBARDA\u2019 giornale cattolico moderato milanese\u2018 fondato nel 1886, fusosi con l'Osservatore Cattolico diede vita all''Unione' divenuto nel 1912 \u2018Italia\u2019 e negli anni sessanta \u2018Avvenire\u2019\n-\u2018LA LOMBARDIA\u2019 giornale politico commerciale milanese\n-\u2018THE NEW YORK HERALD\u2019 edizione di Parigi\n-\u2018L'OSSERVATORE CATTOLICO' giornale cattolico intransigente milanese fondato da don Davide Albertario, fusosi con la \u2018Lega Lombarda\u2019 diede vita all''Unione' divenuto nel 1912 \u2018Italia\u2019 e negli anni sessanta \u2018Avvenire\u2019\n-\u2018LA PERSEVERANZA\u2019 (1859 \u2013 1922) quotidiano moderato milanese fondato da Pacifico Valussi e Stefano Jacini\n-\u2018IL SECOLO\u2019 quotidiano politico milanese diretto da Raffaele ed Edoardo Sonzogno (1866 \u2013 1928)\n-\u2018LA SERA\u2019 giornale politico finanziario milanese con sede in Galleria\n-\u2018LA STAMPA\u2019 quotidiano di Torino fondato nel 1867 col nome di \u2018Gazzetta Piemontese, assume l'attuale titolo nel 1895\n-\u2018IL TEMPO\u2019 quotidiano democratico milanese\n-\u2018L'UOMO DI PIETRA' giornale satirico milanese\nPUBBLICAZIONI: Anonimo):\u2018IL SAVINI A MILANO\u2019, sulla rivista \u2018Natura\u2019, maggio \u2013 giugno 1937.\n-AA.VV.: \u2018I CENTO ANNI DELLA GALLERIA\u2019, Banca Popolare di Milano - Arti Grafiche Ricordi S.p.A. \u2013 Milano 1967.\n-AA.VV.: \u2018MILANO NELL'UNIT\u00c0 NAZIONALE 1860 \u2013 1898', Cariplo \u2013 Amilcare Pizzi S.p.A. Arti Grafiche \u2013 Cinisello Balsamo (MI) 1991.\n-Arrigoni Virgilio: \u2018FIGURE DI VALCUVIANI NELLA MILANO DEL SECOLO SCORSO\u2019, su \u2018Il Settimanale\u2019 12 set 1987.\n-Fontana Giuseppe: \u2018IL SAVINI VISTO DALLA CUCINA\u2019, (lettera di un cuoco), su \u2018La Martinella di Milano\u2019 fascicolo 3/4, 1957.\n-Imbriani Luciano: \u2018IL \u201cSAVINI\u201d UNA STORIA', su \u2018Civilt\u00e0 della Tavola\u2019 n 159 marzo 2005, pp 66\u201369.\n-Lopez Sabatino: \u2018GLI IMMORTALI DEL SAVINI\u2019 su \u2018La Stampa \u2018 1905.\n-Mormino Ignazio: \u2018SAVINI, UN NOME NELLA STORIA\u2019, Sellerio, 1981.\n-Redaelli Sergio: \u2018RISOTTO IN GALLERIA\u2019 su \u2018Varese Golosa\u2019, Macchione Editore, pp 70, 73.\n-Paravicini Tito Vespasiano: \u2018GUIDA ARTISTICA\u2019 [con 54 incisioni], Vallardi Editore 1881.\nFONTI DI RICERCA: ARCHIVIO STORICO COMUNE DI CUVIO - ARCHIVIO STORICO PARROCCHIA DI S. APPIANO DI CASTELLO CABIAGLIO -\nARCHIVIO STORICO PREPOSITURA DI S. LORENZO DI CANONICA (Cuveglio)- BIBLIOTECA COMUNALE CENTRALE \u2018PALAZZO SORMANI\u2019 DI MILANO - BIBLIOTECA COMUNALE DI VARESE - CAMERA COMMERCIO INDUSTRIA ARTIGIANATO E AGRICOLTURA DI MILANO - UFFICIO ANAGRAFE E STATO CIVILE DI MILANO"}
{"id": "744237", "revid": "1745361", "url": "https://it.wikipedia.org/wiki?curid=744237", "title": "Sentori di difetti", "text": "I sentori di difetti sono degli odori anormali e sgradevoli, che generalmente derivano da agenti esterni al vino.\nSentore di tappo.\nTipicamente il responsabile del sentore di tappo \u00e8 un fungo, l'\"Armillaria mellea\", parassita della quercia da sughero. Il sughero \u00e8 il tessuto esterno della quercia da sughero che protegge i tessuti della pianta dal disseccamento e dalle sfavorevoli condizioni ambientali. Un numero molto grande di bottiglie di vino sono chiuse con tappi di sughero. Nel caso il fungo si sviluppi nel tappo si avr\u00e0 il cosiddetto \"sentore di tappo\" nel vino, dovuto al 2,4,6-tricloroanisolo (TCA) che pu\u00f2 essere descritto come un odore somigliante a quello di un quotidiano ammuffito, cane bagnato o cantina umida. L\"'armillaria mellea\" si sviluppa pi\u00f9 facilmente in ambiente umido e fresco, ragione per cui i vini che stazionano lungamente in frigorifero ne sono pi\u00f9 soggetti. Tra i professionisti del vino si stima che una percentuale variabile tra l'1 e il 15% delle bottiglie di vino tappate con tappi in sughero soffrano di sentore di tappo. La APCOR (Associazione Portoghese del Sughero) sostiene che l'incidenza del sentore di tappo sia compresa in media tra lo 0,7 e l'1,2%. Una degustazione alla cieca promossa da un grande periodico americano dette come risultato un 7% di bottiglie con sentore di tappo. Le difficolt\u00e0 nella stima della percentuale di bottiglie sul mercato afflitte da sentore di tappo consistono sia nella grande variabilit\u00e0 individuale della soglia di percezione del tricloroanisolo che nella particolare velocit\u00e0 cui il nostro sistema olfattivo si abitua al TCA rendendo il sentore subito meno evidente alla seconda olfatazione.\nSecondo alcuni autori il vero gusto di tappo \u00e8 solo quello dovuto alle sostanze odorose prodotte dal fungo \"Armillaria mellea\" presente nel sughero. Le plance colpite da questo fungo, vanno pertanto scartate gi\u00e0 dalle prime fasi della lavorazione, onde evitare il propagarsi dell'infezione al sughero sano.\nEsiste anche un falso sentore di tappo, organoletticamente molto simile al precedente ma determinato da muffe che si possono sviluppare nel sughero quando le bottiglie vengono mantenute in posizione verticale. Nuovi studi avrebbero evidenziato che l'armillaria trasformerebbe alcuni clorofenoli in cloroanisolo. I clorofenoli potrebbero anche derivare da pesticidi o trattamenti di conservazione del legno. Il che potrebbe significare che l'incidenza del sentore di tappo possa essere stata in aumento nelle .\nInoltre studi recenti sembrerebbero dimostrare possa manifestare sentore di tappo anche il sughero infetto da funghi diversi dall\"'A. mellea\", presenti in cantina, quali Aspergillus, Penicillium, Cladosporium, e Mucor, nonch\u00e9 da alcuni batteri dei generi bacillus, rhodococcus e streptomyces. Questi microrganismi originerebbero composti quali il tricloroanisolo, il pentacloroanisolo ed il guaiacolo attaccando alcuni costituenti del sughero (lignina, acidi grassi, cere e tannini).\nOltre al tricloroanisolo che \u00e8 il responsabile del vero e proprio sentore di tappo (odore-sapore di muffa, cartone bagnato) si aggiungono quindi i composti che seguono responsabili di sentori provocati dal tappo non infetto da \"A. mellea\" ma da altri funghi o batteri:\nSentore di feccia.\nLo si pu\u00f2 avere nel caso in cui il vino non sia stato travasato adeguatamente prima dell'imbottigliamento e quindi sia rimasto a contatto con la feccia per un tempo troppo lungo. L'odore \u00e8 un misto tra il marcio e l'aglio, talvolta tipicamente \"odore di piedi\". \u00c8 talvolta possibile eliminarlo dal vino che abbiamo davanti ossigenandolo (agitando il vino nel bicchiere) e/o mettendolo in contatto con oggetti di rame.\nSentori solforati.\nI composti solforati sono normalmente prodotti dall'attivit\u00e0 metabolica dei lieviti e, fino ad una certa soglia e per determinati tipi di prodotto, possono contribuire positivamente al quadro aromatico dei vini. La loro concentrazione in essi \u00e8 dell'ordine dei \u03bcg/L.\nPossono essere suddivisi in due famiglie, sulla base del loro punto di ebollizione: composti solforati leggeri (PE &lt; 90 \u00b0C) e pesanti (PE &gt; 90 \u00b0C). Tra i primi possiamo ricordare l'acido solfidrico (odore di uova marce), metantiolo (acqua stagnante) ed etantiolo (cipolla). Tra i secondi il 2-mercaptoetanolo (gomma bruciata), il metil-2-tetraidrotiofenone (gas) ed il metantiolo (cavolo cotto).\nLa loro origine \u00e8 diversa: conservazione dei vini sulle fecce (attivit\u00e0 solfitoreduttasi presente), eccesso di anidride solforosa, zolfo proveniente da trattamenti antiparassitari delle uve (tipico odore pungente), termovinificazione, alte temperature durante l'imbottigliamento, conservazione delle bottiglie a T&gt;20 \u00b0C, trasporto di vini in autocisterne troppo esposte al sole, fotossidazione degradativa della metionina da parte di radiazioni UV.\nSentori di muffa, di fradicio e di marcio.\nSono spesso dovuti allo sviluppo di microorganismi della famiglia degli Attinomiceti nelle botti vecchie e mal conservate.\nSentore di secco.\nAnche questo sentore proviene normalmente dall'uso di botti vecchie e mal conservate.\nSentore di stalla.\n\u00c8 dovuto in generale all'attivit\u00e0 dei brettanomiceti, lieviti spesso trasportati dal moscerino della frutta che poi si sviluppano facilmente nel legno delle botti mal igienizzate. Il sentore principale \u00e8 quello di stalla ma possono dare anche altri sentori a seconda del lievito dominante e del composto maggiormente prodotto da quest'ultimo. Tre sono i principali prodotti del brettanomiceto che danno i seguenti sentori:\nIn alcuni grandi vini un basso livello di sentori originati da brettanomiceti possono anche essere considerati positivi dando maggiore complessit\u00e0 al bouquet. Un famoso storico produttore della Valle della Beq\u0101\u02bf in Libano addirittura fa dei sentori da brettanomiceti una forza del proprio vino.\nSentore di svanito.\n\u00c8 l'assenza di sentori, il vino piatto. Spesso lo si riscontra in vini che sono stati eccessivamente arieggiati, come in un eccesso di travasi in cantina, o che sono stati sbattuti, come nel caso di un lungo trasporto. In questo secondo caso talvolta sono sufficienti pochi giorni di riposo in bottiglia per ridare al vino tutti i suoi sentori.\nSentore di maderizzato.\nTipico sentore da ossidazione dei vini bianchi, ma lo si pu\u00f2 avere anche nei rossi, dovuto massimamente ad eccesso di invecchiamento. Il difetto prende il nome dal vino Madera nel quale tali ossidazioni sono invece indotte e gradite. L'ossidazione \u00e8 determinata dall'azione dell'aria sul vino stesso."}
{"id": "744238", "revid": "77358", "url": "https://it.wikipedia.org/wiki?curid=744238", "title": "Tomb raider anniversary", "text": ""}
{"id": "744239", "revid": "5456", "url": "https://it.wikipedia.org/wiki?curid=744239", "title": "Parco Olimpico di Sydney", "text": ""}
{"id": "744242", "revid": "767487", "url": "https://it.wikipedia.org/wiki?curid=744242", "title": "Chimalpopoca", "text": "Venne eletto a tale carica alla morte del padre Huitzil\u00edhuitl.\nNello stesso giorno del 1417 in cui Chimalpopoca fu incoronato, suo fratello Tlacaelel veniva nominato alto sacerdote; presso gli Aztechi infatti le due cariche, governativa e spirituale erano separate.\nQuando sal\u00ec al trono all'et\u00e0 di 20 anni Tenochtitlan era tributaria della citt\u00e0 di Azcapotzalco, di cui era sovrano suo nonno Tezoz\u00f3moc. L'alleanza tra i Mexica e la citt\u00e0 di Tezoz\u00f3moc fu rafforzata dalla lealt\u00e0 mostrata da Huitzil\u00edhuitl prima e da Chimalpopoca poi nella guerra contro Ixtlilxochitl I di Texcoco. Quando questa fu conquistata divenne tributaria di Tenochtitlan.\nNezahualc\u00f3yotl, principe di Texcoco, and\u00f2 a vivere nelle montagne. Chimalpopoca intercedette con Tezoz\u00f3moc in suo favore (Nezahualc\u00f3yotl era infatti figlio della sua sorella) e Tezoz\u00f3moc accett\u00f2 di lasciare il giovane principe sotto la protezione di questi a Tenochtitlan.\nNel 1426 Tezoz\u00f3moc aiut\u00f2 Chimalpopoca nella costruzione del nuovo acquedotto costruito in legno che univa la zona pi\u00f9 elevata di \"Chapultepec\" con Tenochtitlan.\nQuando Tezoz\u00f3moc spir\u00f2 nel 1427 dopo un lungo regno, gli succedette il figlio Tayatzin. Maxtla, sovrano di Coyoacan e fratellastro pi\u00f9 vecchio di Tayatzin, presto incit\u00f2 alla ribellione i nobili di Azcapotzalco e usurp\u00f2 il trono. Chimalpopoca si alle\u00f2 con l'erede legittimo Tayatzin e i due cospirarono per riportare al trono quest'ultimo e uccidere Maxtla. Le relazioni amichevoli fra Tenochtitlan e Azcapotzalco furono allora rimpiazzate da inimicizia e violenti intrighi con tentativi di assassinio.\nTeyatzin fu ucciso e Chimalpopoca decise di offrirsi in sacrificio e alcuni nobili si unirono a lui. Nel bel mezzo della cerimonia, prima che lo \"Hueyi Tlatoani\" fosse ucciso, una forza proveniente da Azcapotzalco invase Tenochtitlan, prese Chimalpopoca prigioniero e lo port\u00f2 a Azcapotzalco. L\u00ec fu messo in una gabbia e lasciato morire di inedia. Secondo alcuni si sarebbe suicidato, mentre altri ritengono che egli sia stato ucciso dai suoi rapitori.\nSuo zio Itzc\u00f3atl gli succedette come tlatoani."}
{"id": "744248", "revid": "339392", "url": "https://it.wikipedia.org/wiki?curid=744248", "title": "Cleopatra VII d'Egitto", "text": ""}
{"id": "744249", "revid": "339392", "url": "https://it.wikipedia.org/wiki?curid=744249", "title": "Scuole di avviamento professionale", "text": ""}
{"id": "744252", "revid": "729019", "url": "https://it.wikipedia.org/wiki?curid=744252", "title": "Buffalo Grill", "text": "Buffalo Grill \u00e8 una catena della ristorazione francese, specializzata nella carne. I ristoranti della catena sono posizionati nelle periferie delle citt\u00e0 per poter beneficiare dei grossi spazi al fine di ricreare un ambiente originale e vicino a un'arteria stradale per facilitare l'accesso alla clientela.\nLo stile interno dei ristoranti Buffalo Grill \u00e8 ispirato alle grandi \"Steak House\" americane e gli arredi sono quelli del \"vecchio west\".\nDopo l'apertura del primo locale nel 1980 ad Avrainville (a sud di Parigi), lo sviluppo \u00e8 stato rapido:\nper raggiungere la quota odierna di 360 ristoranti in tutta Europa.\nBuffalo Grill si \u00e8 diffuso anche al di fuori del paese transalpino in Spagna, in Belgio, in Svizzera e nel Lussemburgo con la formula franchising.\nDa azienda a conduzione familiare, nel 1999 il titolo \u00e8 stato introdotto in Borsa.\n\u00c8 l'azienda leader in Francia per il segmento carni/grill con il 44% di porzione del mercato, i ristoranti Buffalo Grill servono pi\u00f9 di 31 milioni di pasti all'anno."}
{"id": "744263", "revid": "1305772", "url": "https://it.wikipedia.org/wiki?curid=744263", "title": "SimCity 4", "text": "SimCity 4 \u00e8 un videogioco di city-building sviluppato e pubblicato da Maxis nel 2003 per PC.\nIl gioco, quarto episodio della serie SimCity, insieme a SimCity Societies \u00e8 l'unico videogioco non prodotto da Will Wright.\nModalit\u00e0 di gioco.\nIl giocatore dovr\u00e0 vestire i panni di sindaco di una citt\u00e0, per guidarla passo dopo passo lungo il suo sviluppo, godendo di libert\u00e0 notevoli e di una gamma di edifici ampliata rispetto ai capitoli precedenti, sebbene mantenga la visuale isometrica, mentre gli edifici sono realizzati in 3 dimensioni.\nSi potr\u00e0 poi progettare la propria metropoli in ogni dettaglio, destinando, ad esempio, parti del suo territorio ad una specifica funzione: costruzione di case, industrie, attivit\u00e0 commerciali, proprio come nei predecessori. \nQuasi tutti gli edifici ora hanno un raggio di azione limitato che dipende dai fondi che gli destiniamo.\nInoltre ogni edificio possiede un proprio budget che ne aumenta le capacit\u00e0. Ad esempio un ospedale possiede il budget per le ambulanze e per la capacit\u00e0 di pazienti.\nRispetto ai precedenti capitoli, Sim City 4 introduce anche molte interessanti novit\u00e0 nel gameplay di gioco, pur mantenendo inalterato il succo di quella formula che \u00e8 da sempre alla base di questo gestionale.\nNovit\u00e0.\nInfine, grazie ad alcuni programmi \u00e8 possibile progettare nuovi oggetti ed edifici che verranno poi inseriti nel gioco.\nEspansioni.\nSimCity 4 Rush Hour.\nQuesta espansione d\u00e0 la possibilit\u00e0 di avere una sezione di trasporti completa, si pu\u00f2 anche guidare nelle strade della propria citt\u00e0 e vincere premi. (\"SimCity 4 Deluxe Edition\" comprende SimCity 4 normale pi\u00f9 l'espansione Rush Hour).\nSimCity 4 Online.\nCreata da alcuni fan del gioco, questa espansione permette di giocare in multiplayer. Ci\u00f2 consiste nel crearsi una citt\u00e0 in una regione dove ci sono pi\u00f9 giocatori. Quindi le citt\u00e0 create confineranno con citt\u00e0 di altri giocatori reali. Altre specifiche possono essere trovate sul sito dell'espansione.\nCuriosit\u00e0.\nIl gioco presenta alcune easter eggs; eccole di seguito:"}
{"id": "744276", "revid": "767487", "url": "https://it.wikipedia.org/wiki?curid=744276", "title": "Capocordata", "text": "Il capocordata, o primo di cordata, \u00e8 l'arrampicatore o alpinista che sale per primo in una cordata.\nMentre l'accezione \"capocordata\" \u00e8 legata alla storia dell'alpinismo e a un'epoca in cui vi era chi comandava l'ascensione (disponendo l'ordine dei componenti della cordata, il percorso da seguire e le modalit\u00e0 di salita), l'accezione \"primo di cordata\" \u00e8 invece pi\u00f9 moderna ed \u00e8 semplicemente riferibile a chi sale per primo, avendo dunque il compito di portare su la corda e, con questo, assumendosi tutti i rischi di un'eventuale caduta. \nIl primo di cordata \u00e8 solitamente assicurato dal secondo di cordata attraverso meccanismi di assicurazione specifici. Egli deve comunque utilizzare dei punti di ancoraggio durante la salita (come ad esempio fix o chiodi da roccia), facendovi passare la propria corda, allo scopo di ridurre l'entit\u00e0 di un'eventuale caduta. Infatti, tanto minore sar\u00e0 l'altezza della caduta, tanto minore sar\u00e0 la forza necessaria a dissipare l'energia cinetica liberata da tale caduta.\nDifferenze tra alpinismo e arrampicata sportiva.\nIn alpinismo, il capocordata \u00e8 in genere l'alpinista pi\u00f9 esperto o quello pi\u00f9 capace, dovendo egli sottostare a rischi maggiori e dovendo spesso cercare il percorso pi\u00f9 conveniente durante la salita della via, anche se questa \u00e8 gi\u00e0 nota o se \u00e8 stata studiata la sua relazione. \nIl primo di cordata, per\u00f2, pu\u00f2 non essere definito a priori e i vari componenti (due o tre) possono assumere di volta in volta il comando della salita. Quando una via alpinistica o di arrampicata viene per esempio salita da compagni di pari esperienza e pari capacit\u00e0, \u00e8 per solito adottata la cosiddetta \"alternata\" o \"salita a comando, o tiro, alternato\": i componenti della cordata salgono da primi una lunghezza di corda (detta tiro di corda) ciascuno, alternandosi (pi\u00f9 o meno) regolarmente.\nIn arrampicata sportiva, laddove si svolga una salita costituita da pi\u00f9 tiri di corda, le dinamiche di comportamento della cordata sono uguali a quelle riscontrabili in ambito alpinistico. In un terreno di falesia a monotiri, invece, pu\u00f2 accadere che pi\u00f9 arrampicatori svolgano, a turno, il ruolo di primo di cordata sulla stessa via di salita. Dopo la salita del primo di cordata egli viene calato in moulinette, la corda viene quindi interamente recuperata in modo che il successivo arrampicatore possa salire lo stesso percorso anch'egli da primo di cordata.\nIl secondo di cordata.\nChi sale da secondo di cordata, invece, gode di una corda che viene tenuta in tensione dall'alto (dal compagno che \u00e8 gi\u00e0 salito), attraverso meccanismi di assicurazione e di recupero della corda stessa; tale sistema, se correttamente eseguito, lo mette al riparo dai pericoli di una caduta vera e propria: in caso di scivolamento o di mancata presa alla parete, egli resta semplicemente appeso alla corda. Il secondo di cordata ha il compito di recuperare i punti di ancoraggio e tutti i materiali piazzati dal primo nel suo tiro di corda, affinch\u00e9 possano poi essere successivamente riutilizzati."}
{"id": "744278", "revid": "438678", "url": "https://it.wikipedia.org/wiki?curid=744278", "title": "Grafo aciclico orientato", "text": ""}
{"id": "744279", "revid": "339392", "url": "https://it.wikipedia.org/wiki?curid=744279", "title": "Premio internazionale al merito della cultura cattolica", "text": ""}
{"id": "744280", "revid": "37401", "url": "https://it.wikipedia.org/wiki?curid=744280", "title": "Asherah", "text": "Asherah (ugaritico: \ud800\udf80\ud800\udf98\ud800\udf97\ud800\udf9a, \"\u1e6frt\"; ebraico: \u05d0\u05b2\u05e9\u05b5\u05c1\u05e8\u05b8\u05d4), nella mitologia semitica e cananea \u00e8 la paredra del dio del cielo El e compare in un vario numero di fonti, tra cui testi in accadico come Ashratum/Ashratu e in ittita come Asherdu(s), Ashertu(s), Aserdu(s) o Asertu(s). Asherah \u00e8 generalmente considerata coincidente con la dea ugaritica Athirat (pi\u00f9 correttamente traslitterato come Airat).\nNella Bibbia viene spesso associata a Baal, il cui culto si era infiltrato in Israele e doveva esserne espulso. Per questo motivo alcuni studiosi la confondono con altre dee semitiche della fertilit\u00e0 come Ishtar o Astarte, possibili paredre di Baal. Il \"Libro di Geremia\", scritto attorno al 628 a.C., usa il titolo \"regina dei cieli\" nei capitoli 7 e 44, probabilmente per indicare una di queste dee e non Asherah, come talvolta affermato.\nIl culto di Asherah prevedeva l'installazione di oggetti di culto in forma di pali o forse alberi stilizzati, anch'essi indicati col termine \"asherah\".\nUgarit.\nNei testi ugaritici antecedenti al 1200 a.C., Athirat \u00e8 quasi sempre indicata col suo titolo completo, \"rabat Airat yammi\" (ugaritico: \ud800\udf97\ud800\udf81\ud800\udf9a \ud800\udf80\ud800\udf98\ud800\udf97\ud800\udf9a \ud800\udf8a\ud800\udf8e; \"rbt art ym\"), \u00abSignora Athirat del Mare\u00bb o, in maniera pi\u00f9 completa, \u00abColei che cammina sul mare\u00bb. Questo nome ricorre dodici volte nell'Epica di Ba'al. Diversi traduttori e commentatori ritengono che il nome derivi dalla radice ugaritica \"ar\", \u00abfalcata\u00bb, imparentata alla radice ebraica \"\u0161r\" dallo stesso significato.\nL'altro suo epiteto divino era \"qaniyatu \u02beilhm\" (ugaritico: \ud800\udf96\ud800\udf90\ud800\udf8a\ud800\udf9a \ud800\udf9b\ud800\udf8d\ud800\udf8e, \"qnyt \u02belm\") che si potrebbe tradurre con \u00abcreatrice degli d\u00e8i (\"Elohim\")\u00bb.\nNei testi ugaritici, Athirat \u00e8 la consorte del dio El; vi \u00e8 anche un riferimento ai 70 figli di Athirat, presumibilmente gli stessi 70 figli di El. Nei documenti ugaritici Athirat e Astarte (Ashtart) sono chiaramente distinte, sebbene in fonti non-ugaritiche tarde la distinzione tra le due dee vada sparendo, o a causa di errori di scrittura o per un possibile sincretismo. In quanto sposa di El/Ilu, Athirat \u00e8 detta Elath (\u00abDea\u00bb, la forma femminile di El; si veda Allat) o Rabit (Signora) e Qodesh/Kedes \u00abLa Santa\u00bb.\nIn alcune liste divine accadiche \"Ashratum\" appare come una delle mogli del dio Amurru. In maniera contraddittoria, Ashtart \u00e8 ritenuta collegata alla dea mesopotamica Ishtar, talvolta rappresentata come la figlia di Anu, mentre nei miti ugaritici Ashtart \u00e8 una delle figlie di El, la controparte semitica occidentale di Anu.\nPresso gli Ittiti, questa dea compare come \"Asherdu(s)\" o \"Asertu(s)\", la consorte di \"Elkunirsa\" (dal titolo ugaritico \"El-qan-arsha\", \u00abEl creatore della Terra\u00bb) e madre di 77 o 88 figli.\nNelle lettere di Amarna un re degli Amorriti \u00e8 chiamato Abdi-Ashirta, \u00abServo di Asherah\u00bb.\nAntico Egitto.\nA partire dalla XVIII dinastia, in Egitto inizia a comparire con una certa preminenza una d\u00e8a semitica chiamata Qudshu, \u00abSantit\u00e0\u00bb, identificata con la dea egiziana Hathor. Questa Qudshu non sarebbe da identificare con Ashtart o Anat, in quanto queste due d\u00e8e compaiono col loro nome e con iconografie differenti. Questa d\u00e8a scompare in epoche successive, a partire da quella persiana, a causa del sincretismo tra Qudshu e Athirat/Ashrtum.\nRegno di Israele e Giuda.\nSia i ritrovamenti archeologici che i testi biblici documentano tensioni, nel periodo monarchico, tra gruppi che veneravano Yahweh insieme a divinit\u00e0 locali come Asherah e Ba'al, e gruppi che insistevano con la venerazione esclusiva di Yahweh. La fonte deuteronomista fornisce la prova di un forte partito monoteistico durante il regno di re Giosia (seconda met\u00e0 del VII secolo a.C.), ma la forza e il predominio di una precedente venerazione monoteistica di Yahweh \u00e8 discussa, in quanto dipende da quanto materiale deuteronomistico sia basato su fonti pi\u00f9 antiche e quanto sia il frutto di un'invenzione dei redattori deuteronomistici, volta a rinvigorire la loro visione teologica. \nI ritrovamenti archeologici registrano l'ampia diffusione del politeismo all'esterno e all'interno di Israele durante il periodo della monarchia divisa.\nAd esempio, una struttura cultuale a Taanach (Israele settentrionale, vicino Megiddo) e risalente al X secolo a.C., mostra usi chiaramente politeistici. La struttura ha quattro livelli, o registri.Sul primo livello partendo dal basso c'\u00e8 una figura femminile con mani poggiate sulle teste di leoni che le sono posti lateralmente; la figura femminile pu\u00f2 essere interpretata come una dea (Asherah, Astarte o Anat).Il secondo livello partendo dal basso presenta due figure simili a sfingi alate con uno spazio vuoto tra loro.Il terzo livello partendo dal basso contiene un albero sacro fiancheggiato su ambo i lati da animali rampanti con zoccoli e corna, ulteriormente incorniciati da animali simili a quelli del primo livello dal basso (quindi presumibilmente leoni), mentre il quarto registro presenta un quadrupede (un bovino o un cavallo) sovrastato dal disco solare.Non \u00e8 chiaro se Taanach fosse sotto controllo israelita o cananeo quando la struttura cultuale fu costruita, e le interpretazioni sono varie.Se il quadrupede sul quarto livello fosse un bovino, potrebbe essere identificato con Yahweh o con Baal, col disco solare a rappresentare o il dio del sole o il cielo.\nLa maggior parte degli autori concordano col fatto che l'albero sacro al terzo livello partendo dal basso vada identificato con una \"asherah\", inteso come oggetto di culto piuttosto che come l'immagine di una divinit\u00e0. Le sfingi alate al secondo livello sono state interpretate come cherubini, tra i quali sarebbe stato rappresentato un invisibile Yahweh, sebbene un'interpretazione alternativa sia che lo spazio vuoto servisse per permettere agli osservatori di vedere un fuoco o delle figurine all'interno della struttura. Sebbene una variet\u00e0 di interpretazioni sia possibile, Mark S. Smith conclude che \u00abassumendo che la datazione di questa struttura al X secolo sia corretta, essa testimonia il politeismo in quest'area\u00bb.\nUn altro esempio di politeismo nel Levante meridionale \u00e8 la scoperta di una combinazione di iscrizioni e iconografie in un centro religioso/foresteria a Kuntillet Ajrud, nel deserto del Sinai settentrionale, che risale all'VIII secolo a.C. Tra i vari ritrovamenti, una grande giara ha attirato molta attenzione. Sul fianco della giara, sono presenti motivi iconografici che mostrano tre figure antropomorfe e un'iscrizione che nomina appaiati \u00abYahweh [...] e la sua Asherah\u00bb. L'iscrizione sugger\u00ec le prime identificazioni delle due figure in piedi con Yahweh e la sua consorte Asherah, ma lavori successivi le identificarono come figure di Bes, sebbene altri archeologi non siano d'accordo con questa interpretazione. Un certo numero di studiosi, inclusi William G. Dever, professore emerito di archeologia del Vicino Oriente al Lycoming College e archeologo specializzato nella storia del Levante, e Judith M. Hadley, continuano a interpretare l'iscrizione come un riferimento ad Asherah intesa come una dea israelita e consorte di Yahweh. Dever ha scritto un libro intitolato \"Did God Have a Wife?\" (\u00abDio aveva una moglie?\u00bb) che fa una panoramica dei ritrovamenti archeologici sottolineando la scoperta nel territorio dell'antico Regno di Israele di numerose figurine femminili come una prova a favore della sua teoria, secondo la quale Asherah ricopriva il ruolo di dea e consorte di Yahweh nella religione popolare israelita del periodo monarchico. A questi due ricercatori si affianca Francesca Stavrakopoulou, professoressa di religioni antiche all'Universit\u00e0 di Exeter, la quale si \u00e8 focalizzata soprattutto sulla storia antica di Israele durante l'Et\u00e0 del ferro. Di opinione differente sono altri autori, tra cui Mark S. Smith, John Day e Andr\u00e9 Lemaire, i quali considerano l'\u00ab\"asherah\"\u00bb di queste iscrizioni come un oggetto di culto, un albero stilizzato o un luogo di venerazione attraverso il quale la benedizione di Yahweh era impartita, piuttosto che una dea che potesse fungere da consorte. Secondo l'esegeta ed egittologo Othmar Keel, \u00abN\u00e9 l'iconografia n\u00e9 il testo ci obbligano ad interpretare la relazione tra \"Yahweh [...] e la sua Asherah\" in Ferro IIB nel senso di una relazione (sessualmente sancita) di due forze che sono accoppiate, e cos\u00ec imporci di conferire ad \"asherah\" la condizione di compagna. L'\"asherah di Yahweh\" non ha lo stesso rango di Yahweh, ma \u00e8 piuttosto un'entit\u00e0 di mediazione, che porta la sua benedizione ed \u00e8 concepita mentalmente nella forma di un albero stilizzato che era cos\u00ec subordinato a Yahweh\u00bb.\nLa Bibbia ebraica usa il termine \u00abasherah\u00bb in due sensi, come un oggetto di culto e come un nome divino. Come oggetto di culto, l\"asherah\" pu\u00f2 essere \u00abcostruito\u00bb, \u00ababbattuto\u00bb e \u00abbruciato\u00bb, e \"Deuteronomio\" proibisce di piantare alberi come \"asherah\":\nintendendo un albero stilizzato o un tronco potato. In altri versi si intende chiaramente una dea, come, per esempio, in \"Secondo libro dei Re\", , dove degli oggetti sono realizzati \u00abper Baal e Asherah\u00bb: \nI riferimenti ad \"asherah\" in \"Isaia\" e suggeriscono che non vi era distinzione nel pensiero antico tra l'oggetto e la dea Asherah:"}
{"id": "744287", "revid": "1013865", "url": "https://it.wikipedia.org/wiki?curid=744287", "title": "Abadla", "text": "Abadla \u00e8 un comune (\"daira\") algerino nella provincia (\"wilaya\") di B\u00e9char.\nSi tratta di un villaggio agricolo, situato a circa 900\u00a0km dalla capitale Algeri e 80\u00a0km a sud del capoluogo provinciale, B\u00e9char, nel sud-ovest desertico del paese, a breve distanza dal confine con il Marocco.\nLo uadi Guir tuttavia ne rende fertile la pianura. Poco pi\u00f9 a monte si trova la diga di Djorf Torba, terminata nel 1969 per un progetto di irrigazione e valorizzazione agricola del territorio, mai completato. La mancanza d'acqua nelle case della citt\u00e0 (un'ora di erogazione ogni due settimane), nonostante la vicinanza del bacino creato dalla diga, caus\u00f2 una rivolta nel 2002.\nTra Abadla e B\u00e9char si trova un ampio bacino carbonifero.\nIl codice postale \u00e8 08200."}
{"id": "744292", "revid": "729019", "url": "https://it.wikipedia.org/wiki?curid=744292", "title": "Via Aemilia Scauri", "text": "La Via Aemilia (detta anche Via Aemilia Scauri onde evitare confusioni con altre strade omonime) era una strada romana fatta costruire dal censore Marco Emilio Scauro nel 109 a.C.\nSecondo la testimonianza del geografo Strabone, la via partiva da \"Luna\" (Luni) e raggiungeva \"Vada Sabatia\", l'odierna Vado Ligure, presso Savona, per poi scavalcare gli Appennini e terminare a Tortona.\nLa situazione precedente.\nAll'epoca di Marco Emilio Scauro, fino all'anno 109 a.C., la Via Aurelia terminava a Pisa, dopo essere stata prolungata da \"Vada Volaterrana\" (punto d'arrivo della strada costruita nel 239 a.C. dal censore Aurelio Cotta); cosicch\u00e9 per proseguire da Pisa verso la Liguria, cio\u00e8 verso le basi marittime di Luni, Genova e Marsiglia i romani erano costretti ad \"andar per mare\" con la tecnica detta del \"piccolo cabotaggio\" (cio\u00e8 lungo costa a portata di eventuali approdi visibili) o deviare per la via Clodia lungo il Forum Clodii, cio\u00e8 lungo il vecchio percorso del Serchio nel mezzo della Garfagnana.\nIl Forum Clodii o meglio Forum Clodi (Per non confonderlo con il Forum Clodii sul Lago di Bracciano) della Tabula Peutingeriana viene identificato da alcuni storici (fra cui Ubaldo Formentini) in Fivizzano cio\u00e8 in quello che nel medioevo verr\u00e0 chiamato \"Forum Verucolae\" e poi \"Forum Fivezzani\". Qui si sarebbe intersecata la strada proveniente da Lucca attraverso la valle del Serchio e diretta a Parma con quella proveniente da Luni. Strada questa chiamata anche Strada delle cento miglia. Qui sarebbe stata la base \"del pi\u00f9 alto e difficile valico da attraversarsi e perci\u00f2 una stazione di sosta necessaria per i passeggeri\", prima di affrontare il valico di Linari o Lagastrello o il Passo del Cerreto.\nPer collegare Roma a Genova o Marsiglia (l'antica \"Massalia\"), i Romani passavano via terra da Pisa e Lucca verso Piacenza, poi verso le valli piemontesi, di qui, riattraversando l'Appennino Ligure, sfociavano alternativamente o a Genova o a \"Vada Sabatia\" (Vado Ligure). La \"Via Aemilia Scauri\" risponde all'esigenza dei Romani di stabilizzare i collegamenti con la base-colonia di Luni e di qui (usando toponimi attuali) con Piacenza, Tortona, Vado Ligure e, infine, Marsiglia.\nIl collegamento diretto lungo costa tra Pisa e Luni era reso impossibile da due fattori fondamentali: la presenza delle paludi versiliesi, anticamente dette \"Fossae Papirianae\", lungo la costa marittima e la presenza degli scomodi Apuani (pi\u00f9 noti a quel tempo come Sengauni o Liguri Montani) sui crinali di monti circostanti (Alpi Apuane).\nLungo la costa tirrenica, da Roma verso nord, la via Aurelia del II secolo a.C. si interrompeva a Pisa di fronte all'attuale Chiesa di Santa Cristina, cosicch\u00e9 per proseguire verso nord si doveva attuare una lunga deviazione da Pisa attraverso Corliano, Rigoli e Ripafratta (Acquae Pisanae) verso Lucca e poi verso la Val del Serchio (\"Auser\") in Garfagnana cio\u00e8 in quella zona che era denominata \"Forum Clodii\", fino a Minucciano.\nDal \"Forum Clodii\" si proseguiva verso l'attuale Parma attraversando un valico della Lunigiana che non \u00e8 stato possibile identificare con sicurezza: o il Passo del Lagastrello o Cerreto riprendendo poi il percorso verso Piacenza. Per recarsi a Luni dunque occorreva percorrere la strada fino all'attuale Minucciano (toponimo derivato probabilmente dal nome del console Quinto Minucio Termo - 193 a.C.) lungo l'Auser o (Serchio), poi fino a Gorfigliano e quindi raggiungere quel \"Forum Clodi\" che lo storico Ubaldo Formentini ha identificato con Fivizzano e da dove si dipartiva la strada per Luni che toccava Bardine di Cecina, Marciaso (comune di Fosdinovo). \nDa Luni era stato tracciato un collegamento con quella che i Romani definivano a loro modo \"la zona dei frigoriferi\" per la conservazione delle derrate alimentari, meglio nota come \"Tabernae Frigidae\", oggi Massa.\nLe fonti antiche.\nLe fonti generalmente prese in considerazione per ricostruire l'itinerario della presunta \"via Aemilia Scauri\" sono un passo dal V libro della \"Geografia\" di Strabone, un percorso descritto nell'\"Itinerarium Antonini\" e infine la \"Tabula Peutingeriana\".\nStrabone afferma che \"prosciug\u00f2 le paludi quello stesso Scauro che apr\u00ec la via Emilia, la quale attraverso Pisa e Luni arriva ai Sabazi e di qui a Tortona: diversa dalla via Emilia che porta alla Flaminia\". In base a questa citazione la strada \u00e8 chiamata dagli archeologi moderni \"Via Aemilia Scauri\", ma senza l'appoggio di fonti antiche.\nI brani 289,3-299,4 dell'\"Itinerarium Antonini\" descrivono sotto il titolo di \"Via Aurelia: A Roma per Tusciam et Alpes Maritimas Arelatum usque\" un percorso che da Genova gira improvvisamente verso l'entroterra fino a Tortona e poi di nuovo torna al mare a Vado: Pisa, Viareggio, Luni, Portofino, Genova, Libarna, Tortona, Acqui, Cogoleto, Albisola, Varazze, Vado Ligure.\nSulla \"Tabula Peutingeriana\" \u00e8 invece raffigurato un percorso diretto da Vado a Genova.\nLe ricostruzioni moderne.\nAnche da un punto di vista archeologico il tracciato viario da \"Luni\" a \"Vada Sabatia\" \u00e8 scarsamente riconoscibile.\nSulla base di queste poche citazioni letterarie e dei rari ritrovamenti di lastricati romani, gli storici cercano di ricostruire il percorso della via Emilia Scauri.\nL'ipotesi del percorso costiero.\nLa maggioranza dei ricercatori ha ipotizzato che taluni sentieri e mulattiere preesistenti in val di Vara e fino al passo del Bracco (forse l'antica Boron) probabilmente usati dagli antichi Tigulli fossero tratti della \"Via Aemilia Scauri\" che ipoteticamente penetrava nell'entroterra, toccando \"Ad Monilia\", l'odierna Moneglia; oltre \"Segesta Tigulliorum\", oggi Sestri Levante, la strada proseguiva in prossimit\u00e0 della linea di costa, salvo nei tratti in cui la particolare morfologia della costa ligure non consentiva alternative, ad esempio in corrispondenza del promontorio di Portofino.\nNell'ipotesi del percorso costiero, la strada che collega \"Vada Sabatia\" a \"Dertona\" (l'odierna Tortona) \u00e8 considerata il prolungamento della \"Via Aemilia Scauri\" verso il versante padano.\nLa strada, partendo da \"Vada Sabatia\" risaliva la val Quazzola (dove si conservano i resti di diversi ponti in muratura, per tradizione originariamente sette, di cui due ancora in uso in localit\u00e0 Volte e in localit\u00e0 Ricchini), oltrepassava lo spartiacque al colle di Cadibona, il pi\u00f9 agevole valico dell'intera dorsale alpino-appenninica posto a soli 456 metri di quota. Da qui seguiva l'asta della Bormida di Spigno, toccando i \"vici\" di \"Canalicum\" (forse presso Cairo Montenotte) e di \"Crixia\" (forse Spigno Monferrato, secondo altri presso Piana Crixia) fino ad \"Aquae Statiellae\" (Acqui Terme), da cui una diramazione si distaccava verso \"Alba Pompeia\" (Alba).\nDa Acqui, infine, la strada raggiungeva \"Derthona\" (l'odierna Tortona). In quest'ultimo tratto, soprattutto tra Castelnuovo Bormida e Rivalta Scrivia, sono ancora visibili lunghi tratti del tracciato originario in buone condizioni.\nL'ipotesi del percorso appenninico.\nUna diversa ipotesi \u00e8 stata formulata dallo studioso Nino Lamboglia. Secondo questo autore la \"Via Aemilia Scauri\" venne tracciata per collegare Luni a Vada Sabatia (Vado Ligure) salendo verso Piacenza (sovrapponendosi quindi per un tratto alla \"Via Aemilia Lepidi\") per dirigersi poi verso \"Derthona\" (Tortona) (sovrapponendosi in questo caso alla \"Via Postumia\") ed infine scendendo verso \"Vada Sabatia\".\nLe epoche successive.\nCome sopra menzionato, all'origine la via Aurelia si interrompeva a Pisa e riprendeva a Vado Ligure. Il tratto di Via Aurelia tra l'attuale Pisa e l'attuale Spezia, fu completato dopo che Giulio Cesare riusc\u00ec a tracciare una sorta di \"scorciatoia\" tra Lucca e Luni, facendo costruire intorno al 56 a.C. dal figlio del censore Marco Emilio Scauro (anch'egli di nome Marco Emilio Scauro), pretore e figlio del precedente e di Cecilia Metella Dalmatica quel collegamento che oggi \u00e8 conosciuto come Via Sarzanese e che collega tuttora per via provinciale Lucca a Camaiore (\"Campus Major\") e Massa, seguendo un percorso collinare.\nPer tale ragione e per tale confusione di nomi il tratto di Aurelia tra Pisa e Massa Carrara fu chiamato anche Via Clodia e successivamente Via Scauri prima che definitivamente Via Aurelia.\nIn buona sostanza dobbiamo constatare che la \"Via Aemilia Scauri\" del 109 a.C. \u00e8 una cosa, altra cosa \u00e8 la scorciatoia Scauri (che il figlio costru\u00ec per Cesare sessant'anni dopo) attraverso Corliano, Rigoli e Ripafratta (San Giuliano Terme) verso Lucca, altra cosa ancora \u00e8 la \"Via Clodia\" che attraversava la Garfagnana lungo la Valle del Serchio, gi\u00e0 prima del 109 a.C.\nForse la confusione nacque poich\u00e9 non si trattava di strade consolari (\"viae stratae\") con misure e caratteristiche \"standard\", ma si trattava di strade costruite alla meglio in via provvisoria (\"viae terrenae\" o \"viae glareatae\") e nel mezzo di numerosi ostacoli sia orografici (paludi e monti) sia bellici (Apuani residui e bellicosi pur dopo la deportazione del 180 a.C.)\nNel 13-12 a.C., i tratti lungo costa dei percorsi delle due \"Via Aemilia Scauri\" furono ricompresi nel tracciato della \"via Julia Augusta\", che oggi da Roma a Ventimiglia viene definita \"in toto\" Via Aurelia."}
{"id": "744294", "revid": "287204", "url": "https://it.wikipedia.org/wiki?curid=744294", "title": "Canoa/kayak ai Giochi della XXV Olimpiade", "text": "Si sono svolte 16 gare di canoa/kayak alle olimpiadi estive 1992: 12 in acque libere (9 gare maschili e 3 femminili) e 4 gare di slalom (3 maschili e 1 femminile). Le gare di slalom sono tornate ad essere disputate dopo un'assenza di 20 anni, dai giochi del 1972 a Monaco di Baviera"}
{"id": "744296", "revid": "1833487", "url": "https://it.wikipedia.org/wiki?curid=744296", "title": "Masano", "text": "Masano (\"Mas\u00e0\" o \"Maz\u00e0\" in dialetto bergamasco) \u00e8 una frazione rurale del comune di Caravaggio, in provincia di Bergamo. Situata circa 3,5\u00a0km ad est-nord-est rispetto al capoluogo, contava 961 abitanti al censimento 2018.\nStoria.\nLe origini.\nL'origine del centro abitato, che (secondo le fonti disponibili) non fu mai comune indipendente, \u00e8 antica e pressoch\u00e9 sconosciuta; documenti pervenuti sino a noi riportano che nel 1193 vi fu eretta una chiesa dedicata a san Vitale, \"com'era stata la chiesa precedente nel castello vecchio di Masano\". Tale osservazione lascia dunque intendere che il borgo fosse gi\u00e0 stato attivo durante i secoli barbarici. Non si pu\u00f2 escludere che la scelta di san Vitale abbia un legame con la vicina frazione di Vidalengo (dal latino \"Vitalis\").\nNel Medioevo.\nNel X secolo \u00e8 documentata la presenza, all'interno dell'abitato, dei signori Carrarii, che successivamente divennero vassalli del vescovo di Cremona.\nSulla strada che conduce il capoluogo alla vicina cittadina di Bariano \u00e8 tuttora presente un cippo in pietra risalente al 1758, che segnala il passaggio dell'antico confine fra la Repubblica di Venezia e il Ducato di Milano.\nMonumenti e luoghi d'interesse.\nArchitetture regliose.\nChiesa parrocchiale di San Vitale.\nUno degli edifici di maggiore interesse della localit\u00e0 \u00e8 certamente la Chiesa Parrocchiale di San Vitale, riedificata nella sua forma attuale nel 1928. In una cappella della Parrocchiale appositamente costruita \u00e8 custodito un affresco settecentesco che ritrae la Madonna con Ges\u00f9 Bambino, san Rocco e sant'Uberto; l'opera proveniva dallo scomparso oratorio di san Rocco. Il battistero ospita invece un Battesimo di Ges\u00f9 del 1946, opera di Trento Longaretti. Infine, la cella campanaria del campanile in cotto ospita un sacro bronzo del 1699, che in passato avvertiva la popolazione del pericolo di calamit\u00e0 naturali.\nNella Sagrestia della Chiesa Parrocchiale \u00e8 custodito un pezzo della Croce di Ges\u00f9.\nArchitetture civili.\nPalazzo Rubini.\nUn altro edificio di rilievo \u00e8 Palazzo Rubini; gi\u00e0 documentato attorno alla met\u00e0 dell'VIII secolo come castello, fu abitato dalla famiglia Secco per quattrocento anni, fino agli inizi del XVIII secolo. Nel 1732, divenuto palazzo, fu ceduto all'architetto Carlo Giuseppe Merlo, autore dell'Altare Maggiore del Santuario di Caravaggio, e successivamente pass\u00f2 alla famiglia di Giovanni Battista Rubini, tenore romanese di grande fama. Sotto quest'ultima propriet\u00e0, e precisamente nel 1845, l'edificio sub\u00ec forti modificazioni dietro progetto dell'architetto Pagnoncelli.\nLa dimora, in stile neoclassico, \u00e8 circondata da un notevole parco.\nUn importante restauro eseguito sul finire del XX secolo ha strappato l'edificio ad una condizione di degrado ed abbandono.\nMulino Merlo.\nIl singolare mulino cittadino fu fatto costruire nel 1776 per migliorare i campi aviti e per pubblica utilit\u00e0 dall'architetto Carlo Benedetto Merlo, da cui il nome."}
{"id": "744298", "revid": "1345932", "url": "https://it.wikipedia.org/wiki?curid=744298", "title": "Bartolomeo Ruspini", "text": "\u00c8 ricordato per aver fondato la \"Royal Masonic School for Girls\".\nGiovinezza.\nFiglio di Andrea Ruspini, esponente di una famiglia della piccola nobilt\u00e0 locale, nacque nel 1728, a Zogno, vicino a Bergamo.\nOttenuta la laurea in medicina, si specializz\u00f2 in odontoiatria e si trasfer\u00ec quindi a Parigi, dove divenne uno dei dentisti pi\u00f9 acclamati d'Europa, considerato anche che nel XVIII secolo non erano molti a svolgere tale lavoro.\nArriv\u00f2 giovanissimo in Inghilterra tanto che nel 1752 aveva gi\u00e0 curato molte persone a Manchester. Quattro anni pi\u00f9 tardi ottenne buone referenze per sposare Elizabeth Stiles il 19 febbraio 1757, dalla quale non ebbe figli.\nRuspini e la massoneria.\nNel novembre 1759 si autocandid\u00f2 per l'iniziazione alla loggia massonica \"the Bear lodge\" ma non fu accettato. Nel 1762, invece fu introdotto nella \"Burning bush lodge\" di Bristol.\nNel 1766 fu a Londra sotto la protezione della madre del re Giorgio III. Fu introdotto in societ\u00e0 e si rispos\u00f2, il 6 aprile 1767, con Elizabeth Orde, figlia di lord Francis Ord. Le parentele aristocratiche della seconda moglie favorirono la sua ascesa sociale.\nNel 1768 Ruspini scrisse un trattato sui denti, dove descrisse l'effetto negativo dello zucchero, ma anche ipotizz\u00f2 che il sonno eccessivo facesse male ai denti. Considerato un luminare nelle scienze dentarie dell'epoca, Bartolomeo Ruspini ebbe tra i suoi allievi nel 1788 anche Benjamin Franklin\nNello 1768 nacque il suo primo figlio: James Balden Ruspini seguito pi\u00f9 tardi da George Bartholomew Ruspini (che ebbe il titolo di \"Esquire\"). Entrambi i figli divennero dentisti e chirurghi della famiglia reale. In tutto Ruspini ebbe 9 figli, quattro maschi e cinque femmine.\nNel 1777 Ruspini fond\u00f2 un suo movimento massonico chiamato \"the Lodge of the Nine Muses\". Questo ebbe numerosi membri italiani soprattutto compatrioti di Ruspini immigrati dall'Italia. Nell'aprile 1789, gli venne conferito il cavalierato ereditario dell\"'Honourable Order of Knighthood\" e il titolo di conte del sacro palazzo Lateranense dal duca Francesco Sforza Cesarini.\nFilantropia.\nRuspini aiut\u00f2 i poveri a Londra spesso non chiedendo denaro per le sue prestazioni mediche a chi non ne disponeva.\nFond\u00f2 la Royal Masonic School for Girls, pi\u00f9 nota come \"Ruspini House\" a Londra, per l'educazione delle giovani della massoneria inglese, tuttora esistente. Un quadro di Thomas Stothard lo immortala mentre presenta il corteo di educande della scuola ai dignitari della massoneria dell'epoca, tra cui il principe di Galles e il conte di Moira.\nMor\u00ec nella sua casa all'et\u00e0 di 85 anni. Fu sepolto nel chiostro della cattedrale di St. James' a Piccadilly il 19 dicembre 1813. Non lasci\u00f2 ai suoi eredi una grossa fortuna per l'epoca e alla moglie rimase una pensione annua di 150 sterline. Oggi la sua statua lo ricorda ai posteri nell'atrio dove, dal 1934, si \u00e8 trasferita la Royal Masonic School, a Rickmansworth nello Hertfordshire, e dove tutti gli anni il 25 marzo, nell'anniversario della sua nascita, si celebra in suo onore il \u00ab\"Ruspini Day\"\u00bb."}
{"id": "744299", "revid": "62004", "url": "https://it.wikipedia.org/wiki?curid=744299", "title": "Bianchi (ciclismo)", "text": ""}
{"id": "744313", "revid": "30753", "url": "https://it.wikipedia.org/wiki?curid=744313", "title": "Pablo Contreras Fica", "text": ""}
{"id": "744317", "revid": "486946", "url": "https://it.wikipedia.org/wiki?curid=744317", "title": "Foppapedretti Bergamo", "text": ""}
{"id": "744319", "revid": "6923", "url": "https://it.wikipedia.org/wiki?curid=744319", "title": "Fabbrica Automobili e Velocipedi Edoardo Bianchi", "text": ""}
{"id": "744321", "revid": "57797", "url": "https://it.wikipedia.org/wiki?curid=744321", "title": "Doppia dissociazione", "text": ""}
{"id": "744330", "revid": "1875018", "url": "https://it.wikipedia.org/wiki?curid=744330", "title": "Hadad", "text": "Hadad \u00e8 una divinit\u00e0 degli Aramei (o Siri). Dio del fulmine e delle tempeste, da questa sua caratteristica gli viene l'appellativo \"il tonante\".\nNelle tavolette trovate a Ugarit (specie quelle del Ciclo di Baal) il nome \"hd\" (in genere vocalizzato come Haddu) s'incontra \"normalizzato\" come Hadad. Hadad \u00e8 nella maggior parte dei casi chiamato col titolo di \"b\u2018l\" (in genere vocalizzato come Ba\u2018l), cio\u00e8 'Signore', oppure \"\u2018lyn\" (\u2018Aliyan), che suggerisce il concetto dell'\"essere alto\", \"supremo\" (si veda in contesto antico israelitico il termine 'Elyon' o 'El', come pure \"\u2019l-h\" in ambito arabo preislamico).\nInvocato e venerato per la sua capacit\u00e0 di apportare piogge benefiche, per questo definito come \"irrigatore del cielo e della terra\". Viene rappresentato armato di fulmine e ritto sopra un toro. Definito anche \"signore dell'abbondanza\", aveva un tempio ad Halab.\nCorrispondenze.\nCorrisponde al dio Adad nella mitologia mesopotamica. \u00c8 associato e identificato con Baal (ba'lu), e equiparato a Teshub."}
{"id": "744333", "revid": "767487", "url": "https://it.wikipedia.org/wiki?curid=744333", "title": "Adad", "text": "Adad in accadico e I\u0161kur in sumero sono i nomi del dio della pioggia e della tempesta nella mitologia mesopotamica. Il suo nome si scriveva in sumero d.IM, era il patrono di Karkara. Presso i sumeri era chiamato anche Immer, mentre a Babilonia e in Assiria Ramm\u0101n, \"il tonitruante\".\nLa divinit\u00e0 accadica \u00e8 imparentata nel nome e nelle funzioni con il dio nord-occidentale semitico Hadad.\nDurante l'impero babilonese, Adad fu considerato tra le divinit\u00e0 principali del pantheon e venne definito come figlio di Enlil. La doppia valenza degli aspetti propri del dio, la pioggia fertile e la tempesta distruttrice, \u00e8 presente nel \"\" e nell\"Epopea di Gilgame\u0161\"."}
{"id": "744336", "revid": "117941186", "url": "https://it.wikipedia.org/wiki?curid=744336", "title": "H\u00e4agen-Dazs", "text": "H\u00e4agen-Dazs \u00e8 una marca statunitense di gelato, creata da Reuben Mattus a Brooklyn, New York nel 1961. Successivamente divent\u00f2 anche una catena di negozi per la vendita dei gelati H\u00e4agen-Dazs in tutto il mondo.\nH\u00e4agen-Dazs produce gelati (creme e confezionati), sorbetti, e yogurt-gelato.\nIl gelato, prodotto in numerosi gusti, ha una particolarit\u00e0: durante la produzione, insieme al gelato, viene aggiunta una ridotta parte d'aria nonch\u00e9 una grossa quantit\u00e0 di grasso del latte.\nOrigine del nome.\nContrariamente alla credenza popolare, l'origine del nome non \u00e8 europea; si tratta di due nomi inventati per sembrare europei (e in particolare scandinavi, sebbene in nessuna lingua scandinava ci siano i digrammi \"\u00e4a\" e \"zs\": quest'ultimo compare nell'ungherese dove ha il valore di ) al pubblico americano. \u00c8 una tecnica conosciuta nell'industria del marketing sotto il nome di \"foreign branding\" (marchio straniero) (vedere anche Umlaut dell'heavy metal).\nMattus incluse il nome di Copenaghen e una mappa della Danimarca sulle prime etichette per rinforzare le vendite in Scandinavia, e anche come tributo per il salvataggio di molti ebrei da parte della Danimarca nella Seconda guerra mondiale. Paradossalmente, bench\u00e9 H\u00e4agen-Dazs operi in 54 paesi in tutto il mondo, neanche uno dei 700 negozi della compagnia si trova in Scandinavia.\nStoria.\nH\u00e4agen-Dazs trae origine dalla Senator Frozen Products, societ\u00e0 di produzione artigianale di gelato fondata da Reuben Mattus negli anni venti. Negli anni cinquanta Mattus lancia un nuovo brand di gelati, denominato Ciro's. Visto la crescente domanda di consumo di gelati durante quegli anni, Mattus decise di creare una nuova compagnia con caratteristiche commerciali industriali. Nasce cos\u00ec nel 1961 nel Bronx la societ\u00e0 H\u00e4agen-Dazs.\nNel 1983 Reuben Mattus decide di cedere la propriet\u00e0 di H\u00e4agen-Dazs alla Pillsbury Company, gruppo americano attivo nel settore alimentare.\nNel 1984 la nuova proprietaria Pillsbury Company decide di spostare la sede di H\u00e4agen-Dazs dal Bronx a Teaneck, nel New Jersey.\nNel 1995 Pillsbury trasferisce la sede di H\u00e4agen-Dazs a Minneapolis.\nNel 1999 Pillsbury Company e Nestl\u00e9 formano Ice Cream Partners, joint venture creata con lo scopo di fondere le attivit\u00e0 dei due gruppi nel settore della produzione di gelati nel mercato statunitense e canadese.\nNel dicembre 2001, Nestl\u00e9, rilevando da Pillsbury Company (la quale viene rilevata ed incorporata dalla multinazionale americana General Mills nello stesso anno) il 50% delle azioni ancora non detenute nella joint venture Ice Cream Partners, diviene proprietaria della licenza di commercializzazione dei gelati H\u00e4agen-Dazs nei mercati del Nord America per un periodo di 99 anni; contemporaneamente General Mills mantiene i diritti di propriet\u00e0 e commercializzazione del marchio al di fuori di Stati Uniti e Canada.\nNel dicembre 2019, Nestl\u00e9 cede le sue attivit\u00e0 nel segmento gelati nel mercato nordamericano a Froneri, che subentra quindi alla multinazionale svizzera come proprietaria dei diritti di produzione del marchio H\u00e4agen-Dazs sul territorio.\nH\u00e4agen-Dazs in Italia.\nLa sede italiana di H\u00e4agen-Dazs veniva aperta nel 1992 a Milano. Negli anni successivi sono state aperte le prime gelaterie (a Genova la prima, poi Milano, Firenze, Torino e Venezia), che non hanno riscosso il successo commerciale che era stato preventivato dalla multinazionale (soprattutto a causa della grande presenza di gelaterie artigianali sul territorio italiano che gi\u00e0 all'epoca erano oltre 20.000).\nNel 1993 H\u00e4agen-Dazs sponsorizza gli internazionali d'Italia di tennis, al foro italico di Roma, e il Concorso Ippico Internazionale \"Piazza di Siena\", sempre a Roma, ai quali seguirono molte altre sponsorizzazioni per la promozione del marchio, ancora poco noto in Italia. Dal 1993 ha inizio la distribuzione del prodotto nelle gastronomie e successivamente anche quella dei preconfezionati tramite il canale della grande distribuzione organizzata. Dal 2000 comincia la progressiva cessazione delle attivit\u00e0 delle gelaterie con marchio H\u00e4agen-Dazs, che si conclude con la chiusura nel 2003 dell'ultimo locale situato in corso Magenta a Milano."}
{"id": "744338", "revid": "62748", "url": "https://it.wikipedia.org/wiki?curid=744338", "title": "Ashoka", "text": "Dopo diverse conquiste militari regn\u00f2 su un territorio comprendente gran parte del subcontinente indiano, l'odierno Afghanistan, parte della Persia (odierno Iran), Bengala (oggi diviso tra India e Bangladesh) e Assam. Nelle iscrizioni pervenuteci si riferisce generalmente a s\u00e9 stesso con il suo titolo imperiale in pracrito Devanampiya Piyadassi (\u0926\u0947\u0935\u093e\u0928\u093e\u0902\u092a\u094d\u0930\u093f\u092f \u092a\u094d\u0930\u093f\u092f\u0926\u0930\u094d\u0936\u0940, in sanscrito \"Dev\u0101n\u0101mpriya Priyadar\u015bi\"), cio\u00e8 \"amato dagli dei\" e \"dallo sguardo gentile\".\nNoto per essersi convertito al Buddhismo e averne sostenuto l'adozione e la diffusione, la sua storia ci \u00e8 pervenuta attraverso le cronache del II secolo (\"storie di \") e \"Divyavadana\" (\"gesta divine\"), oltre a due cronache p\u0101li dello Sri Lanka, \"Dipavamsa\" e \"Mahavamsa\"; tutte le fonti sono per\u00f2 di estrazione buddhista, e quindi accolte con sospetto da alcuni storiografi. Qualcuno ha infatti proposto la tesi che la conversione di non si fosse in realt\u00e0 mai verificata, e che avesse appoggiato il Buddhismo per la sua capacit\u00e0 di amalgamare le profonde differenze religiose che laceravano il suo impero. Tesi che per\u00f2 si scontra con il carattere profondamente pio di tutti i famosi editti di Ashoka, i documenti epigrafici cui il sovrano affid\u00f2 la sua missione sia legislatrice che moralizzatrice dei popoli a lui sottomessi.\nSono famosi inoltre i suoi pilastri, colonne in pietra alte tra i 12 e i 15\u00a0metri, con o senza iscrizioni e decorazioni: ne fece erigere in tutta l'India.\nStoria e leggenda.\nSecondo una tradizione buddhista descritta nell', la nascita di sarebbe stata predetta da Gautama Buddha, nella storia nota come \"il dono di polvere\". Secondo questa profezia, nella sua precedente vita si chiamava Jaya, e da bambino, mentre giocava nel fango, vide passare il Buddha; colto dal desiderio di offrirgli del cibo, gett\u00f2 nella sua ciotola la polvere con cui stava giocando. Comprendendo l'animo puro che aveva motivato il gesto, il Buddha predisse il suo destino:\n si reincarn\u00f2 quindi come figlio di Dharma, una delle spose dell'imperatore Maurya Bindus\u0101ra; Dharma non era di sangue reale, ma era stata ugualmente accettata nell'harem perch\u00e9 suo padre, un povero brahmino, aveva predetto che suo figlio sarebbe diventato un grande re. Oltre ad essere figlio della sposa di rango pi\u00f9 basso, era anche il pi\u00f9 giovane dei principi, se si esclude l'altro figlio di Dharma, ; ci\u00f2 nonostante, il giovane principe guadagn\u00f2 il rispetto dei fratellastri per le sue doti nelle discipline militari e accademiche, anche se Susima, il principe ereditario, non si dimostrava da meno n\u00e9 come guerriero n\u00e9 come amministratore.\nQuando raggiunse la maggiore et\u00e0, fu messo a capo di diversi reggimenti dell'esercito Maurya e i fratellastri cominciarono a temere la sua sempre maggiore popolarit\u00e0; su loro consiglio Bindus\u0101ra lo invi\u00f2 nella citt\u00e0 di , di popolazione greco-battriana e gi\u00e0 insorta precedentemente in un paio di occasioni. Grazie alla sua popolarit\u00e0, fu in grado di entrare in citt\u00e0 senza scontri e quando una rivolta si present\u00f2 non esit\u00f2 a sopprimerla con l'esercito. Approfittando della sua lontananza, per\u00f2, i fratellastri convinsero Bindus\u0101ra che il giovane principe complottasse contro di lui, e fu esiliato.\n trascorse due anni in esilio, nella regione di Kalinga, dove spos\u00f2 una donna di nome Kaurwaki, sembra appartenente a una famiglia di pescatori; fu richiamato dal padre quando si rivolt\u00f2 la citt\u00e0 di Ujjain, contro la quale si batt\u00e9 riportandone delle ferite. Fu curato da dei monaci buddhisti e da una donna di nome Devi, appartenente a una famiglia di mercanti, che spos\u00f2 (aveva forse gi\u00e0 sposato anche Asandhimitra, che per\u00f2 non lasci\u00f2 mai Pataliputra).\nQuando Bindus\u0101ra si ammal\u00f2 e fu chiaro che non si sarebbe ripreso, un gruppo di ministri ostili a Susima convinse a prendere la corona e il giovane principe attacc\u00f2 Pataliputra uccidendo tutti i suoi fratellastri; le cronache buddhiste insistono molto sulle atrocit\u00e0 da lui commesse, probabilmente per sottolineare i meriti del Buddhismo dopo la sua conversione. Avendo eliminato ogni opposizione, comunque, reclam\u00f2 per s\u00e9 il titolo di imperatore di Maurya.\nConquiste.\nLa prima fase del regno di fu in qualche modo illegittima, perch\u00e9 non fu incoronato che dopo quattro anni (alcuni datano l'incoronazione al 268 a.C.); il suo governo fu aggressivo e brutale e questo periodo lo vide impegnato in innumerevoli battaglie sulle frontiere, grazie alle quali in otto anni annesse al suo impero la gran parte del subcontinente indiano.\nLa sanguinosa guerra di Kalinga (odierna Orissa), scoppiata intorno al 264 a.C., segner\u00e0 un punto di svolta; il pretesto non \u00e8 chiaro, ma alcune fonti sostengono che uno dei fratellastri di si fosse rifugiato a Kalinga come gi\u00e0 durante il suo esilio, e Kalinga si sarebbe rifiutata di consegnarlo al nuovo imperatore. In realt\u00e0, per\u00f2, le tensioni tra i due regni erano sempre state forti e l'impero Maurya aveva pi\u00f9 volte tentato la sua conquista; il piccolo stato di Kalinga era infatti una terra ricca e fertile e dai suoi porti passavano tutti i traffici tra Sri Lanka, Birmania e Malaysia, nei cui territori sorgevano sue colonie. Il regno di Kalinga ebbe inizialmente la meglio, riuscendo ad avere ragione del generale Maurya; deciso a portare a termine l'impresa, scese in campo con tutto il suo esercito. Lo scontro fu violento; morirono circa 10.000 soldati dei Maurya e 100.000 tra soldati e civili dei Kalinga e la terra e i fiumi si sarebbero tinti di rosso vermiglio.\nSecondo le leggende buddhiste, il giorno seguente la vittoria il giovane imperatore, camminando tra i cadaveri, sent\u00ec il peso delle sue colpe e anche dopo essere tornato a Pataliputra non riusc\u00ec pi\u00f9 a dormire, perseguitato dalle memorie del conflitto; a questo si aggiunse che la regina Devi, inorridita dal conflitto, aveva lasciato il palazzo con i suoi due figli, Mahindra e Sanghamitra, che in seguito diventeranno monaci e porteranno il Buddhismo in Sri Lanka. In ogni caso, i ritrovamenti archeologici () confermano che le atrocit\u00e0 del conflitto abbiano giocato un ruolo fondamentale nella sua decisione di appoggiare la fede (di scuola Vibhajyav\u0101da), rinnegare la violenza (\"Ahims\u0101\") e diffondere il Dhamma (\"Dhamma-Vijaya\").\nPolitica.\n divenne un fervente sostenitore del Buddhismo, ma il suo esplicito sostegno alla fede non si tradusse mai in una politica discriminatoria nei confronti delle altre religioni; secondo alcuni storici moderni la scelta di abbracciare la fede buddhista fu motivata dalla capacit\u00e0 di questa di convivere e anzi fare proprie le caratteristiche delle altre tradizioni religiose diffuse nel subcontinente, costituendo un amalgama che poteva risolvere le tensioni gi\u00e0 forti in un impero cos\u00ec esteso. Le leggi che introdusse rappresentavano una vera rivoluzione culturale; fu proibita la caccia e anche il ferimento di animali, si favor\u00ec il vegetarismo, si ridusse la gravit\u00e0 delle pene (soprattutto corporee), concesse almeno 25 volte l'amnistia (25 anni sui primi 26 dall'incoronazione) a prigionieri e condannati a morte, furono costruiti ospedali per uomini e animali, universit\u00e0, ostelli gratuiti per i pellegrini, sistemi di irrigazione e traffico fluviale, e nuove strade. Le leggi non discriminavano i cittadini per casta, fede o schieramento politico; i principi morali del \"Dharma\" che queste cercavano di attuare erano non-violenza, tolleranza di tutte le opinioni, obbedienza ai genitori e rispetto per tutti i maestri religiosi, generosit\u00e0 verso gli amici, trattamento umano dei servitori e cos\u00ec via. In generale, le leggi introducevano nuove restrizioni, ma non rinnegavano alcuno dei principi morali preesistenti delle varie religioni che componevano l'impero.\nIn politica estera, dopo la prima fase imperialista, cerc\u00f2 di sostituire l'aggressione militare con gli accordi politici, creando stati satelliti e riducendo la necessit\u00e0 di sorvegliare le frontiere.\nL'editto forse pi\u00f9 avanzato, inerente alla tolleranza religiosa, \u00e8 il dodicesimo su pietra, che recita:\nSostegno del Buddhismo.\n diede il suo sostegno formale al Buddhismo, e cerc\u00f2 di concretizzarlo organizzando l'invio di missionari nei paesi confinanti, soprattutto in quelli di cultura ellenistica. Prima di far questo, per\u00f2, sent\u00ec la necessit\u00e0 di fare ordine tra le scuole di pensiero buddhiste, assicurandosi cos\u00ec che i missionari predicassero il vero \"Dharma\"; a questo scopo convoc\u00f2 nella capitale Pataliputra il terzo Concilio buddhista. Il Concilio cerc\u00f2 di formalizzare il corpus delle scritture buddhiste, ; i missionari furono incaricati di predicare quanto deciso dal Concilio, e vennero inviati negli amichevoli regni ellenistici. Le cronache relative a questi missionari sono state tramandate dagli :\nDa notare che i nomi dei sovrani implicano che i missionari si siano spinti fino in Egitto e in Grecia; ancora nel II secolo lo scrittore cristiano Clemente Alessandrino accenna alla presenza di una comunit\u00e0 buddhista ad Alessandria d'Egitto. Inoltre, secondo le cronache p\u0101li, alcuni degli emissari di erano monaci buddhisti greci, evidenziando l'esistenza di intensi rapporti tra le due culture:\nIl motivo di tanta affinit\u00e0 con i regni ellenistici pu\u00f2 essere forse ritrovata in una possibile origine parzialmente greca di stesso: nel 303 a.C. infatti Seleuco I aveva condotto una alleanza matrimoniale con Chandragupta Maurya, suo nonno.\nPoich\u00e9 non si ha notizia di una regina indiana nel regno seleucide, e d'altra parte l'alleanza matrimoniale era molto pi\u00f9 semplice nell'altro verso, grazie alle consuetudini poligamiche indiane, gli storici credono che Chandragupta o Bindus\u0101ra, nonno e padre di , abbiano sposato una greca ed \u00e8 quindi possibile che fosse a sua volta di origine greca."}
{"id": "744339", "revid": "1123126", "url": "https://it.wikipedia.org/wiki?curid=744339", "title": "Siri (disambigua)", "text": ""}
{"id": "744341", "revid": "298055", "url": "https://it.wikipedia.org/wiki?curid=744341", "title": "Cavalieri dei Draghi", "text": ""}
{"id": "744344", "revid": "1310927", "url": "https://it.wikipedia.org/wiki?curid=744344", "title": "Coventry City Football Club", "text": "Il Coventry City Football Club, meglio noto come Coventry City, \u00e8 una societ\u00e0 calcistica inglese della citt\u00e0 di Coventry. Milita in Championship, la seconda divisione del campionato inglese di calcio.\nStoria.\nFondata nel 1883 come \"Singer F.C.\" da lavoratori della omonima casa automobilistica inglese, la squadra disput\u00f2 principalmente partite amatoriali nei primi anni della sua storia, divenendo un club professionistico solo nel 1892. Trasferitasi nello storico stadio di Highfield Road nel 1899, assunse il nome di \"Coventry City Football Club\" nel 1898 e continu\u00f2 la propria attivit\u00e0 sportiva nelle divisioni locali e regionali, prima di essere ammessa ammessa alla Football League solo dopo la prima guerra mondiale, esordendo nella Second Division solo nel 1919.\nLa prima stagione nella lega nazionale fu decisamente travagliata, e la retrocessione fu evitata in modo rocambolesco grazie alle due vittorie ottenute in altrettante gare contro il Bury F.C.. Tre anni dopo, nel 1923, il presidente del club e altri dirigenti furono tuttavia squalificati a vita dalla Football Association con l'accusa di aver combinato i risultati di quegli incontri decisivi. Nella stessa stagione, il team stabil\u00ec il record negativo, ancora imbattuto, di 997 minuti senza segnare una rete.\nRetrocesso in Third Division nel 1925, il Coventry riusc\u00ec a riguadagnare la categoria solo dopo dieci anni. Dopo la seconda guerra mondiale, il club sub\u00ec tuttavia una nuova retrocessione in terza serie, che avvi\u00f2 un periodo privo di gloria per la squadra, scesa addirittura in Fourth Division nel 1958.\nLa permanenza in quarta divisione fu tuttavia di breve durata: dopo solo un anno la squadra fu promossa nuovamente in Third Division e, nel 1964 torn\u00f2 nella serie cadetta della piramide calcistica inglese, dodici anni dopo l'ultima apparizione. Pochi anni dopo la vittoria del campionato nel 1967 consent\u00ec agli \"Sky Blues\" di esordire nella massima categoria calcistica nazionale, a pi\u00f9 di settant'anni dalla fondazione del club.\nDopo il raggiungimento del sesto posto in campionato (tutt'ora la migliore posizione raggiunta dal club) nel 1970, il Coventry ottenne il diritto di partecipare per la prima (e finora unica) volta, l'anno successivo, ad una competizione ufficiale europea, la Coppa delle Fiere, venendo eliminato ai sedicesimi di finale dal dopo il passaggio del primo turno eliminatorio.\nNegli anni successivi gli \"Sky Blues\" riuscirono sempre a mantenere la categoria, occupando quasi stabilmente la parte destra della classifica (eccettuato il settimo posto della stagione 1977-78. Con il passare delle stagioni, la squadra si conferm\u00f2 una presenza regolare nella massima serie inglese, riuscendo a conquistare il suo primo trofeo nazionale nel 1987, con la vittoria della FA Cup, imponendosi per 3-2 contro il nella finale di Wembley.\nNel 1992 il club \u00e8 stato fra i membri fondatori della neonata Premier League. Ha partecipato ininterrottamente al massimo campionato inglese fino al 2000-01, anno nel quale \u00e8 retrocesso in seconda serie dopo 34 anni.\nLa discesa in First Division (poi Football League Championship) apr\u00ec un periodo difficile per la squadra, che negli anni successivi non riusc\u00ec mai ad imporsi come una pretendente per la promozione e nel 2012 speriment\u00f2 nuovamente dopo quasi cinquant'anni la discesa in terza divisione (ora denominata Football League One). La stagione 2016-17 vide il Coventry sprofondare addirittura in Football League Two (la quarta divisione inglese), raggiungendo il punto pi\u00f9 basso della propria storia dal 1959 (nonostante nella stessa stagione la squadra abbia conquistato il suo secondo trofeo nazionale, l'English Football League Trophy.\nLa vittoria nei play-off promozione nel 2018 ha consentito agli \"Sky Blues\" di restare solamente un anno in Football League Two. Dopo aver concluso la stagione 2018-2019 ottenendo come piazzamento finale un buon ottavo posto, nella stagione successiva il Coventry riesce a fare ancora meglio, in quanto gli Sky Blues centrano la promozione in Championship da vincitori del campionato di League One.\nColori e simboli.\nColori.\nAlla sua fondazione come Singers F.C. il club indossava una divisa blu e rosa. Col tempo sono stati numerosi gli accostamenti cromatici scelti dalla squadra, dal rosso-nero usato negli anni 1890, al rosso-verde, richiamante i colori dello stemma cittadino, dei primi anni '20. L'attuale colore celeste che da il soprannome ai tifosi \u00e8 stato adottato in via regolare dalla seconda met\u00e0 degli anni '20 e da allora contraddistingue, con diverse variazioni di accostamento, il club.\nStemma.\nLo stemma del club si ispira a quello della citt\u00e0 di Coventry, riprendendone alcuni elementi fondamentali quali il grifone, la viverna e l'elefante, simbolo quest'ultimo che appare in posizione centrale e che \u00e8 considerato distintivo della squadra.\nStadio.\nIl club ha utilizzato lo storico stadio di Highfield Road come sede delle proprie partite casalinghe fin dal 1899. L'impianto, il primo in Inghilterra ad essere stato dotato interamente di seggiolini sugli spalti nel 1981, \u00e8 stato demolito nel 2006. Da quella data il Coventry si \u00e8 trasferito alla locale Ricoh Arena fino al 2013, quando a causa di motivazioni di ordine economico ha siglato un contratto con il per disputare le partite casalinghe al Sixfields Stadium di Northampton. Tornata nell'impianto della propria citt\u00e0 al termine della stagione 2013-14, la squadra si \u00e8 trasferita nuovamente per la stagione 2019-20, durante la quale gioca i match casalinghi allo stadio St Andrew's di Birmingham. La scelta, dettata da un mancato accordo raggiunto con i concittadini del Wasps Rugby, \u00e8 stata molto contestata dai tifosi.\nTifoseria.\nGemellaggi e rivalit\u00e0.\nLe rivalit\u00e0 tradizionalmente pi\u00f9 sentite fra la tifoseria \"Sky Blue\" sono quelle con l' e il , originate principalmente da ragioni geografiche (le due localit\u00e0 distano infatti poco pi\u00f9 di mezz'ora di auto da Coventry).\nRosa 2021-2022.\n\"Aggiornata al 17 dicembre 2021.\"\nRosa 2020-2021.\n\"Aggiornata al 10 marzo 2021.\""}
{"id": "744345", "revid": "729019", "url": "https://it.wikipedia.org/wiki?curid=744345", "title": "Via Julia Augusta", "text": "La Via Julia Augusta (VIA IVLIA AVGVSTA) \u00e8 un'importante via romana che collegava Piacenza al Varo, percorrendo le coste della Liguria e quelle della Costa azzurra, in direzione del Rodano. Costituiva un ramo della via Aurelia e collegava la Gallia cisalpina alla Gallia transalpina.\nPresentazione.\nQuesta via \u00e8 stata aperta poco dopo la conquista delle Alpi marittime contro le trib\u00f9 liguri (nel 14 a.C.) dall'imperatore Augusto; essendo luglio e agosto i mesi dedicati rispettivamente a Giulio Cesare e ad Augusto, il nome dato a questa via riprende quello di tali imperatori. Il suo tracciato corrisponde ad un itinerario gi\u00e0 esistente, ma una delle grandi imprese dell'Impero nascente \u00e8 stata quella di restaurarla e segnarne il tracciato attraverso delle pietre miliari numerate da Roma. In stato di rovina all'inizio del II secolo \u00e8 stata restaurata da Adriano e poi da Caracalla nel III secolo. La creazione di questa via ha portato alla fondazione di \"Cemenelum\" (Cimiez, colle di Nizza), capitale della provincia romana delle Alpi marittime.\nIl suo percorso iniziava a \"Placentia\" (Piacenza) e, passando per \"Iria (Voghera), Dertona\" (Tortona) e \"Aquae Statiellae\" (Acqui Terme), scendeva verso la costa e proseguiva fino al trofeo di Augusto de La Turbie, eretto dall'imperatore nel 7-6 a.C. fra Mentone e Nizza; solo successivamente fu prolungata fino ad \"Arelate\" (Arles), per collegarsi alla \"via Domitia\" (via Domizia). Lungo il suo tragitto attraversava, fra gli altri, i centri romani di \"Vada Sabatia\" (Vado Ligure), \"Albingaunum\" (Albenga) e \"Albintimilium\" (Ventimiglia).\nLa Julia Augusta, in pratica, non era altro che il proseguimento del sistema viario gi\u00e0 esistente via Aurelia/via Aemilia Scauri che fino ad allora terminava a \"Vada Sabatia;\" una volta completata, l'intera strada \"Aurelia-Aemilia-Augusta\" era lunga 962 km.\nNel territorio ligure sono pochi i resti dell'antico tracciato individuabili: se ne trovano tra Albenga ed Alassio (brevi tratti del selciato originario) e nel finalese; pi\u00f9 numerosi, invece, sono i ponti sopravvissuti (con alcune modifiche) fino ai nostri giorni, cos\u00ec come i monumenti funebri, visibili ad Albenga, e i cippi miliari, alcuni dei quali conservati presso il Museo civico archeologico Girolamo Rossi di Ventimiglia.\nNon \u00e8 chiaro se da \"Vada Sabatia\" in poi il tracciato fosse esclusivamente costiero: considerando l'asperit\u00e0 di alcune zone, come il litorale tra Vado e Finale (con promontori a picco sul mare), non \u00e8 da escludere che la strada passasse nel primo entroterra; ad avvalorare questa tesi ci sono, ad esempio, il ponte cosiddetto \"romano\" di Andora (costruzione medievale con una probabile origine pi\u00f9 antica), a circa 3 km dalla costa, e il cippo miliare conservato a San Bartolomeo al Mare, precisamente nella frazione di Chiappa (ora collocato al centro del borgo), che era posto a circa 4 km dal mare. Per evitare i tratti pi\u00f9 accidentati \u00e8 possibile che si ricorresse alla navigazione di piccolo cabotaggio.\nLa \"via Julia Augusta\", ancor pi\u00f9 della via Postumia, mantenne un ruolo importante nelle comunicazioni anche dopo la caduta dell'Impero romano d'Occidente, godendo di una efficiente gestione da parte dei monaci, \"in primis\" i Benedettini, per i quali un buon sistema viario era utile sia per il passaggio dei pellegrini, sia per lo scambio dei generi alimentari tra la Pianura Padana (con le sue estese terre coltivate e i porti fluviali del Po) e il mare, da cui proveniva il prezioso sale. L'antica strada romana, quindi, assieme a tutte le \"strade minori\" ad essa legate, and\u00f2 a formare quel sistema di \"vie marenche\" che permisero, per tutto il Medioevo ed oltre, lo spostamento di merci e la circolazione di persone. Tra i cenobi principali coinvolti vi erano la potente abbazia di San Colombano di Bobbio, quella di Lerino nel sud della Francia, l'abbazia di Santo Stefano di Genova (che controllava il \"principato monastico\" di Villaregia, occupante all'incirca l'attuale comune di Santo Stefano al Mare), quella di San Martino dell'isola Gallinara di Albenga, l'abbazia di San Pietro in Varatella di Toirano, l'abbazia di San Salvatore di Giusvalla, l'abbazia di Ferrania di Cairo Montenotte, il monastero di San Colombano a Lodisio di Piana Crixia, l'abbazia di Santa Giustina di Sezzadio e l'abbazia di San Pietro di Precipiano.\nNel corso dei secoli l'antica strada consolare perse la sua fondamentale importanza e and\u00f2 incontro a un lento abbandono.\nPietre miliari.\nSul territorio francese dei frammenti del tracciato della via e cinque pietre miliari sono classificati come monumenti storici del comune di La Turbie, pi\u00f9 precisamente nella zona in cui si erigevano le citt\u00e0 di \"Languessa\", \"San Pietro\" e \"Pieralonga\".\nTre pietre miliari, conservate nella chiesa di San Michele a Ventimiglia, sono riconducibili una al periodo di Augusto e le altre due a quello di Caracalla.\nIl museo archeologico di Nizza-Cimiez, situato sulla citt\u00e0 romana di Cememelum, conserva anche una pietra miliare di Adriano nel quale viene citata la \"Via Julia Augusta\":CCXVI // IMP CAESAR DIVI // TRAIANI PARTHICI F // DIVI NERVAE N TRAIA // NVS HADRIANVS AVG // PONT MAX TRIB POT IX // COS III VIAM IVLIAM // AVG A FLVMINE TREB // BIA QVAE VETVSTATE // INTERCIDERAT SVA // PECVNIA RESTITVIT // DCV\"(216. L'imperatore Cesare, figlio del divino Traiano Partico, nipote del divino Nerva, Adriano Augusto, pontefice massimo, insignito della Tribunicia potestas per la nona volta, console per la terza volta, ha restaurato a sue spese, dal fiume Trebbia, la Via Iulia Augusta che era scomparsa a causa della obsolescenza. 605)\" Il museo archeologico di Antibes conserva una pietra miliare scoperta nelle vicinanze. Originariamente questa portava il nome dell'imperatore Flavio Severo che \u00e8 stato per\u00f2 eraso dopo la sua esecuzione da parte di Massenzio nell'aprile del 307:IMPP CAESS // FL VAL COSTANTIO ET // GAL VAL MAXIMIA // NO PIIS FEL INV AUGG // ////////// ET // GAL VAL MAXIMINO // NOBILISS CAESS // I\nTratto Albenganese.\nTra Albenga e Alassio resta chiaramente visibile una parte dell'antico percorso della \"Julia Augusta\" che, assieme ad altri resti di epoca romana, forma una passeggiata di notevole interesse archeologico e ambientale. L'abbandono in cui \u00e8 rimasta la zona, gi\u00e0 intensamente coltivata e trasformata a fasce di vigne e di olive dai Benedettini, che la possedettero per secoli, consente la conservazione di lunghi tratti della via, la quale corre per vari chilometri a mezza costa fino al promontorio e alla chiesa di Santa Croce, che si affaccia sulla baia di Alassio. Il sicuro percorso romano termina ad Alassio, dalla chiesetta di S.Croce, che \u00e8 menzionata per la prima volta in una bolla di papa Alessandro III del 1169, come priorato appartenente al monastero benedettino dell\u2019Isola Gallinara.\nLungo tutto il percorso ci accompagna la visione dell\u2019inconfondibile sagoma dell\u2019isola Gallinaria, cos\u00ec chiamata gi\u00e0 in epoca romana per la presenza di galline selvatiche.\nIn alcuni brevi tratti si apprezza ancora l\u2019originale lastricato romano caratterizzato dalla presenza dei \"margines\" ai lati e di tagli trasversali per lo scolo delle acque.\nDalle rovine di San Calocero si percorre per un breve tratto la carrozzabile Albenga-Villanova, per poi imboccare pi\u00f9 a valle la strada di costruzione moderna che sale sulla collina del Monte. La via Romana invece saliva direttamente da San Calocero in direzione della chiesa di San Martino, ma il tratto di collegamento \u00e8 scomparso.\nDa questo punto \u00e8 possibile salire al Monte per la carrozzabile privata che raggiunge l'abbazia di San Martino oppure raggiungendo l'antica via romana che passa presso l'ex-chiesa di San Martino, entrando di qui nella propriet\u00e0 privata dell'ex-abbazia.\nProseguendo si passa davanti al Pilone Romano restaurato da d'Andrade, e quindi si giunge ad una vasta spianata ellittica, oggi magnificamente alberata, che racchiudeva l'anfiteatro della romana Albingaunum, costruito come al solito fuori dalle mura ma qui in posizione inconsueta sull'alto della collina.\nSul margine a ovest dell'anfiteatro si conservano i resti della Chiesa e dell'abbazia di San Martino, la prima incorporata in una casa colonica, la seconda trasformata in villa e molto restaurata. Esse sono l'ultimo residuo della vasta tenuta monastica che nel medioevo i monaci di San Benedetto organizzarono in terraferma dall'abbazia all'Isola Gallinara, che sta dirimpetto. La chiesa, di cui si conserva l'abside quadrangolare, non \u00e8 anteriore al XIV secolo, e tardo-medievale sembra anche la costruzione dell'adiacente casa monastica, le cui bifore gotiche sono in massima parte frutto di un restauro dei primi del '900. In alcuni tratti \u00e8 presente un ciottolato in cotto di epoca medievale.\nIl Pilone Funerario.\nIl pilone funerario \u00e8 un monumento del II secolo d.C. . Situato sul monte Bignone, domina il paesaggio sulla piana albenganese a nord e verso il mare e l'isola Gallinara ad est. Esso fu restaurato nel 1892 da Alfredo D'Andrade, che complet\u00f2 con eccessiva abbondanza per un monumento romano tutto il paramento antico in piccoli quadrelli spaccati, inframezzati da cornici di mattoni che dividono i tre ordini architettonici della costruzione. Questa appartiene al tipo delle tombe a torre dette \"pile\" fin dall'antichit\u00e0, e consta di tre corpi leggermente rientranti, coronati in alto da un attico che formava due nicchie con le statue dei defunti (la parte alta \u00e8 stata demolita dai tedeschi nel 1944, ed il monumento \u00e8 rimasto cos\u00ec mutilato di qualche metro). Sulla fronte principale, verso il mare, si apre una nicchia a volta, entro la quale esistono due loculi laterali destinati ad accogliere le urne cinerarie dei due personaggi a cui era dedicato il sepolcro - certo cittadini albingaunensi d'alto rango - proprietari della zona. Il Pilone, pur avendo subito un restauro alquanto criticabile e oggi anche mutilato, costituisce il modello meglio conservato dei monumenti di questo tipo. Un altro simile, ridotto al solo corpo inferiore, esiste lungo la via Albenga-Garessio, la torre dei Seraceni presso Cisano sul Neva. Posto sul margine scosceso della propaggine pi\u00f9 orientale del Monte di San Martino, a breve distanza dell'anfiteatro romano e dalla via Iulia Augusta, il pilone \u00e8 uno dei pi\u00f9 antichi edifici romani rimasto in vista nei secoli. Venne identificato come monumento sepolcrale da D'Andrade allora direttore dell'Ufficio Regionale per la conservazione dei monumenti della Liguria e del Piemonte.\nIl pilone appartiene alla categoria dei monumenti funerari diffusi dal I e gli inizi del II secolo nell'antico impero Romano.\nDalle fotografie eseguite prima dei lavori, e dalle relazioni di D'Andrade, si pu\u00f2 arrivare alla conclusione che il restauro da lui fatto fu ricercato per essere il pi\u00f9 possibile fedele all'originale: ricostru\u00ec e integr\u00f2 il rudere con gli stessi materiali, identici sia dal punto di vista mineralogico che petrografico. Malte e blocchetti utilizzati avevano la stessa identica provenienza locale come i ciottoli fluviali, l'arenaria di quarzite, le sabbie del Centa e la pietra di Cisano sul Neva.\nLa leggenda voleva che vicino a tale pilone attraccassero la navi romane del porto, in realt\u00e0, ad oggi, nessun elemento portuale \u00e8 stato rinvenuto, anche se \u00e8 possibile che tale costruzione potesse essere messa sul promontorio vista mare, come accaduto in altri luoghi.\nL'itinerario in Francia.\nLa Via Julia Augusta seguiva un percorso ancora oggi facilmente riconoscibile su una cartina stradale; le strade odierne infatti, come spesso succede, si sovrappongono al tracciato antico o vi passano in prossimit\u00e0. \u00c8 il caso della Cornice Grande (Grande Corniche, sul litorale della Costa Azzurra) e soprattutto della RN 7 fino a Salon-de-Provence. Tuttavia, certe volte la strada prendeva tracciati paralleli ancora visibili. Numerosi vestigi (in particolare pietre miliari) si trovano lungo l'itinerario e permettono di delimitarlo.\nDa Cap Martin a Cimiez.\nNell'antica stazione di \"Lumone\" (Roquebrune-Cap-Martin), sono stati trovati i resti di un mausoleo romano. Una diramazione partiva da \"Lumone\" e si dirigeva verso Porto d'Ercole (Principato di Monaco).\nLa \"Via Julia Augusta\" saliva verso La Turbie, sito di un'antica occupazione. Nel 6 a.C. il Senato romano decise di costruire sul colle di La Turbie il Trofeo delle Alpi.\nIl \"Trofeo delle Alpi\" \u00e8 un imponente monumento romano che si trova a 480 metri di altitudine nel comune di La Turbie, nel dipartimento francese delle Alpi Marittime, a breve distanza dal Principato di Monaco. Il monumento venne eretto, sulla via \"Julia Augusta\", negli anni 7-6 a.C. in onore dell'imperatore Augusto per commemorare le vittorie riportate dai suoi generali (tra cui i figliastri Druso maggiore e Tiberio) e la definitiva sottomissione di 46 trib\u00f9 alpine. Serv\u00ec inoltre a demarcare la frontiera tra l'Italia romana e la Gallia Narbonese lungo la Via Julia Augusta.\nQuesto trofeo nel tempo segue, nelle Gallie, il trofeo di Pompeo, in \"Summum Pyrenaeum\", quello di Briot (ora al museo di Antibes) e altri. Caduto in disuso alla fine dell'Impero romano, sub\u00ec delle grandi distruzioni: serv\u00ec da fortezza nel Medioevo prima di essere minato nel 1705 per essere utilizzato come cava.\nLa via Julia Augusta proseguiva fino a \"Cemenelum\" attraversando le valli di Laghet e Paillon. \u00c8 probabile che la via sia stata divisa in due rami da La Turbie, di cui uno era un itinerario marittimo - l'attuale Cornice Grande.\nDa Cimiez a Aix-en-Provence.\nSui colli dell'attuale citt\u00e0 di Nizza (la \"Nika\u00efa\" focese) e sui vestigi della capitale \"Vediantii\" dei Liguri nel 14 a.C. Augusto crea la citt\u00e0 di \"Cemenelum\" per farne il capoluogo della provincia romana delle Alpi Marittime.\nOggi il quartiere di Nizza chiamato Cimiez ha sostituito \"Cemenelum\". Vi si possono trovare parecchi resti gallo-romani: tre terme, un quartiere di abitazioni (reti fognarie, negozi, \"domus\"), un anfiteatro e una cattedrale con il rispettivo battistero paleocristiano.\nLa Via Aurelia attraversava l'attuale comune di La Gaude; la scoperta lungo questa via di un cenotafio romano contenente l'urna funeraria di un legionario (il decurione di Vence Cremonius Albucus) e la presenza di un vecchio ponte di pietra, attestano l'interesse archeologico della Via Aurelia in questo tratto.\nNel 43 a.C. la citt\u00e0 greca di Antipoli \u00e8 annessa a Roma, con la creazione di un municipio (citt\u00e0 sottomessa alle restrizioni di Roma ma governata da proprie leggi). La citt\u00e0 si romanizza velocemente attraverso la costruzione di un acro di trionfo, un teatro, un acquedotto. Dopo Antipoli, la Via proseguiva sul tratto dell'attuale RN 7 passando poi per il cammino di Malpey e per la Tour de Mare, vicino al Monte Vinaigre.\n\"Forum Juli\" era una grande citt\u00e0 di pi\u00f9 di 6000 abitanti che si estendeva su trenta ettari, dove vissero grandi personalit\u00e0 quali Agricola e Tacito. Essa \u00e8 stata fondata probabilmente da Giulio Cesare verso il 49 a.C. La ricca citt\u00e0 commerciale divenne successivamente un porto di guerra, uno dei pi\u00f9 importanti del Mediterraneo. Un canale collegava il mare ad un grande bacino portuale. I veterani della Legione VIII Augusta vi si installarono. Agli inizi del cristianesimo, \"Forum Julii\" divenne sede papale. I vestigi dell'epoca romana sono numerosi a Fr\u00e9jus: le terme di Villeneuve, la porta dei Galli e le mura, l'anfiteatro, il teatro, l'acquedotto e i resti del porto con il bacino portuale, la porta dorata e la lanterna d'Augusto (faro).\nLa Via costeggiava successivamente il corso del fiume Argens e percorreva in parte l'attuale strada nazionale francese fino alla \"mutatio\" di Muy e a \"Forum Voconi\" in prossimit\u00e0 del borgo di Ba\u00efs sul territorio del comune di Cannet-des-Maures per arrivare a Le Luc. Raggiungeva poi \"Matavo\" / Cabasse, la cui occupazione da parte dei Romani era antecedente, dove numerosi vestigi dell'epoca gallo-romana sono stati restaurati, in particolare una necropoli e un mausoleo. Proseguendo ci si trovava sulla strada odierna per Brignoles, dove sono state trovate delle pietre miliari, una villa gallo-romana e una locanda.\nLa via circondava poi l'attuale citt\u00e0 di Saint-Maximin-la-Sainte-Baume per proseguire verso Pourcieux e la Grande Pug\u00e8re. Tra questi due comuni si trovano i resti del Trofeo di Gaio Mario. L'arco di trionfo era stato gi\u00e0 eretto in onore del console Gaio Mario per la sua vittoria contro i Teutoni nel 102 a.C.\nLa Via Julia Augusta arrivava a \"Aqu\u00e6 Sexti\u00e6\", l'odierna Aix-en-Provence. La storia della citt\u00e0 \u00e8 strettamente legata a quella del vicino oppidum di Entremont. Per contrastare la potenza dei Liguri che lo popolavano, Roma distrusse l'oppidum dopo un assedio nel 123 a.C. Successivamente il proconsole Sextius cre\u00f2 un luogo fortificato, vicino alle fonti termali. Egli diede anche il suo nome al sito, \"Le Acque di Sextius\". La citt\u00e0 si espanse dunque attorno all'accampamento, divenne colonia nel 15 a.C. e vide cos\u00ec crescere il suo ruolo economico. Nel III secolo diventer\u00e0 la capitale amministrativa della Gallia Narbonese. Durante le invasioni del IV secolo della citt\u00e0 non rimanevano che diciassette dei quaranta ettari originali.\nDa Aix-en-Provence a Arles e Marseille.\nA partire da Aix la via si diramava verso Marseille, Vitrolles, Fos e Arles.\nLa Via Aurelia passava per il nord di Eguilles e si dirigeva verso \"Pisavis\" / Salon-de-Provence. \"Pisavis\" era una stazione di sosta che si situava a sud di Salon, nel luogo chiamato Saint-Jean-de-Bernasse, dove i resti di un muro sono ancora visibili in una propriet\u00e0 privata. \nQuesta arrivava a \"Tericiae\" / Mouri\u00e8s attraversando la piana di La Crau (pietre miliari del Petit Merle, del Merle e de La Calanque), per poi raggiungere il Mas d'Archimbaud, il mas Chabran, Le Paradou e Estoublon poco prima di Ernaginum, l'odierno sito di Saint-Gabriel (il pi\u00f9 grande nodo stradale tra Via Aurelia, Via Domizia e Via d'Agrippa). L\u00ec si diramava la via che veniva da \"Arelate\" / Arles, citt\u00e0 distante VI miglia secondo la Tabula Peutingeriana, ovvero circa 9 km (un miglio = 1,481 km)\n\"Arelate\" \u00e8 la citt\u00e0 gallo-romana per eccellenza: aveva un importante ruolo strategico (crocevia stradale) ed economico (il Rodano). Essa vide arrivare verso il 46 a.C. i veterani della Legione VI Ferrata. La sua espansione sar\u00e0 per\u00f2 presto interrotta, dalla fine del III secolo, con le invasioni, ma l'imperatore Costantino I la riporter\u00e0 allo splendore stabilendoci la sua residenza.\n\"Arelate\" era un capoluogo di Provincia, Prefettura dei Galli, e ospitava un'importante zecca monetaria. Ad Arles sono presenti numerosi monumenti dell'epoca romana: l'anfiteatro, il teatro antico, una necropoli (gli Alyscamps), il circo, le terme di Costantino, il forum, le mura.\nA Saint-Gabriel la Via Aurelia si univa alla Via Domizia che a sua volta si dirigeva verso la Spagna."}
{"id": "744346", "revid": "599013", "url": "https://it.wikipedia.org/wiki?curid=744346", "title": "Tim Cahill", "text": "Con 50 reti realizzate in 108 presenze \u00e8 il miglior marcatore di sempre della nazionale australiana e il secondo giocatore per numero di presenze.\nBiografia.\nNato a Sydney, in Australia, il 6 dicembre 1979 da padre inglese di origini irlandesi e da madre samoana, Cahill ha reso la propria esultanza marchio registrato: l'esultanza, in cui Cahill finge di prendere a pugni la bandierina del calcio d'angolo fu per la prima volta vista nella stagione 2005-2006 e fu ispirata dal giocatore dei Melbourne Victory Archie Thompson che esult\u00f2 allo stesso modo dopo un gol nel 2005.\n\u00c8 cugino del mediano di mischia dei Canterbury Bulldogs Ben Roberts. Tifa per i Wests Tigers in NRL.\nHa due figli, Kyah e Shae, avuti dalla compagna Rebekah Greenhill.\nCaratteristiche tecniche.\nDi ruolo trequartista, sebbene non fosse dotato di una stazza particolarmente imponente (178\u00a0cm), in carriera segn\u00f2 numerosi gol su colpo di testa. Professionista esemplare, oltre che per la sua etica del lavoro, si \u00e8 distinto anche per la propria personalit\u00e0.\nCarriera.\nClub.\nEsordi.\nSi accost\u00f2 al calcio giovanissimo. Da bambino frequent\u00f2 la Bexley North Public School e la Kingsgrove North High School, giocando a calcio con il Balmain Police Boys Club. In seguito gioc\u00f2 anche con la Marrickville Red Devils Soccer Football Club4.\nMillwall.\nNel 1997 preg\u00f2 i genitori di portarlo in Inghilterra per giocare a calcio a livello professionistico. Pochi mesi dopo fu ingaggiato dal a costo zero, proveniente dal Sydney United, e debutt\u00f2 in squadra il 22 maggio 1998. Nella stagione 2003-2004 fu tra i protagonisti della sorprendente cavalcata del Millwall fino alla finale di FA Cup, risultato che assicur\u00f2 alla squadra un posto in Coppa UEFA per la prima volta nella sua storia. Cahill raccolse 100.000 voti e guadagn\u00f2 il titolo di \"Giocatore del turno di FA Cup\" grazie alla notevole prestazione mostrata in semifinale. In totale collezion\u00f2 241 presenze e 58 gol con il Millwall.\nEverton.\nNell'estate 2004 firm\u00f2 con l', che lo pag\u00f2 1,5 milioni di sterline. Al termine della prima stagione 2004-2005 di Premier League risult\u00f2 il miglior marcatore e il miglior uomo assist della squadra di Liverpool, contribuendo al raggiungimento del quarto posto e della conseguente qualificazione in UEFA Champions League. Nel 2004 fu votato Calciatore oceaniano dell'anno. Nell'agosto 2005 il suo contratto fu prolungato per altri cinque anni con un sostanzioso aumento di stipendio.\nNell'ottobre 2006 fu inserito nella prestigiosa lista dei 50 candidati alla vittoria del Pallone d'oro, primo calciatore dell' a riuscire in una simile impresa dopo 18 anni e unico, nell'annata, a provenire dalla AFC. Infortunatosi alla caviglia e al piede, salt\u00f2 la maggior parte della stagione 2006-2007, ma alla fine del campionato firm\u00f2 un'estensione di contratto di altri cinque anni.\nRientr\u00f2 in campo a met\u00e0 della stagione 2007-2008 per la partita casalinga di Coppa UEFA contro i greci del del 25 ottobre 2007, gara in cui realizz\u00f2 un gol di testa dopo 14 minuti di gioco. La partita fin\u00ec con una vittoria per 3-1. Il 31 ottobre, con un gol nei tempi supplementari contro il diede all'Everton la prima qualificazione ai quarti di finale di Coppa di Lega dopo oltre cinque anni. Nel marzo 2008, nella gara interna vinta per 1-0 contro il , ottenne la centesima presenza con la maglia dell'Everton.\nIl 28 gennaio 2009 segn\u00f2 in casa contro l' il suo centesimo gol in carriera. Nella seconda met\u00e0 della stagione 2008-2009 fu utilizzato come valido rincalzo per sopperire agli infortuni di Mikel Arteta, Victor Anichebe e Yakubu.\nNel 2009-2010, dopo l'infortunio di Phil Neville, vest\u00ec la fascia di capitano dei \"Toffees\". Il cinquantesimo gol con l'Everton lo realizz\u00f2 nella partita persa per 3-1 contro il al terzo turno di FA Cup.\nIl 25 aprile 2010 collezion\u00f2 la sua duecentesima presenza con l'Everton, nella partita vinta per 2-1 contro il . Il mese successivo prolung\u00f2 il contratto per altri quattro anni. Andato in gol nel derby contro il vinto per 2-0 nell'ottobre 2010, a novembre segn\u00f2 il 50\u00ba gol in Premier League nella gara contro il . Infortunatosi con l'Australia nella Coppa d'Asia 2011, nel mese di gennaio, Cahill fu costretto a restare lontano dai campi da gioco. Nella stagione 2010-2011 collezion\u00f2 solo nove presenze, di cui otto in campionato e una in FA Cup.\nTornato al gol contro il nel gennaio 2012, a tredici mesi di distanza dall'ultima marcatura, concluse la stagione il 13 maggio 2012 con un'espulsione per condotta violenta nella partita interna contro il , per un alterco con Yohan Cabaye avvenuto dopo il fischio finale dell'arbitro. Dopo otto anni di militanza nell'Everton, lasci\u00f2 la squadra alla fine della stagione.\nNew York Red Bulls.\nIl 23 luglio 2012 l'Everton comunic\u00f2 sul proprio sito ufficiale di aver accettato una cifra simbolica di un milione e mezzo di dollari in cambio del giocatore 32enne, ceduto alla squadra americana dei New York Red Bulls. Cahill accett\u00f2 la destinazione e si accord\u00f2 sui dettagli del contratto con la franchigia della MLS. Esord\u00ec un mese dopo, contro lo .\nIl 19 maggio 2013 segn\u00f2 al 91\u00ba minuto di gioco il gol della vittoria contro il . Il 20 ottobre 2013 stabil\u00ec il primato (poi battuto da Mike Grella) di gol pi\u00f9 veloce della MLS segnando a otto secondi dall'inizio della partita vinta per 3-0 contro lo Houston Dynamo.\nIl 2 febbraio 2015 rescisse consensualmente il contratto con il club newyorchese.\nL'esperienza in Cina.\nIngaggiato dallo , il 9 marzo 2015 esord\u00ec nella Super League cinese alla prima giornata di campionato, nella partita vinta per 6-2 contro lo Shanghai Shenxin. Con il club raggiunse la finale di Coppa di Cina, persa contro lo Jiangsu Sainty dopo i tempi supplementari. Il 16 febbraio 2016 Cahill e il club cinese si separarono consensualmente, non rientrando Cahill nei piani del nuovo allenatore Gregorio Manzano.\nPassato all', Cahill esord\u00ec con la sua nuova squadra andando a segno su calcio di rigore nella gara vinta per 2-1 contro il Changchun Yatai. Il 14 luglio 2016 il suo contratto fu rescisso consensualmente con la societ\u00e0.\nMelbourne City.\nL'11 agosto 2016 Cahill, tornato in patria, firm\u00f2 un biennale con il , con l'obiettivo di rilevarne la guida tecnica al termine del biennio. Nella sua seconda partita and\u00f2 a segno e forn\u00ec un assist nella vittoria per 4-1 contro i Western Sydney Wanderers, in Coppa d'Australia. Il 15 ottobre 2016 apr\u00ec le marcature nel derby contro il Melbourne Victory con uno spettacolare tiro al volo da 35 metri. Il 30 novembre seguente segn\u00f2 di testa nella finale di coppa nazionale vinta contro il .\nIl 4 febbraio 2017, in procinto di entrare in campo come sostituto nella partita contro il , fu espulso ancor prima di scendere in campo per aver rivolto insulti ad un ufficiale di gara cui contestava la concessione di un gol avversario. L'evento non ha precedenti nella storia del calcio australiano.\nIl 6 dicembre 2017, a causa dello scarso impiego e desideroso di guadagnare minutaggio per ottenere la convocazione per il , lasci\u00f2 il club di Melbourne.\nRitorno al Millwall.\nIl 29 gennaio 2018 firm\u00f2 per il Millwalll, squadra della seconda serie inglese, tornando a militare nel club dopo quasi quattordici anni. Firmato un contratto valido fino alla fine della stagione, debutt\u00f2 il 9 febbraio contro il , entrando in campo al 90\u00ba minuto.\nIndia e ritiro.\nIl 1\u00ba settembre 2018 ha firmato per il , squadra della massima divisione indiana fondata appena 14 mesi prima.\nIl 28 marzo 2019, Tim Cahill, annuncia che non rinnover\u00e0 il contratto con e si ritirer\u00e0. Sar\u00e0 poi ambasciatore del Mondiale del 2022 che si disputer\u00e0 in Qatar.\nNazionale.\nSeppur nativo di Sydney, Cahill visse alle isole Samoa per tre anni prima di tornare in Australia da bambino. Invitato dalla federcalcio samoana a prendere parte al campionato oceaniano Under-20 del 1994, esord\u00ec nella nazionale samoana Under-20 all'et\u00e0 di 14 anni. Con la selezione samoana gioc\u00f2 due partite.\nNel febbraio 2002, avendo nonni irlandesi, Cahill ricevette dal CT della nazionale irlandese Mick McCarthy, che aveva allenato il calciatore al e voleva che partecipasse al , la convocazione in nazionale, sperando nell'interesse di Cahill, che tuttavia, stanti le vigenti norme FIFA, non era selezionabile per la rappresentativa irlandese avendo gi\u00e0 rappresentato un'altra nazione, seppure a livello giovanile.\nNel 2004 le norme della FIFA riguardo alla convocabilit\u00e0 dei calciatori in nazionali maggiori si fecero meno stringenti, consentendo a chi aveva giocato a livello giovanile con una rappresentativa di poterne rappresentare un'altra a livello di nazionale A. Tra Inghilterra, Irlanda e Australia Cahill scelse dunque di rappresentare il suo paese di nascita e debutt\u00f2 con la nazionale australiana il 30 marzo 2004 in amichevole contro il a Loftus Road, Londra. Prese parte ai Giochi olimpici di con la nazionale olimpica australiana.\nIl suo debutto in competizioni ufficiali con la nazionale A risale invece alla Coppa d'Oceania 2004, che vinse da protagonista, realizzando 6 gol e risultando il secondo miglior marcatore della fase finale e il miglior marcatore nella fase a eliminazione diretta. Queste prestazioni furono decisive per fargli vincere il premio di Calciatore oceaniano dell'anno nel 2004.\nNel 2005 Cahill fu convocato dal CT Frank Farina per la Confederations Cup in Germania, dove gioc\u00f2 tutte e tre le partite dell'Australia.\nAl mondiale del 2006 si afferm\u00f2 definitivamente come uno dei migliori centrocampisti del mondo. Nella rassegna tedesca fu autore del primo gol dell'Australia in una fase finale di Coppa del mondo, il 12 giugno contro il . I nipponici condussero il risultato per 1-0 per la maggior parte della partita grazie ad un gol di Shunsuke Nakamura, ma Cahill, entrato nel secondo tempo al posto di Mark Bresciano, pareggi\u00f2 il conto all'84\u00ba minuto, per poi raddoppiare pochi minuti dopo, dando alla sua nazionale una storica vittoria. John Aloisi sigl\u00f2 il gol definitivo 3-1 al 92\u00ba minuto, su assist di Cahill. Cahill divent\u00f2 non solo il primo australiano a segnare un gol nella fase finale di una Coppa del mondo, ma anche il primo australiano a realizzare una doppietta in un mondiale. Dopo la sfida con i giapponesi Cahill contava 18 presenze e 13 gol con la nazionale australiana, primo tra i centrocampisti per numero di gol. Il risultato \u00e8 ancor pi\u00f9 importante se si considera che molte delle presenze furono raccolte come sostituto. Contro gli asiatici Cahill fu eletto \"uomo partita\", primo australiano a conseguire questo risultato in una fase finale di un mondiale. Tim Cahill gioc\u00f2 anche la seconda partita del girone persa contro il Brasile (2-0) e la terza contro la Croazia, pareggiata per 2-2. Il risultato valse all'Australia la qualificazione agli ottavi di finale, dove i \"Socceroos\" furono eliminati dall' poi campione del mondo.\nReduce da un infortunio, fu comunque convocato per la Coppa d'Asia 2007, dove fu impiegato come sostituto nella squadra australiana che raggiunse i quarti di finale.Decisivo per la qualificazione dell'Australia al segnando gol decisivi contro e , nella fase finale, in Sudafrica, Tim Cahill segn\u00f2 un gol contro la Serbia. L'Australia conduceva per 2-0 e sarebbe bastato solo un altro gol per superare il turno, ma alla fine la Serbia segn\u00f2 la rete del 2-1 che elimin\u00f2 gli oceaniani. Nel finale Cahill salv\u00f2 la propria squadra respingendo un colpo di testa di Nemanja Vidi\u0107 con le mani, ma non fu visto dall'arbitro uruguaiano Jorge Larrionda ed evit\u00f2 l'espulsione.\nConvocato per la Coppa d'Asia 2011, il 10 gennaio 2011, durante la fase finale, realizz\u00f2 una doppietta nella partita contro l'India, chiudendo definitivamente la partita sul 4-0. L'Australia fu sconfitta per 1-0 in finale dal Giappone dopo i tempi supplementari.\nSegn\u00f2 poi tre gol nelle eliminatorie AFC al (contro Iraq, Oman e Giordania), risultando ancora decisivo per la qualificazione degli australiani. Il 5 marzo 2014 realizz\u00f2 una doppietta in amichevole contro l', nella partita persa per 4-3, diventando il miglior marcatore di tutti i tempi dell'Australia con 31 gol. Nella fase finale del mondiale, in Brasile, segn\u00f2 contro il Cile con un colpo di testa. Il suo secondo gol arriv\u00f2 nella seconda partita disputata contro i Paesi Bassi con un pregevole tiro al volo che sorprese l'estremo difensore olandese Jasper Cillessen e diede il momentaneo 1-1 agli australiani, che poi persero per 3-2.\nConvocato dal CT Ange Postecoglou per la Coppa d'Asia 2015 giocata in casa, Cahill si laure\u00f2 campione d'Asia insieme ai suoi connazionali. Nella fase finale del torneo realizz\u00f2 tre gol, di cui uno, quello del momentaneo pareggio, contro il nella gara inaugurale del torneo (vittoria per 4-1) e due decisivi per la vittoria ai quarti di finale contro la (2-0).\nNell'estate del 2017 prese parte alla Confederations Cup in Russia, dove l'Australia usc\u00ec al termine della fase a gironi.\nDecisivo per la qualificazione dell'Australia al (sua la decisiva doppietta nel ritorno dello spareggio del quarto turno contro la ), Cahill ottenne dal CT Bert van Marwijk la sua quarta convocazione per una fase finale di un mondiale. In Russia, per\u00f2, scese in campo solo nella terza partita, inutile ai fini della qualificazione, persa per 2-0 contro il Per\u00f9, subentrando al 63\u00ba minuto di gioco. Entr\u00f2 cos\u00ec nella ristretta lista di giocatori che hanno giocato quattro fasi finali del mondiale consecutive.\nAl termine della manifestazione, il 16 luglio, Cahill annunci\u00f2 il proprio ritiro dalla nazionale, salvo poi tornare in campo il successivo 20 novembre per un'amichevole contro il Libano in cui gioc\u00f2 gli ultimi 9 minuti indossando la fascia di capitano, prima di ritirarsi definitivamente. Il suo bilancio \u00e8 di 50 gol (primato nazionale) in 108 partite (secondo giocatore con pi\u00f9 presenze dopo Mark Schwarzer).\nStatistiche.\nPresenze e reti nei club.\n\"Statistiche aggiornate al 28 gennaio 2019.\""}
{"id": "744347", "revid": "79227", "url": "https://it.wikipedia.org/wiki?curid=744347", "title": "Lenee", "text": "Le Lenee () erano delle feste dell'antica Atene dedicate al dio Dioniso Leneo. Il nome Lenee deriva forse da \u039b\u1fc6\u03bd\u03b1\u03b9, il termine che indica le Menadi, le adoratrici del dio Dioniso Leneo.\nNel corso di tali festivit\u00e0 gli autori erano chiamati a gareggiare in agoni comici; successivamente furono messe in scena anche le tragedie, in forma quantitativamente minore rispetto alle commedie.\nDescrizione.\nL'istituzione delle Lenee \u00e8 sconosciuta: di certo si trattava di feste private, ossia non regolamentate o sostenute dallo stato, dedicate alla vendemmia. Il periodo di svolgimento era nel mese di Gamelione del calendario attico (gennaio-febbraio), ma non \u00e8 noto in quali giorni si tenessero e quanto durassero (forse quattro giorni o anche pi\u00f9).\nNumerosi vasi raffiguranti tipiche scene menadiche, scene di rituali connessi alla mescita del vino e al culto di Dioniso sono stati accostati alle Lenee (da qui il nome \"Len\u00e4envasen\" con cui sono conosciuti), ma quest'ipotesi non \u00e8 sicura.\nNon \u00e8 noto esattamente a quale tipo di celebrazione desse luogo, forse in onore del giovane Dioniso o la sua rinascita dopo l'assassinio da parte dei Titani. Vista la presenza di cariche religiose non \u00e8 da escludere qualche connessione con i Misteri eleusini.\nLe feste si tenevano principalmente nel Leneo (la cui ubicazione non \u00e8 nota ed \u00e8 da alcune fonti collegata alla campagna, mentre da altre all'agor\u00e0) e includevano una processione guidata dall'arconte re e da epimeleti e composta da carri dai quali venivano lanciati sberleffi. Veniva celebrato anche un sacrificio, ma non ci sono testimonianze a proposito di \"komoi\" n\u00e9 di falloforie. Durante le feste si tenevano gare di commedie e di tragedie: istituite almeno dalla seconda met\u00e0 del V secolo a.C. (dal 442-440 a.C. circa le commedie e dal 440-430 a.C. circa le tragedie) e organizzate dall'arconte re, vi partecipavano due poeti tragici, che nel IV secolo a.C. presentavano due opere ciascuno, e cinque comici, che presentavano una commedia a testa; si svolgevano inoltre gare tra attori comici e tra attori tragici e si ha una sola notizia di una vittoria nel ditirambo all'inizio del III secolo a.C.. Il pubblico presente agli agoni lenaici era prevalentemente ateniese, a differenza di quello che assisteva alle Dionisie; ci\u00f2 era dovuto a una scarsa navigabilit\u00e0 del mare nel mese di Gamelione. Questa particolarit\u00e0 fece s\u00ec che gli argomenti trattati nelle commedie riflettessero pi\u00f9 da vicino temi strettamente connessi alla vita della \"polis\" e della societ\u00e0 ateniese. Non infrequenti erano infatti gli attacchi rivolti a politici e personaggi pubblici, come testimoniano alcune figure delle commedie di Aristofane.\nLa satira politica delle commedie presentate agli agoni lenaici esercitava una forte influenza sull'opinione pubblica, anche perch\u00e9 le Lenee si svolgevano poco prima delle elezioni degli strateghi; questa particolare circostanza permise agli agoni lenaici di veder rappresentate commedie scritte appositamente per l'agone, cosa che accadeva anche per le tragedie nelle Dionisie."}
{"id": "744349", "revid": "37401", "url": "https://it.wikipedia.org/wiki?curid=744349", "title": "Keret", "text": "Keret \u00e8 una figura di semidio della mitologia assira, fondatore di una dinastia della citt\u00e0 di Hubur. Secondo la mitologia fenicia era un semidio, re di Sidone, figlio di El e soldato della dea Sapas, non molto coraggioso, combatt\u00e9 contro il dio della Luna Terah ma perdette, compr\u00f2 una moglie costosa, suo figlio, Danel, fu un genio. \nAveva la funzione di proteggere le messi. Spos\u00f2 la vergine Hurriya.\n\u00c8 noto per un poema epico canaanita noto come \"Leggenda di Keret\" del 1500 a.C. circa."}
{"id": "744352", "revid": "380654", "url": "https://it.wikipedia.org/wiki?curid=744352", "title": "Nu-Wrestling Evolution", "text": "La New Wrestling Entertainment \u00e8 stata una federazione italiana di wrestling, fondata da Roberto Indiano nel 2005, in compropriet\u00e0 tra Dreams Live e Reverse Entertainment &amp; Production.\nStoria.\nFondata nel 2005 da Roberto Indiano, originariamente era chiamata Nu-Wrestling Evolution e fu la seconda organizzazione dopo la World Wrestling Entertainment a portare sul territorio italiano wrestler noti al grande pubblico, quali Billy Gunn e Rikishi (chiamato successivamente Kishi).\nKishi partecip\u00f2 a diversi match nel corso degli eventi della NWE, salvo poi allontanarsi dal ring.\nLa NWE trasmise un suo programma, \"NWE Destiny\", sul canale La7 Sport e su Odeon TV che fu trasmesso anche via satellite attraverso il canale inglese TWC Fight!. Al tavolo di commento in lingua italiana c'era Dan Peterson mentre la cronaca in versione inglese venne affidata all'editorialista di riviste di wrestling statunitense Bill Apter.\nNel corso di uno dei primi grandi eventi della NWE, \"The Grudge\", Black Pearl sconfisse Scott Steiner in un torneo ad eliminazione laureandosi primo NWE Heavyweight Champion.\nLa NWE ha disputato diversi spettacoli anche in Svizzera, Spagna ed Inghilterra, in quest'ultimo caso lavorando in collaborazione con la federazione locale 1 Pro Wrestling.\nNel 2009 la NWE arricchisce il suo roster con Ken Anderson che vinse il titolo di campione assoluto della NWE. Durante il tour nel 2009 partecipano anche lottatori come Chuck Palumbo e numerosi talenti europei come Jody Fleisch e John Moss.\nVerso il 2012 la NWE abbandon\u00f2 il suolo italiano dedicandosi a territori pi\u00f9 redditizi, organizzando eventi in Spagna, Francia, Malta e Messico.\nUno dei momenti pi\u00f9 importanti della NWE \u00e8 il tour spagnolo del 2008 con il ritorno sulle scene di The Ultimate Warrior."}
{"id": "744353", "revid": "339392", "url": "https://it.wikipedia.org/wiki?curid=744353", "title": "Asoka", "text": ""}
{"id": "744355", "revid": "154893", "url": "https://it.wikipedia.org/wiki?curid=744355", "title": "Cavalieri dei draghi", "text": ""}
{"id": "744357", "revid": "203463", "url": "https://it.wikipedia.org/wiki?curid=744357", "title": "Lista di Swadesh", "text": "Negli anni 1940-1950 il linguista statunitense Morris Swadesh svilupp\u00f2 un metodo per consentire di valutare la distanza linguistica fra le lingue. A questo scopo elabor\u00f2 una lista di parole che fossero il pi\u00f9 indipendenti possibile dall'ambiente e dalla cultura (la lista di Swadesh), come le parti del corpo, i primi numeri, le grandezze (\u00abgrande\u00bb, \u00abpiccolo\u00bb), alcuni verbi basilari (\u00abmangiare\u00bb, \u00abbere\u00bb), etc. \nLo scopo della lista era datare i cambiamenti avvenuti nell'evoluzione delle lingue, e sono state cos\u00ec poste le basi della glottocronologia, disciplina linguistica la cui validit\u00e0 \u00e8 per\u00f2 contestata.\nEsistono diverse liste di Swadesh, che contengono un numero di parole pi\u00f9 o meno grande. La pi\u00f9 completa \u00e8 composta da 207 parole. Di seguito si trova la versione italiana."}
{"id": "744358", "revid": "154893", "url": "https://it.wikipedia.org/wiki?curid=744358", "title": "Cavaliere dei draghi", "text": ""}
{"id": "744361", "revid": "287204", "url": "https://it.wikipedia.org/wiki?curid=744361", "title": "Duello nel Mar Ionio", "text": "Duello nel Mar Ionio \u00e8 l'ottavo romanzo della saga di Jack Aubrey e Stephen Maturin, eroi fittizi, anche se Aubrey \u00e8 ispirato alle imprese di Lord Cochrane, e protagonisti del film Master and Commander - Sfida ai confini del mare, con Russel Crowe.\nIn effetti il film \u00e8 un sunto di episodi tratti dai vari romanzi della serie, innestati su una avventura particolare (Ai confini del mare).\nTrama.\nA Jack Aubrey viene affidata una vecchia carcassa, la \"Worcester\", da portare nel Mediterraneo al blocco di Tolone. Questo vascello da 74 cannoni fa parte di una serie detta \"dei quaranta ladroni\" per i \"rigorosi\" criteri costruttivi seguiti, tanto che pi\u00f9 di uno tra essi \u00e8 affondato con tutto l'equipaggio, ma Jack ne accetta il comando con gioia pur di sfuggire alla monotonia della terraferma ed ai guai, anche giudiziari, che degli investimenti avventati gli hanno procurato.\nStephen Maturin, con il suo doppio incarico di medico di bordo e membro del servizio informazioni, \u00e8 a bordo, e con loro il dottor Graham, uno scozzese colto ma totalmente privo del senso dell'umorismo e racchiuso nel suo compito di agente segreto. Sar\u00e0 per\u00f2 Stephen a toglierlo dai guai sulla costa francese durante una missione segreta.\nMa il blocco di Tolone, con i vascelli di linea destinati a pattugliare incessantemente al largo mentre le fregate si avventurano sottocosta, non \u00e8 meno monotono. Per fortuna la flotta francese tenta una sortita e, durante l'infruttuoso inseguimento, la \"Worcester\" subisce un danno irreparabile e deve dirigere a Malta, per il disarmo. Qui a Jack viene offerto il comando della \"HMS Surprise\", una fregata da 28 cannoni che ha fatto gi\u00e0 parte delle sue avventure e che ha perduto il suo comandante nel tentativo di intercettare un vascello francese.\nQuindi, i nuovi ordini di missione richiedono che la Surprise si rechi nelle Isole Ionie per appoggiare le aspirazioni di indipendenza di alcuni staterelli costieri facendole coniugare con la lotta a Napoleone. Graham viene assegnato alla stessa missione come consigliere esperto dell'Impero Ottomano, che domina la regione.\nMa l'istinto porter\u00e0 Jack a schierarsi con i cittadini di Kutali, una cittadina multi-etnica minacciata da Mustaf\u00e0 Bey, comandante della marina turca in quelle acque, e a promettere loro cannoni e denaro in cambio di un aiuto per conquistare la citt\u00e0 di Marga, in mano ai francesi.\nMustaf\u00e0 Bey per\u00f2 sequestra le navi con i cannoni ribellandosi nel contempo all'autorit\u00e0 della Sublime Porta e Jack, con la sua fregata, affronta due navi, la \"Torgud\" da 30 cannoni e la \"Kitabi\" da 20, costringendole alla resa, mentre Mustaf\u00e0 Bey muore per le ferite riportate dopo la resa.\nRiferimenti.\nIl generale Donzelot, citato nel libro, \u00e8 stato comandante militare dell'isola di Corf\u00f9 in quel periodo, prima che le Sette Isole passassero sotto l'amministrazione britannica; in suo onore \u00e8 dedicata una delle strade pi\u00f9 belle del centro storico di Kerkira, vicino alla \"Spianada\" e all'antico forte veneziano."}
{"id": "744362", "revid": "2014155", "url": "https://it.wikipedia.org/wiki?curid=744362", "title": "Rodolfo II di Borgogna", "text": "Origine.\nFiglio del conte e poi re di Borgogna Transgiurana, Rodolfo I (come ci conferma l\"'Herimanni Augiensis Chronicon\" e della moglie, Willa di Provenza (873-929, figlia del re di Provenza Bosone (che fosse la figlia di Bosone \u00e8 confermato da due documenti dei \"Recueil des chartes de l'abbaye de Cluny, tomus I\", n* 633 e 631 entrambi del 943, in cui il re di Arles, Corrado I, cita il nipote di Willa, Carlo Costantino, definendolo parente) e della sua prima moglie di cui non si conoscono n\u00e9 generalit\u00e0 n\u00e9 ascendenti (l'esistenza di questa moglie \u00e8 confermata dagli Annales Fuldenses, che affermano che il conte di Provenza, Bosone, avvelen\u00f2 la (prima) moglie e non (come erroneamente da alcuni viene sostenuto) di Ermengarda d'Italia, figlia dell'imperatore Luigi il Giovane e di Engelberga d'Alsazia. Rodolfo I era figlio del conte di Auxerre e poi conte di Borgogna Transgiurana, Corrado II (ca. 835-876), e di Waldrada, come risulta dalle \"M\u00e9moires concernant l'histoire civile et eccl\u00e9siastique d'Auxerre et de son ancient diocese\", in cui il nuovo re dei Franchi occidentali, Luigi il Balbo, dopo la morte del marito, la conferma proprietaria dell'abbazia di Saint-Germain d'Auxerre, di cui non si conoscono gli ascendenti.\nBiografia.\nSempre secondo l\"'Herimanni Augiensis Chronicon\", nel 912, alla morte del padre, Rodolfo I, Rodolfo gli successe sul trono della Borgogna Transgiurana, come Rodolfo II.\nRodolfo, appena salito al trono cerc\u00f2 di ampliare i territori del regno a scapito dei vicini, ma, nel 919, poco dopo l'elezione a re di Germania di Enrico I di Sassonia, fu sconfitto a Winterthur, dal duca di Svevia, Burcardo II, riuscendo per\u00f2 a conservare le contee di Argovia e Turgovia, a est del fiume Aar, appena conquistate (secondo lo storico britannico, Austin Lane Poole, Rodolfo ottenne i territori ad est del fiume Aar, in seguito al suo matrimonio o addirittura dopo la morte del suocero), in quanto Burcardo dovette far fronte al nuovo re di Germania, Enrico I, detto l'Uccellatore.\nNel 922, sia per gli \"Annales Sangallenses Maiores\" che secondo il cronista Liutprando, spos\u00f2 Berta di Svevia (907- dopo l'8 aprile 962), detta \"la Filandina\", figlia del duca di Svevia e di Sassonia, Burcardo II, e pare che in questa occasione a Rodolfo fu confermato il suo dominio sui territori a est del fiume Aar (sempre secondo lo storico britannico, Austin Lane Poole, la conferma di tale cessione da parte di Enrico I si ebbe al concilio di Worms, nel novembre 926, in cambio della Sacra Lancia, donata da Rodolfo ad Enrico, il quale a sua volta la aveva ricevuta dal conte Sansone in Italia).\nVerso la fine del 921, una parte della nobilt\u00e0 italiana, guidata dal marchese Adalberto I di Ivrea (?-924), aveva offerto a Rodolfo II la corona d'Italia. Rodolfo accett\u00f2, attravers\u00f2 le Alpi, si diresse su Pavia, capitale del regno, ed entrato in citt\u00e0, dalla maggior parte dei notabili, fu eletto re d'Italia, in contrapposizione a Berengario del Friuli, che oltre che re d'Italia era anche imperatore. Rodolfo, nel febbraio del 922, fu incoronato re d'Italia a Pavia, mentre Berengario, accusato di vigliaccheria per aver lasciato entrare nella penisola i suoi alleati Ungari, resisteva a Verona. La guerra continu\u00f2 e nel 923, Berengario sconfitto, con pesanti perdite (circa 1500 morti) da Rodolfo, a Fiorenzuola d'Arda, vicino a Piacenza, si ritir\u00f2 nuovamente a Verona, dove, il 7 aprile 924, fu assassinato da un suo vassallo, mettendo fine cos\u00ec alla guerra. Rodolfo, quindi govern\u00f2 sia l'Italia che la Borgogna Transgiurana, risiedendo alternativamente in ambedue i regni.\nIn quello stesso 924 Rodolfo trov\u00f2 un accordo con Ugo di Provenza per combattere gli Ungari che erano penetrati in Provenza, ed insieme li ricacciarono nella Gotia, al di l\u00e0 del Rodano. Nello stesso anno per\u00f2, mentre Rodolfo si trovava in Borgogna, l'Italia settentrionale fu attaccata dagli Ungari, che devastarono la Lombardia e incendiarono Pavia; allora, nel corso del 925, la vedova di Adalberto I e sorellastra di Ugo, Ermengarda si un\u00ec al proprio fratello, Guido di Toscana e all'arcivescovo di Milano, Lamperto, si ribellarono a Rodolfo, che tent\u00f2 di ritornare in Italia dalla Borgogna, ma per due volte gli impedirono di rientrare nel regno d'Italia. Nel 926, Rodolfo fece un ultimo tentativo di rioccupare il regno d'Italia, chiedendo aiuto al duca di Svevia, Burcardo II, suo suocero da alcuni anni, che per\u00f2, nell'aprile di quello stesso anno, venne ucciso in un'imboscata, presso Novara. Dopo di che Rodolfo lasci\u00f2 l'Italia e, attraversate le Alpi, rientr\u00f2 in Borgogna. Dopo che Rodolfo aveva lasciato definitivamente l'Italia, i nobili che gli si erano ribellati contro, in accordo con la nobilt\u00e0 che aveva appoggiato Berengario offrirono il trono ad Ugo, marchese di Provenza, che l'accett\u00f2 e dopo essere sbarcato nei pressi di Pisa, proveniente dalla Provenza, il 6 luglio 926 fu incoronato a Pavia.\nDopo i rovesci subiti da Ugo, nuovo re d'Italia in contrapposizione a Rodolfo, negli ultimi anni (tra cui un nuovo attacco degli Ungari ed una ribellione di Pavia, del 931), i nobili italiani, nel 933 (secondo il cronista Liutprando, l'accordo tra Ugo e Rodolfo fu stipulato, nel 931), si recarono in Borgogna per richiamare il re Rodolfo in Italia; ma, essendone venuto a conoscenza, Ugo d'Arles invi\u00f2 i suoi messaggeri a offrire al re di Borgogna, Rodolfo II, tutti i territori che aveva governato in Provenza, a patto che Rodolfo non rimettesse pi\u00f9 piede in Italia. Rodolfo accett\u00f2 e cos\u00ec, in quell'anno (933), dall'unione della Borgogna Transgiurana e della Provenza (che includeva anche la Borgogna Cisgiurana) ebbe origine il regno di Arles o delle due Borgogne.\nSecondo lo storico francese Paul Fournier il regno di Arles era uno Stato nato per volont\u00e0 politica. Le varie popolazioni che si trovavano sul territorio non erano unite da nessun saldo legame, la struttura del regno era cos\u00ec artificiale che ci volle del tempo, affinch\u00e9 il regno stesso fosse accetto, anche nella sua denominazione. Alla monarchia non mancava solo il titolo ma anche il potere reale; il potere era nelle mani delle signorie ecclesiastiche di Besan\u00e7on, Lione e Vienne, poi, nelle contee di Vienne, Moriana e Provenza ed infine, verso la fine del secolo anche nella contea di Borgogna (Franca Contea), e nel marchesato di Provenza. Anche per la capitale non vi fu una residenza fissa: Arles era trascurata e i re preferirono risiedere a Vienne, mentre quando si recavano in Borgogna risiedevano a volte a Basilea, ma preferivano i monasteri e le abbazie come San Maurizio d'Agauno. La Provenza comunque torn\u00f2 molto presto nelle mani di Ugo e quando Rodolfo mor\u00ec, secondo il cronista \"Flodoardo\" verso la fine del 937, lasciando il regno di Arles in eredit\u00e0 al figlio Corrado, ancora minorenne, che govern\u00f2 sotto la custodia del nuovo re di Germania, Ottone I, l'unione dei due regni era solo teorica, almeno sino alla morte di Ugo (947).\nDopo la morte di Rodolfo II, in quello stesso 937, il 12 dicembre, secondo Liutprando, la vedova, Berta di Svevia, spos\u00f2 Ugo di Provenza, mentre Adelaide di Borgogna, la figlia di Rodolfo II e Berta, veniva fidanzata al figlio di Ugo, Lotario.\nDiscendenza.\nRodolfo e Berta ebbero quattro (o cinque) figli:"}
{"id": "744363", "revid": "115449", "url": "https://it.wikipedia.org/wiki?curid=744363", "title": "Ugo d'Arles", "text": ""}
{"id": "744371", "revid": "88740", "url": "https://it.wikipedia.org/wiki?curid=744371", "title": "Flebo", "text": ""}
{"id": "744372", "revid": "122979055", "url": "https://it.wikipedia.org/wiki?curid=744372", "title": "Circondari federali della Russia", "text": "I circondari federali della Russia (; sing. \u0444\u0435\u0434\u0435\u0440\u0430\u0301\u043b\u044c\u043d\u044b\u0439 \u043e\u0301\u043a\u0440\u0443\u0433 - \"federal'nyj okrug\") sono una ripartizione, comprendente pi\u00f9 soggetti federali (repubbliche, regioni, territori e circondari autonomi), volta a tracciare l'ambito di competenza territoriale di ciascun rappresentante plenipotenziario (\u041f\u043e\u043b\u043d\u043e\u043c\u043e\u0447\u043d\u044b\u0439 \u043f\u0440\u0435\u0434\u0441\u0442\u0430\u0432\u0438\u0442\u0435\u043b\u044c) del Presidente della Federazione Russa. La loro introduzione risale al 2000 (legge 13 maggio 2000, n. 849): fino ad allora, lo spazio di competenza di tali organi periferici del governo federale coincideva con quello dei soggetti federali (legge 31 agosto 1991, n. 33).\nI circondari federali sono otto: cinque nella Russia europea (centrale, meridionale, Caucaso Settentrionale, Volga e nordoccidentale) e tre nella Russia asiatica (Urali, Siberia ed Estremo Oriente).\nProfili istituzionali.\nI circondari federali furono creati nel maggio del 2000 da Vladimir Putin come parte di un pi\u00f9 largo programma destinato ad un riassetto dell'autorit\u00e0 federale. Questo vasto programma di riforme fece s\u00ec che il Consiglio Federale venisse eletto indirettamente e che il presidente ottenesse pieni poteri per sciogliere i parlamenti ed i soggetti governativi se questi avessero violato le leggi federali.\nOgni circondario ha una commissione plenipotenziaria. Le commissioni plenipotenziarie hanno il compito di accertarsi delle violazioni di singoli individui di leggi e norme federali. Inoltre soprintendono al processo di correzione a un livello pi\u00f9 riservato di quanto possano fare le istituzioni federali a Mosca. Sono state perci\u00f2 importanti nel progetto di Putin di ripristino dell'autorit\u00e0 federale.\nLe commissioni plenipotenziarie stanno sovrintendendo a un sistema di rotazione degli impiegati federali attraverso le regioni per evitare che queste diventino dipendenti dai leader locali.\nI circondari federali coincidono con le regioni militari delle truppe interne e con le regioni del Ministero della Difesa. Questo permette alle commissioni di avere accesso diretto alle strutture di comando dell'apparato militare. Inoltre, la grande maggioranza dei membri delle commissioni proviene da ambienti militari.\nIl 19 gennaio 2010 \u00e8 stato istituito il Circondario federale del Caucaso Settentrionale, il cui territorio era prima incluso nel Circondario federale meridionale.\nIl 21 marzo 2014, a seguito della crisi della Crimea, era stato istituito il Circondario federale della Crimea, che comprendeva la Repubblica di Crimea e la citt\u00e0 federale di Sebastopoli e che \u00e8 stato soppresso il 28 luglio 2016 e aggregato al circondario meridionale.\nCarta dei circondari federali.\nLegenda:"}
{"id": "744376", "revid": "306856", "url": "https://it.wikipedia.org/wiki?curid=744376", "title": "Hermann Osthoff", "text": "Biografia.\nNato a Billmerich, sobborgo di Unna, . Nel 1877 divenne professore straordinario di Glottologia e di Sanscrito a Heidelberg, .\nAl centro delle sue ricerche fu la linguistica indoeuropea. Insieme a Karl Brugmann e ad August Leskien, Osthoff fu uno dei pi\u00f9 influenti ispiratori del movimento dei Neogrammatici. A lui si deve la ricostruzione della vibrante indoeuropea in grado di assumere funzione sillabica (la liquida sonante *r\u0325).\nLeg\u00f2 il suo nome ad una legge fonetica che da lui prese il nome (la cosiddetta \"legge di Osthoff\"), relativa all'abbreviamento che si verifica nel greco antico di una vocale lunga davanti a nasale o liquida pi\u00f9 un'altra consonante."}
{"id": "744377", "revid": "1340213", "url": "https://it.wikipedia.org/wiki?curid=744377", "title": "Novi (azienda)", "text": "La Novi \u00e8 un'azienda specializzata nel settore dei prodotti dolciari e del cioccolato, prevalentemente in tavolette, per la cui produzione deteneva a fine Anni 2000 il primato in Italia con il controllo del 20% del mercato..\nStoria.\nLa Novi \u00e8 stata fondata a Novi Ligure nel 1903 come cooperativa di dettaglianti e grossisti dolciari. A coordinarli fu una azienda di liquori, la Gambarotta, premiata all'esposizione nazionale di Torino del 1898 per la sua produzione di cioccolato e torrone. La cooperativa prese il nome di Ficc (Fabbrica di confetture cioccolato e affini) con uno stabilimento nel centro di Novi.\nLa crisi del 1929 tocc\u00f2 anche la cooperativa, che venne salvata da Giacomo Rossignotti di Sestri Levante. Nel 1935 spost\u00f2 in periferia la fabbrica, ancora con una lavorazione verticale (ci\u00e8 con le materie prime immagazzinate ai piani alti dello stabilimento e con le varie fasi di raffinazione e confezionamenti collocate nei piani inferiori), e impost\u00f2 il lavoro sulla linea arrivando ad avere 450 dipendenti e producendo 20.000 quintali all'anno di cioccolato e caramelle. La ditta entr\u00f2 di nuovo in crisi nel 1968 quando Rossignotti, ormai ottantenne, si scontr\u00f2 duramente con i sindacati effettuando anche alcune serrate.\nNel 1985 l'azienda venne rilevata da Flavio Repetto, gi\u00e0 alla guida di Elah Dufour, un imprenditore che in precedenza aveva prodotto Coca-Cola in uno stabilimento in provincia di Biella. Con la nuova gestione la Novi abbandon\u00f2 la produzione di marmellate e confetti per concentrarsi solo sul cioccolato. Repetto riusc\u00ec anche ad unire in cooperativa i 700 produttori piemontesi di nocciole che gli conferivano il prodotto.\nNovi oggi.\nDopo oltre un secolo di storia la Novi dispone di tre stabilimenti a Novi Ligure (AL), Bra (CN) e Sassello (SV) con una produzione annua, nel 2008, di circa 80 milioni di tavolette e 200 milioni di cioccolatini. Tra le specialit\u00e0 Novi: il cioccolatino Otello, i gianduiotti, la Crema Novi, e le \"Terre del Cacao\", con cacao selezionati provenienti da Grenada, Ghana, Ecuador e Venezuela. A questi prodotti si sono aggiunte recentemente le tavolette NoviPi\u00f9 e varie tavolette di fondente con percentuale di cacao fino al 99%."}
{"id": "744378", "revid": "1711941", "url": "https://it.wikipedia.org/wiki?curid=744378", "title": "Isilmo", "text": ""}
{"id": "744381", "revid": "339392", "url": "https://it.wikipedia.org/wiki?curid=744381", "title": "Cananei", "text": ""}
{"id": "744387", "revid": "6923", "url": "https://it.wikipedia.org/wiki?curid=744387", "title": "Mura di Perugia", "text": "Le mura di Perugia sono l'antica cerchia difensiva della citt\u00e0. La citt\u00e0 possiede due cinte murarie.\nAll'interno si trovano le mura etrusche, con uno sviluppo lineare di circa 3 chilometri, che vennero edificate tra il IV ed il III secolo a.C. e furono costruite in modo piuttosto unitario. Caratterizzate dalla grandezza delle pietre impiegate nella sua realizzazione, vennero rimaneggiate nel periodo romano e successivamente nel medioevo, tanto che oggi l'unica porta d'accesso rimasta nella forma e nella collocazione originaria \u00e8 l'Arco Etrusco.\nLa cinta medievale fu costruita per venire incontro all'espansione della citt\u00e0, e venne realizzata tra il XIII ed il XIV secolo.\nNel Duecento il Comune costru\u00ec 3 metri pi\u00f9 a valle rispetto alla cinta etrusca una nuova linea di mura per sostenere quella etrusca, che tendeva a crollare a causa del terreno franoso. Presto ci si accorse che questo lavoro non era sufficiente e si costruirono contrafforti a pochi metri l'uno dall'altro. Intorno al 1330 si costruirono grandi archi a valle del secondo muro medievale e sopra venne posta la piazza del Sopramuro (l'attuale piazza Matteotti), creando una struttura simile a piazza dei Consoli a Gubbio. Rimasta oggi per gran parte intatta, la cinta muraria raggiunse uno sviluppo di circa 9 km ed inglob\u00f2 i borghi creatisi in corrispondenza delle cinque antiche porte.\nL'edificazione del Sopramuro prosegu\u00ec all'inizio del Quattrocento, quando l'antico ospedale di Santa Maria della Misericordia costru\u00ec una serie di botteghe sulla piazza, e antistante l'universit\u00e0 cre\u00f2 il suo \"Studium Civitatis\", al cui fianco venne eretto il palazzo del Capitano del Popolo. Sul finire del Quattrocento, trascorsa ormai la Signoria di Braccio Fortebraccio, (morto nel 1424), ci si accorse che il peso delle strutture imponeva un'altra serie di architetture di sostegno: le \"briglie di Braccio\". Alla fine del Cinquecento sorse l'ultimo edificio dell'area: la triplice chiesa del Ges\u00f9. A questo punto si comprese che le acque dilavanti su uno strato di argilla creavano pericolosi smottamenti e per secoli non fu aggiunto null'altro. Solo nel 1932 si decise per l'edificazione nell'area del mercato coperto."}
{"id": "744390", "revid": "76963", "url": "https://it.wikipedia.org/wiki?curid=744390", "title": "Dick Van Dyke", "text": "Vincitore di un Tony ed un Grammy, \u00e8 stato il protagonista della serie di successo \"The Dick Van Dyke Show\", per la quale conquist\u00f2 tre Emmy Awards. \nBiografia.\nGiovent\u00f9.\nFiglio di Loren Wayne \"Cookie\" Van Dyke, venditore per la \"Sunshine Biscuit Company\" e di Hazel Vorice McCord, Dick nacque a West Plains, Missouri, e crebbe a Danville, in Illinois. Dal 1931 frequent\u00f2 le scuole elementari a Danville, e nel 1938 segu\u00ec la famiglia che si trasfer\u00ec a Crawfordsville (Indiana), per due anni; ritornato a Danville nel 1940, vi frequent\u00f2 il liceo.\nDa bambino, la passione per i film di Stanlio e Ollio lo convinse a entrare nel mondo dello spettacolo; dopo essere apparso in diverse recite al liceo, e in alcuni spettacoli teatrali della comunit\u00e0, Van Dyke si arruol\u00f2 nell'Aviazione degli Stati Uniti durante la seconda guerra mondiale. Durante il servizio militare partecip\u00f2 ad alcuni spettacoli e lavor\u00f2 come speaker radiofonico. \nCarriera televisiva.\nDopo aver partecipato ad alcune commedie prodotte da emittenti televisive locali ad Atlanta e New Orleans, nel 1956 Van Dyke firm\u00f2 un contratto con la CBS; il suo esordio fu come ospite al primo show di cartoni animati della televisione, \"The CBS Cartoon Theater\", composto di 13 episodi che andarono in onda nell'estate di quello stesso anno. Apparve anche in numerosi giochi televisivi e talk show, sia come conduttore sia come ospite. Il suo esordio come attore fu in un episodio de \"The Phil Silvers Show\". \nIn seguito lasci\u00f2 la CBS per Broadway, dove nel 1960 fu protagonista, con Chita Rivera del musical \"Bye Bye Birdie\". Lo spettacolo fu un grande successo al botteghino e gli permise di vincere un Tony Award e di farsi notare da Carl Reiner, che lo ingaggi\u00f2 per il ruolo di Rob Petrie nella sitcom della CBS \"The Dick Van Dyke Show\", andata in onda tra il 1961 ed il 1966, e che qualche anno dopo (1969) lo diresse anche nel film \"The Comic\", accanto a Michele Lee e Mickey Rooney.\nLa sitcom era incentrata su uno staff di scrittori all'opera per \"The Alan Brady Show\", un variet\u00e0 televisivo concettualmente ispirato a \"Your Show of Shows\", grande successo degli anni cinquanta. Lo show, diviso tra le vicende casalinghe e quelle di ufficio, fece diventare una star la giovane Mary Tyler Moore nel ruolo di Laura. Inizialmente Reiner aveva intenzione di coprire personalmente il ruolo di Rob Petrie ma, dopo alcune prove, cap\u00ec di non essere adatto a quel ruolo. Reiner allor\u00e0 opt\u00f2 per la parte di Alan Brady, ruolo licenziosamente ispirato a Sid Caesar. Per il ruolo di Rob Petrie, Van Dyke vinse tre Emmy Award: \"The Dick Van Dyke Show\" and\u00f2 avanti per cinque stagioni. Tra il 1971 e il 1974 ha partecipato alla serie \"Le pazze storie di Dick Van Dyke\".\nIn anni pi\u00f9 recenti (1993-2003) ha rinnovato la popolarit\u00e0 con la serie TV \"Un detective in corsia\". Nel 2006 \u00e8 stato protagonista nel film, prodotto per il canale televisivo Hallmark Channell Movie, \"Murder 101\", che ebbe tre seguiti tra il 2007 e il 2008.\nCarriera cinematografica.\nVan Dyke inizi\u00f2 la sua carriera nel mondo del cinema nel 1963 con un ruolo da protagonista, accanto a Janet Leigh, nel film \"Ciao, ciao Birdie\" di George Sidney, trasposizione dello stesso musical che lo aveva reso celebre al grande pubblico. Nonostante fosse scontento di come era avvenuto il passaggio su pellicola, poich\u00e9 l'attenzione maggiore veniva rivolta al personaggio interpretato da Ann-Margret, il film riscosse un grande successo. Questa esperienza fu seguita da un'apparizione nei film \"La signora e i suoi mariti\" (1964) di J. Lee Thompson, con protagonista Shirley MacLaine e che non ebbe buoni riscontri, e \"Mary Poppins\" (1964), diretto da Robert Stevenson e prodotto da Walt Disney, dove l'attore si ciment\u00f2 in un doppio ruolo, probabilmente il pi\u00f9 identificativo della sua carriera cinematografica: quello del giovane Bert, poliedrico artista di strada nonch\u00e9 spazzacamino, e quello dell'anziano signor Dawes, severo proprietario della banca in cui lavora il padre dei due bambini protagonisti.\nIl suo tentativo di riprodurre un accento \"cockney\" venne considerato all'epoca piuttosto ridicolo, soprattutto in Gran Bretagna, ma comunque la sua interpretazione complessiva fu oggetto di molte lodi, anche per la sua abilit\u00e0 nel cantare e nel danzare. Il film ottenne un enorme successo e cinque premi Oscar, da ricordare tra tutti quelli alla esordiente coprotagonista Julie Andrews e agli effetti speciali per le molteplici innovazioni, che sorpresero critica e pubblico; altra fonte di soddisfazione per Van Dyke fu che una delle \"sue\" canzoni, \"Cam Camin\u00ec\", fece vincere l'Oscar ai fratelli Sherman, compositori della colonna sonora. Nel 1966 prese parte a un'altra produzione disneyana, \"Il comandante Robin Crusoe\" di Byron Paul, accanto a Nancy Kwan. In quegli anni interpret\u00f2 varie pellicole di genere brillante, non tutte di successo, tra cui \"L'arte di amare\" (1965) di Norman Jewison, \"Divorzio all'americana\" (1967) di Bud Yorkin, \"Ladri sprint\" (1967) di Delbert Mann e \"L'incredibile furto di Mr. Girasole\" (1968) di Jerry Paris. Nel 1968 torn\u00f2 alla commedia musicale, questa volta con ottimi riscontri di pubblico ed accanto a Sally Ann Howes, interpretando il signor Caractacus Potts, protagonista del film \"Citty Citty Bang Bang\" di Ken Hughes, cui seguirono altri film che, nonostante qualche apprezzamento della critica, si rivelarono dei sostanziali fiaschi al botteghino: \"Some Kind of a Nut\" (1969) di Garson Kanin, il citato \"The Comic\" (1969) di Carl Reiner e \"Una scommessa in fumo\" (1971) di Norman Lear. In seguito Van Dyke dirad\u00f2 molto le sue apparizioni sul grande schermo, tra cui si segnala un ruolo inusuale in \"Dick Tracy\" (1990) di Warren Beatty, per privilegiare le partecipazioni in varie produzioni televisive. \nDopo vari anni di assenza dal cinema, nel 2006 usc\u00ec \"Una notte al museo\" di Shawn Levy, in cui interpret\u00f2 uno dei tre guardiani notturni di un museo, le cui attrattive prendono appunto vita dal tramonto all'alba; nel film, in cui il protagonista era Ben Stiller, Van Dyke venne affiancato da Mickey Rooney e Bill Cobbs. Nello stesso anno partecip\u00f2 anche come doppiatore in \"Curioso come George\". L'attore apparve anche nel sequel del 2014, \"Notte al museo - Il segreto del faraone\", sempre con la regia di Levy. Nel 2018 gli viene assegnato un cameo ne \"Il ritorno di Mary Poppins\" di Rob Marshall, in cui interpret\u00f2 il signor Dawes Jr., anziano proprietario della banca.\nVita privata.\nFratello maggiore di Jerry Van Dyke, l'attore si spos\u00f2 nel 1948 con Marjorie Willett dalla quale ebbe 4 figli: Christian, Barry (che ha lavorato con lui nella serie \"Un detective in corsia\"), Stacy e Carrie Beth. Divorziarono nel 1984 dopo una lunga separazione. Nel 1976 si leg\u00f2 all'attrice Michelle Triola con cui rimase fino alla morte di lei, avvenuta nel 2009 per un cancro ai polmoni. Nel 2012 spos\u00f2 la sua truccatrice Arlene Silver.. \u00c8 nonno dell'attore Shane Van Dyke e nel 2001 \u00e8 diventato bisnonno per la prima volta.\nDoppiatori italiani.\nNelle versioni in italiano dei suoi lavori, Dick Van Dyke \u00e8 stato doppiato da:\nDa doppiatore \u00e8 sostituito da:"}
{"id": "744395", "revid": "1305772", "url": "https://it.wikipedia.org/wiki?curid=744395", "title": "Jacques-Fran\u00e7ois Ancelot", "text": "Nel 1816, il suo testo teatrale \"Warwick\" venne accettato dal Th\u00e9\u00e2tre Fran\u00e7ais, ma non fu mai prodotto. Tre anni dopo, una tragedia in cinque atti, \"Louis IX\", venne messa in scena, raggiungendo le cinquanta rappresentazioni, portandogli una pensione di 2000 lire da parte di Luigi XVIII. Tre edizioni del testo andarono rapidamente esaurite. La sua opera successiva, \"Le Maire du palais\" venne rappresentata nel 1825 con minor successo, ma gli valse la croce della Legion d'onore. Nel 1824, produsse \"Fiesque\", un abile adattamento del \"Fiesco\" de Schiller. Nel 1828 apparve \"Olga, ou l'Orpheline moscovite\" la cui trama gli fu ispirata da un viaggio effettuato in Russia nel 1826. Verso lo stesso periodo, scrisse \"Marie de Brabant\" (1825), poema in sei canti; \"L'Homme du monde\" (1827), romanzo in quattro volumi, trasposto in seguito sulla scena e, nel 1829, un testo teatrale, \"\u00c9lisabeth d'Angleterre\".\nAlla Rivoluzione di Luglio, perse immediatamente il suo posto di conservatore presso la Biblioth\u00e8que de l'Arsenal e di bibliotecario del re. Impieg\u00f2 i dieci anni seguenti a scrivere principalmente vaudeville, drammi e commedie leggere. Una tragedia, \"Maria Padilla\" (1838), gli valse un seggio all'Acad\u00e9mie fran\u00e7aise nel 1841. Nel 1849 venne inviato dal governo a Torino, Firenze, Bruxelles e altre capitali per negoziare i diritti d'autore internazionali. I trattati da lui conclusi dopo poco furono, in gran parte, il risultato del suo tatto e della sua intelligenza.\nEra il marito della scrittrice Virginie Ancelot."}
{"id": "744398", "revid": "4506", "url": "https://it.wikipedia.org/wiki?curid=744398", "title": "Bonfigliara", "text": ""}
{"id": "744400", "revid": "287204", "url": "https://it.wikipedia.org/wiki?curid=744400", "title": "Stress (meccanica)", "text": ""}
{"id": "744403", "revid": "1926649", "url": "https://it.wikipedia.org/wiki?curid=744403", "title": "Sandro Tovalieri", "text": "Negli anni da calciatore \u00e8 stato soprannominato \"il Cobra\".\nCarriera.\nGiocatore.\nGli inizi, Pescara e ritorno alla Roma.\nTovalieri emerge dal \"vivaio\" della . Nell'anno del secondo scudetto dei giallorossi (1982-1983) vince il Torneo di Viareggio, riservato alle squadre della categoria Primavera, insieme a compagni divenuti poi celebri (su tutti Giuseppe Giannini). In questa stagione si toglie anche la soddisfazione di sedere una volta in panchina in campionato, a 17 anni.\nNella stagione 1983-1984 viene mandato a fare esperienza in Serie B. Con la maglia del gioca 35 partite segnando 10 reti. Anche la stagione successiva, che lo vede indossare la maglia dell'Arezzo, sempre in cadetteria, \u00e8 positiva: 34 presenze e 10 gol. Risalgono a questo periodo le 2 presenze del giocatore nella Nazionale Under-21, con la quale debutta il 5 dicembre 1984.\nNell'estate 1985 la giovane punta torna nella Capitale. Nella stagione 1985-1986 i giallorossi perdono lo Scudetto con il alla penultima giornata: Tovalieri \u00e8 riserva, e viene utilizzato 22 volte. Il suo debutto nel massimo campionato \u00e8 datato 8 settembre 1985 in Atalanta-Roma (1-2). Segna in tutto 3 reti in campionato. Gioca come titolare le due finali di andata e ritorno della Coppa Italia che la Roma disputa contro la Sampdoria, andando in gol nella partita di andata disputata a Genova e persa 2 a 1 dai giallorossi. Nel ritorno la Roma si impone 2 a 0 e conquista il titolo. A fine stagione lascia, senza mai pi\u00f9 far ritorno da calciatore, la squadra in cui \u00e8 cresciuto.\nAvellino, Arezzo e Ancona.\nL' \u00e8 la squadra con cui disputa l'annata 1986-1987. Gli irpini concludono la stagione all'ottavo posto in classifica. Tovalieri replica il numero di gol della stagione precedente, 3, in 20 partite disputate.\nNella stagione 1987-1988 passa all'Arezzo, formazione con la quale gioca tre annate, fino all'estate del 1990. La sua permanenza in Toscana \u00e8 condizionata da un grave infortunio capitatogli nel 1988 (rottura del legamento crociato). Dopo due annate condizionate dall'infortunio, negative anche per l'Arezzo che retrocede in Serie C1 nell'estate del 1988, il centravanti nella stagione 1989-1990 segna 15 gol in 32 partite, che non sono sufficienti per il ritorno in Serie B della sua squadra.\nGli anni novanta sono quelli della consacrazione di Tovalieri anche in Serie A. Nell'estate del 1990 passa all'Ancona, con la quale disputa due annate in cadetteria. Nella stagione 1990-1991 calca il terreno di gioco 35 volte, segnando 13 reti in campionato; la stagione seguente l'Ancona centra la prima promozione in Serie A della sua storia: Tovalieri contribuisce all'impresa con 9 marcature in 36 presenze.\nDurante l'estate del 1992 inizia il ritiro pre-campionato con una neopromossa in Serie B, la , la quale per\u00f2 \u00e8 travolta da problemi finanziari, cos\u00ec la lascia quasi subito per accasarsi al Bari.\nBari.\nNel settembre 1992 Tovalieri passa quindi al Bari, sempre in cadetteria.\nNella stagione 1992-1993 realizza 9 gol in 22 presenze. L'annata successiva centra una nuova promozione nella massima serie segnando 14 reti in 29 partite. La stagione 1994-1995 \u00e8 quella del suo ritorno in Serie A dopo sette anni dalle ultime apparizioni: forma il reparto d'attacco insieme a Igor Protti e Miguel Guerrero, segnando 17 goal in 31 partite; 10 reti in pi\u00f9 di Protti (che l'anno successivo sar\u00e0 capocannoniere della massima serie insieme al laziale Giuseppe Signori con 24 marcature).\nContinui cambi di maglia.\nDopo tre stagioni con la maglia dei \"galletti\" pugliesi il giocatore passa all'Atalanta, con la quale gioca un anno. L'annata \u00e8 meno positiva della precedente: 6 reti in 30 presenze.\nArchiviata l'esperienza bergamasca, disputa la stagione 1996-1997 con due squadre distinte: da luglio a gennaio veste la casacca della in Serie A per 11 volte segnando 4 reti; da gennaio a giugno milita nel Cagliari, nel tentativo di salvare la squadra isolana dalla retrocessione. Con i rossobl\u00f9 riscopre la \"vena\" realizzativa di due anni prima, ma le sue 12 segnature in soli cinque mesi non valgono alla squadra la salvezza: il Cagliari perde lo spareggio (nel quale Tovalieri segna una rete) con il e retrocede in Serie B.\nNell'estate 1997 si trasferisce alla Sampdoria. Per la societ\u00e0 blucerchiata l'inizio di stagione non \u00e8 soddisfacente, e quindi gi\u00e0 a novembre vengono apportate modifiche significative all'organico. Tra i partenti illustri (tra cui anche J\u00fcrgen Klinsmann) c'\u00e8 anche Tovalieri, ceduto al dopo aver realizzato 3 centri in 9 partite.\nGli ultimi anni.\nCon la maglia della formazione umbra il giocatore centra la sua ultima promozione in Serie A e segna i suoi ultimi gol (10 in 25 presenze). La stagione seguente, 1998-1999, dopo aver iniziato sempre con il Perugia, calcando per le ultime volte (4) i prati di Serie A, nell'ottobre 1998 passa ai rivali della insieme all'altro ex perugino Alessandro Cucciari. Con questa formazione Tovalieri segna un solo gol su 20 gare, nella gara d'esordio contro il Napoli finita 2-1 (l'altro marcatore fu proprio Cucciari). Tovalieri aveva gi\u00e0 vestito la casacca della Ternana nell'agosto 1992, prima del \"crac\" finanziario della societ\u00e0 rossoverde che rese quindi nullo il suo trasferimento.\nL'annata 1999-2000 \u00e8 quella conclusiva nella carriera calcistica di Tovalieri quando dopo 7 presenze con la maglia della , in Serie C1, lascia l'attivit\u00e0 agonistica.\nAllenatore e dirigente.\nDopo il ritiro inizia a dedicarsi alla sua scuola calcio e contemporaneamente inizia ad allenare le formazioni giovanili della Roma (Giovanissimi, Esordienti e Allievi). Nel 2014 viene nominato presidente onorario della squadra di calcio femminile Res Roma.\nDall'agosto 2017 a gennaio 2018 \u00e8 stato dirigente della United Sly di Bari, realt\u00e0 con la prima squadra allora attiva in Seconda Categoria, nelle vesti di \"team manager\" e responsabile tecnico della scuola calcio.\nDal maggio all'ottobre 2018 \u00e8 stato allenatore della Soccer Modugno, in quegli anni principale societ\u00e0 calcistica della citt\u00e0 di Modugno, militante nel campionato di Prima Categoria pugliese.\nNella cultura di massa.\nIl rapper campano Ghemon gli ha dedicato una canzone intitolata \"Cobra (Tovalieri)\"."}
{"id": "744404", "revid": "278239", "url": "https://it.wikipedia.org/wiki?curid=744404", "title": "Triangolazione (disambigua)", "text": ""}
{"id": "744409", "revid": "57872", "url": "https://it.wikipedia.org/wiki?curid=744409", "title": "Civezza", "text": "Civezza (\"\u00c7ivessa\" in ligure) \u00e8 un comune italiano di 596 abitanti della provincia di Imperia in Liguria.\nGeografia fisica.\nIl paese \u00e8 situato sul crinale di un colle nell'entroterra della Riviera ligure di ponente, a ridosso di due vallate, lungo il versante orografico sinistro del torrente San Lorenzo. \u00c8 distante dal centro urbano del capoluogo, Imperia, circa 11\u00a0km, pur confinando con il suo territorio comunale. Il comune \u00e8 composto da un solo centro abitato e non vi sono frazioni. Dagli anni 2000 si \u00e8 sviluppata notevolmente l'edilizia privata in tutto il territorio comunale e numerosissime abitazioni sono sorte nell'area circostante il paese, modificandone la natura, in precedenza prettamente agricola, e anche il paesaggio, diventato meno naturale.\nLa montagna \u00e8 parte integrante della storia e delle tradizioni civezzine: a pochi chilometri in direzione nord dal paese, si erge il monte Faudo, la pi\u00f9 alta vetta della zona, poco al di sopra dei 1150 metri s.l.m.. Nel territorio di Civezza vi \u00e8 il monte Cinque Bourche (379 m).\nSul territorio comunale sono presenti alcuni piccoli torrenti, secchi durante i mesi pi\u00f9 caldi, tra i quali il Lavarghetto.\n\u00c8 notevole la presenza di alberi d'olivo che circondano il paese e ricoprono le colline circostanti.\nStoria.\nSecondo le fonti storiche la fondazione del primitivo nucleo di Civezza avvenne nella seconda met\u00e0 del XII secolo ad opera della comunit\u00e0 di Porto Maurizio che, stando ad una diffusa tradizione locale e probabilmente veritiera, invi\u00f2 a colonizzare queste terre tre famiglie dalle origini veneziane: i Ricca, i Dolca e gli Arrigo.\nAssoggettato al terziere di Torrazza e legato sin dalle origini al territorio portorino, e quindi alla Repubblica di Genova, il borgo di Civezza sub\u00ec nel 1564 l'assalto dell'ammiraglio turco Dragut e di Ulu\u00e7 Al\u00ec Pasci\u00e0 che saccheggi\u00f2 e incendi\u00f2 il paese. Proprio per difendersi dagli attacchi dei turchi furono erette le famose cinque torri d'avvistamento, ancora oggi in parte conservate nella loro integralit\u00e0. Una di esse, in piazza Venezia, \u00e8 perfettamente conservata; altre due in via Dante sono meno visibili, ma altrettanto interessanti.\nAlla caduta della repubblica genovese sul finire del 1797 il territorio di Civezza, ora separato da Porto Maurizio, fu compreso nel cantone di Dolcedo, poi in quello di Porto Maurizio nella giurisdizione degli Ulivi. Dal 1805, con il passaggio della Repubblica Ligure nel Primo Impero francese, rientr\u00f2 nel IV cantone di Santo Stefano, nel circondario di Porto Maurizio, del Dipartimento di Montenotte. Fu annesso al Regno di Sardegna nel 1815 dopo il congresso di Vienna del 1814, a seguito della caduta di Napoleone Bonaparte. Facente parte del Regno d'Italia dal 1861, dal 1859 al 1926 il territorio fu compreso nel VI mandamento portorino del circondario di Porto Maurizio facente parte della provincia di Nizza (poi provincia di Porto Maurizio e, dal 1923, di Imperia).\nDa segnalare nel periodo luglio-agosto 1849 il soggiorno di Aurelio Saffi, dopo l'epilogo della Repubblica Romana, ove dimor\u00f2 fino all'arresto e al successivo esilio in Svizzera.\nMoltissimi civezzini (\"\u00e7ivessenghi\" in dialetto ligure) durante la prima guerra mondiale lasciarono il paese per il fronte e ai caduti per la patria \u00e8 stato dedicato un monumento in piazza San Marco Evangelista, con tutti i loro nomi.\nNel 1928 per regio decreto il comune di Civezza venne soppresso e unito al territorio di San Lorenzo al Mare. Gli eventi bellici del 1943-1945 toccarono marginalmente il paese di Civezza, oggetto comunque di rastrellamenti e controlli da parte delle truppe tedesche. Non fu infatti il paese in s\u00e9, ma i suoi abitanti, ad essere le vittime di quel periodo. Molti furono i civezzini caduti in guerra in Albania, Grecia e Russia. Inoltre alcuni di essi vennero inviata nei campi di concentramento nazi-fascisti. Per la strada che porta al monte Faudo, situato al sopra del paese, si nascosero i partigiani ed \u00e8 in quelle zone che si comp\u00ec l'eroico sacrificio di Felice Cascione. Al termine della seconda guerra mondiale fu applicata un'aggiunta alla lapide del monumento ai caduti, per onorare i morti e i dispersi tra il 1940 e il 1945.\nNel 1946 il comune acquis\u00ec una propria autonomia amministrativa da San Lorenzo al Mare.\nNegli anni successivi alla guerra, il paese ha vissuto un lungo periodo di spopolamento, approssimativamente dal 1946 al 1990, dovuto al fatto che molti abitanti andarono a vivere fuori per motivi di lavoro e comodit\u00e0.\nUltimamente invece, il paese sta vivendo un periodo di ripopolamento.\nSimboli.\nLo stemma ufficiale e il gonfalone sono stati approvati con l'apposito Decreto del Presidente della Repubblica datato al 7 marzo del 2005.\nMonumenti e luoghi d'interesse.\nArchitetture religiose.\nOltre la chiesa parrocchiale di San Marco Evangelista del 1777-1783 (disegno di Tommaso Carrega), tuttora fiorente e sede del curato locale con l'annesso oratorio di San Giovanni Battista (opera di Domenico Belmonte) e campanile imponente che ne d\u00e0 una visibilit\u00e0 a 360\u00b0 stante la collocazione particolarmente favorevole, esistono diverse piccole chiesette rupestri situate a poche centinaia di metri dall'attuale centro abitato e dove, probabilmente sino al XX secolo, erano localizzati alcuni insediamenti minori o frazioni.\nSi tratta in particolare delle chiese di San Sebastiano, di San Salvatore, di San Rocco e della cappelletta detta \"della Colla\" situata in una spianata all'incrocio tra la strada che conduce da un lato a Poggi e dall'altro a Santa Brigida ed al monte Faudo, di propriet\u00e0 privata che \u00e8 meta ogni anno in occasione della festa della Madonna degli Angeli (8 settembre) di una processione che raccoglie molti fedeli delle valli limitrofe.\nNumerose altre edicole o cappellette sono disseminate nella campagna circostante oramai in buona parte abbandonate.\nArchitetture civili e militari.\nPresso una piazza del centro storico civezzino - piazza Venezia - vi \u00e8 la presenza di una torre d'avvistamento e di difesa denominata \"degli svizzeri\", edificata nel corso del XVI secolo in pietra a vista e a pianta quadrata. I resti di altre due torri sono individuabili nel borgo antico, oramai inglobate in edifici residenziali pi\u00f9 recenti.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Civezza sono .\nCultura.\n\u00c8 stato realizzato negli scorsi anni ad opera del comune di Civezza e con la collaborazione dell'associazione culturale \"San Marco\" un forum polivalente, situato in via Guglielmo Marconi in ampi locali restaurati risalenti al Medioevo, che \u00e8 stato dedicato alla memoria di Gianmarco Ricca, sindaco di Civezza dal 1980 al 1989 morto mentre era ancora in carica.\nNelle ampie sale ricavate laddove una volta c'era un antico mulino \"a sangue\" sono oggi ospitate vestigia dell'attivit\u00e0 contadina, suppellettili agricole, fotografie di un passato oramai scomparso. L'esposizione \u00e8 visibile in occasione delle feste e ricorrenze, oppure concordando con il vicino palazzo comunale un'apertura ad hoc.\nL'associazione culturale \"San Marco\", oltre a realizzare diverse manifestazioni e spettacoli cerca ogni anno di offrire anche rappresentazioni teatrali, esposizioni pittoriche, letterarie, floreali, musica classica, musica leggera, conferenze, il cui provento viene completamente devoluto in beneficenza.\nGeografia antropica.\nIl territorio comunale \u00e8 costituito dal solo capoluogo comunale per una superficie territoriale di 3,88\u00a0km\u00b2.\nConfina a nord con il comune di Dolcedo, a sud con San Lorenzo al Mare, ad ovest con Pietrabruna e Cipressa e ad est con Imperia.\nEconomia.\nStoricamente l'economia del paese si \u00e8 sempre basata sull'agricoltura, pi\u00f9 precisamente nella produzione di olio d'oliva e di vino (la presenza di oliveti e vigneti domina il paesaggio circostante). Tali abitudini si sono perse con le generazioni nate dopo il secondo dopoguerra. Ora l'economia del paese si basa principalmente sul turismo, sulle imprese edili, sulla ristorazione e sugli agriturismi. Infine sono innumerevoli i rapporti che il paese ha con i comuni attigui per varie attivit\u00e0 quali, ad esempio, lo smaltimento dei rifiuti.\nInfrastrutture e trasporti.\nStrade.\nIl territorio comunale di Civezza \u00e8 attraversato principalmente dalla strada provinciale 44 che permette il collegamento, verso sud, con San Lorenzo al Mare. Altre arterie provinciali del territorio civezzino sono la SP 79 verso Dolcedo e la SP 96 verso Poggi, e quindi il territorio comunale di Imperia.\nAmministrazione.\nAltre informazioni amministrative.\nCivezza fa parte dell'Unione dei comuni della Valle del San Lorenzo."}
{"id": "744411", "revid": "634034", "url": "https://it.wikipedia.org/wiki?curid=744411", "title": "Sindrome di Cassandra", "text": "La sindrome di Cassandra \u00e8 una patologia che porta a formulare sistematicamente profezie avverse circa il proprio o altrui futuro.\nCi\u00f2 denota una tendenza psicologica maniacale che spesso denota depressione da parte del paziente. Il nome della patologia deriva dal mito di Cassandra.\nQuella di Cassandra \u00e8 una sindrome da fine del mondo tipica dei passaggi di crisi culturali. Come nella vicenda della mitica profetessa troiana condannata a non essere creduta, la previsione apocalittica esibisce anzitutto una singolare struttura prolettica: \u00e8 la rivelazione stessa che, mentre annuncia la catastrofe, la rende ineluttabile per cause connesse, in definitiva, non al problema in s\u00e9 ma ai modi della comunicazione e delle dinamiche dell'organizzazione sociale.\nLa sindrome di Cassandra contiene in s\u00e9 complesse tendenze (auto/etero) colpevolizzanti, sullo schema della personalit\u00e0 corporativa e delle dinamiche vittimali del capro espiatorio e della sostituzione vicaria. Simile ad un eroe cosmico, il cui sentire esprime una sua misteriosa comunione con le pi\u00f9 profonde energie collettive, la cassandra attira su di s\u00e9 la punizione proponendosi come sostituto espiatorio a nome della collettivit\u00e0; fa leva sulle paure collettive e accentua i caratteri apocalittici della propria predicazione allo scopo di rendere pi\u00f9 promettente l'offerta salvifica di s\u00e9.\nRichiamando l'attenzione sulla propria persona, e distogliendola, in definitiva, dal problema incombente e da una possibile soluzione preventiva, la cassandra mitizza i contorni del problema stesso celandone le vere dimensioni storiche e politiche. Il complesso esita in una profonda frustrazione per l'incapacit\u00e0 di agire tempestivamente ed efficacemente: Cassandra finisce per distruggere se stessa; mentre trova conferma della propria ideologia di salvezza, provoca, proprio per questo, la catastrofe collettiva annunciata.\nCaratteristiche.\nSecondo la psicoanalista junghiana Laurie Layton Schapira, chi soffre di sindrome di Cassandra ha la tendenza a creare relazioni disfunzionali, in particolare con quello che ella definisce \"archetipo Apollo\". L'archetipo Apollo crea legami che vertono sulla distanza emotiva. Anche i partner scelti, dunque, tenderanno a creare una serie di conferme alle profezie di Cassandra."}
{"id": "744419", "revid": "767487", "url": "https://it.wikipedia.org/wiki?curid=744419", "title": "Petrodollaro", "text": "L'espressione \"petrodollaro\" (o \"petroldollaro\") \u00e8 stata coniata nel 1973 da Ibrahim Oweiss, professore di economia alla Georgetown University, per descrivere la situazione che si \u00e8 venuta a stabilire in quegli anni nei paesi dell'OPEC - quando la bilancia commerciale veniva sostenuta dal ruolo della moneta americana come riserva di valuta.\nDescrizione.\nI paesi produttori di petrolio, a seguito dell'aumento del prezzo di questa materia, si sono trovati a disporre di grandissime risorse finanziarie, i petrodollari appunto perch\u00e9 il greggio veniva pagato utilizzando il dollaro statunitense. Tali risorse sono state reinvestite solo in piccola parte negli stessi Stati produttori. Il resto \u00e8 stato riversato nel sistema economico e finanziario mondiale, con l'acquisto di valuta e titoli esteri, con effetti destabilizzanti sull'intero sistema.\nIl pagamento del petrolio e di altre materie prime in dollari garantisce una domanda stabile di questa valuta, proveniente dall'estero, che serve a sostenere il cambio, in presenza di un saldo negativo della bilancia commerciale, ossia a finanziare il deficit estero degli Stati Uniti. Le materie prime sono un bene primario, comunque necessario all'economia, a scarsa elasticit\u00e0 della domanda rispetto al prezzo, e quindi adatto a garantire un cambio sulle altre monete indipendente dallo stato di salute di una economia.\nDopo la Seconda Guerra Mondiale, in base agli accordi di Bretton Woods, il dollaro \u00e8 stato la moneta sovrana delle transazioni petrolifere. Il petrolio poteva essere comprato o venduto solamente in dollari, in genere riferendosi ad uno di questi tre \"marker\" petroliferi: il West Texas Intermedie Crude, United Arab Emirates Dubai Crude e il Norway Brent Crude.\nQuesta prassi \u00e8 stata per la prima volta interrotta a Luglio 2011 con l'apertura della Borsa Valori di Kish, in Iran.\nA giugno, la Cina sigla un accordo di interscambio commerciale con Giappone e Iran per la fornitura di petrolio e prodotti finiti, prevedendo il pagamento nella propria valuta locale.\nIl 6 settembre 2012, la Cina ha annunciato l'apertura di una Borsa Valori nella quale scambier\u00e0 greggio con la Russia in yuan."}
{"id": "744439", "revid": "1048993", "url": "https://it.wikipedia.org/wiki?curid=744439", "title": "Filmografia di Topolino", "text": "Il seguente elenco contiene tutti i film in cui Topolino \u00e8 apparso al cinema. Sono esclusi dalla seguente lista le apparizioni in produzioni per televisione, VHS o DVD.\nLa prima lista di cortometraggi elencati di seguito comprende quelli appartenenti alla serie cinematografica \"Mickey Mouse\"."}
{"id": "744445", "revid": "143542", "url": "https://it.wikipedia.org/wiki?curid=744445", "title": "Le Corsaire", "text": "Le corsaire \u00e8 un balletto in tre atti basato sul poema \"Il corsaro\" di Lord Byron (1814) e musicato da Adolphe Adam.\nIl debutto avvenne il 23 gennaio 1856 all'Op\u00e9ra di Parigi, Francia. Originariamente venne coreografato da Joseph Mazilier.\nIl balletto ha subito molte revisioni in Russia, tra cui quelle di Jules Perrot (1858), Marius Petipa (1858, 1863, 1868, 1885, e 1899), Aleksandr Gorskij (1912), Agrippina Vaganova (1931), P\u00ebtr Gusev (1955), Konstantin Sergeev (1972, 1992) e Jurij Grigorovi\u010d (1994).\nDurante il XIX secolo la partitura di Adam aveva gi\u00e0 visto un considerevole aumento di musica addizionale e all'inizio del XX secolo si erano gi\u00e0 aggiunti sei compositori diversi: Cesare Pugni, il granduca Pietro II di Oldenburg, L\u00e9o Delibes, L\u00e9on Minkus, il principe Nikita Trubeckoj e Riccardo Drigo.\nNel ventunesimo secolo \"Le corsaire\" \u00e8 rappresentato fondamentalmente in due versioni. In Russia e in Europa la versione di P\u00ebtr Gusev del 1955, in America e in alcune parti dell'Europa occidentale la versione di Konstantin Sergeev del 1973. Spesso per\u00f2 vengono presentati come pezzi a parte i suoi brani pi\u00f9 famosi: \"Le jardin anim\u00e9\", il \"Pas d'esclave\", il \"Grand pas de trois des odalisques\" e il celeberrimo \"Pas de deux\".\nLa genesi de \"Le corsaire\".\nIl primo adattamento al balletto del poema Lord Byron fu allestito da Ferdinand Albert Decomb\u00e8 su musica di Nicolas Bochsa per il Teatro Reale Drury Lane nel 1837, una produzione ripresa anche nel 1844 con un buon successo.\nOriginariamente il ruolo del corsaro non era una parte ballata, ma fu affidata ad un famoso mimo italiano, Domenico Segarelli.\nUn secondo adattamento, pi\u00f9 famoso, fu quello presentato il 23 gennaio del 1856 dal balletto dell'Acad\u00e9mie Royale de Musique (oggi balletto nazionale dell'Op\u00e9ra di Parigi), frutto dell'idea dell'allora direttrice dell'Op\u00e9ra, l'imperatrice Eugenia di Francia, moglie di Napoleone III. Per allestire questa produzione fu chiamato il coreografo e maestro di balletto dell'Op\u00e9ra Joseph Mazilier, uno dei migliori coreografi del tempo, molto abile nell'allestire balletti narrativi (suo \u00e8 anche \"Paquita\" del 1844). Come era prassi a quei tempi, si chiese ad uno scrittore di scrivere il libretto e la scelta di Maziler cadde su Jules-Henri Vernoy de Saint-Georges, un famoso scrittore che aveva gi\u00e0 affrontato la stesura della trama di \"Giselle\" in collaborazione con Th\u00e9ophile Gautier nel 1841 e in seguito affronter\u00e0 \"La figlia del faraone\" per Petipa nel 1862.\n\"Le corsaire\" venne messo in scena soprattutto per dare risalto alla famosa ballerina italiana Carolina Rosati che allora era la \"Prima ballerina\" incontrastata dell'Op\u00e9ra, celebrata per la sua bellezza, le punte forti, la \"batterie\" pulita, la precisione di esecuzione e il mimo ben fatto e comprensibile. La partitura fu commissionata, per l'incredibile somma di 6.000 franchi, oltre ai diritti d'autore, ad Adolphe Adam, il quale era, a quel tempo, il miglior compositore in Francia sia per l'opera che per il balletto.\nIl debutto de \"Le corsaire\" fu un notevole successo e l'interpretazione dell'eroina Medora da parte della Rosati infiamm\u00f2 i cuori parigini. Gli effetti teatrali erano i migliori mai visti sul palco de l'Op\u00e9ra, disegnati e fabbricati dal macchinista Victor Sacr\u00e9. Nella scena del naufragio del terzo atto, Andrej Roller, maestro di effetti teatrali del Bol'\u0161oj us\u00f2 effetti elettro-galvanici per i fulmini e Gustave Dor\u00e9 immortal\u00f2 la scena con i suoi disegni. L'imperatrice Eug\u00e9nie, che tanta parte ebbe nella realizzazione dello spettacolo, ne rest\u00f2 cos\u00ec impressionata da esclamare: \"In tutta la mia vita non ho mai visto, e probabilmente non vedr\u00f2 mai pi\u00f9, nulla di pi\u00f9 emozionante e bello.\"\nLa partitura di Adam fu molto elogiata per la melodia, l'orchestrazione e l'intensit\u00e0 drammatica. Sfortunatamente fu l'ultimo suo lavoro: mor\u00ec di attacco cardiaco il 3 maggio 1856, quasi quattro mesi dopo il debutto del balletto. La mattina della sua morte, all'Op\u00e9ra venne data una rappresentazione in commemorazione del compositore e gli incassi furono devoluti alla vedova.\n\"Le corsaire\" fu rappresentato 43 volte nel solo 1856 con la Rosati nella parte di Medora. La sua interpretazione fu considerata da tutti insuperabile e quando la ballerina se ne and\u00f2 da Parigi nel 1859, il balletto venne tolto dal repertorio. Non molto tempo dopo anche Mazilier si ritir\u00f2 dalle scene.\n\"Le corsaire\" in Russia.\nL'allestimento di Petipa e Perrot nel 1858.\n\"Le corsaire\" fu allestito in Russia dal grande ma\u00eetre de ballet Jules Perrot per il Balletto Imperiale (oggi Balletto Mariinskij) per mettere in risalto le doti della ballerina Ekaterina Friedb\u00fcrg. L'allora giovane Marius Petipa interpretava la parte di Conrad. Perrot sostanzialmente riprese la coreografia originale di Mazilier mentre Petipa, che contribu\u00ec all'allestimento del balletto, riscrisse alcune delle danze originali, tra queste il \"Pas de \u00e9ventails\" del primo atto (nel quale Medora e sei \"corifee\" creano un effetto \"coda di pavone\" con grandi ventagli) e la \"Sc\u00e9ne de seduction\".\nIl Pas d'esclave\nPer la produzione del 1858, Petipa aggiunse un pas de deux, preso dal suo balletto del 1857 \"La rosa, la violetta e la farfalla\", un lavoro scritto sulla musica del granduca Pietro II di Oldenburg. Questo \"Pas\" fu aggiunto soprattutto per la ballerina Ljubov' Radina, che danz\u00f2 il ruolo di Gulnare e divent\u00f2 famoso con il titolo di \"Pas d'esclave\", un \"Pas d'action\" drammatico in cui il mercante di schiavi Lankendem mostra agli altri mercanti la splendida schiava Gulnare per venderla.\nL'allestimento di Petipa nel 1863.\nJules Perrot se ne and\u00f2 dalla Russia nel 1858 e Petipa divent\u00f2 l'assistente del \"ma\u00eetre de ballet\" del Balletto Imperiale Arthur Saint-L\u00e9on. Alla morte di Saint-L\u00e9on, nel 1870, Petipa prese il suo posto come \"ma\u00eetre de ballet\" mantenendo la posizione fino al 1903.\nNel 1863 Petipa present\u00f2 una versione completamente nuova de \"Le corsaire\", allestita soprattutto per la moglie, la \"prima ballerina\" Marija Surov\u0161\u010dikova. Per questa produzione Petipa commission\u00f2 nuova musica al primo compositore del Balletto Imperiale Cesare Pugni. Tra le aggiunte di Pugni notiamo la\" Mazurka dei corsari\" del secondo atto, balletto che compare ancora nelle moderne produzioni.\nIl Grand pas de trois des Odalisques\nPer l'edizione del 1863, Petipa ampli\u00f2 il \"Pas des odalisques\" del secondo atto. Originariamente il \"Pas\" era solo un valzer di Adam, ma Petipa decise di farlo diventare \"pas de trois\" nella forma classica composta da \"entr\u00e9e\", tre variazioni e una coda). Il valzer originale di Adam divent\u00f2 l'\"Entr\u00e9e\", per le prime due variazioni e la coda si us\u00f2 musica originale di Pugni, mentre la terza variazione, trasferita da un'altra scena, era di Adam, originalmente scritta per una variazione di Gulnare. Il \"grand pas\" \u00e8 danzato ancora oggi.\nIl nuovo allestimento di Mazilier del 1867 e quello di Petipa del 1868.\nQuattro anni pi\u00f9 tardi a Parigi, Joseph Mazilier usc\u00ec dal suo ritiro per montare di nuovo \"Le corsaire\" per la famosa ballerina tedesca Ad\u00e8le Grantzow e per celebrare l'Esposizione Universale.\nLe Jardin Anim\u00e9\nMazilier coreograf\u00f2 ex novo l'intero balletto aggiungendo un \"Grand b\"su musica di L\u00e9o Delibes, creato apposta per la Grantzow, noto a quel tempo con il nome di \"Grand pas des fleurs\". Il debutto del balletto avvenne il 21 ottobre 1867 ed ebbe un successo ancora maggiore della prima produzione. Questo sarebbe stato l'ultimo lavoro di Mazilier per il balletto poich\u00e9 mor\u00ec di l\u00ec a poco, il 18 aprile del 1868. Dopo 81 rappresentazioni, il balletto, alla partenza della Grantzow, fu tolto dal repertorio dell'Op\u00e9ra e non venne mai pi\u00f9 rappresentato sulle scene parigine.\nMentre danzava \"Le corsaire\" a Parigi, Ad\u00e8le Granztow fu invitata a San Pietroburgo. Per l'occasione Petipa mont\u00f2 un allestimento totalmente nuovo del balletto nella speranza di ottenere lo stesso successo di Parigi. La Grantzow garant\u00ec che avrebbe danzato il \"Grand pas de fleurs\" e aiut\u00f2 Petipa nel montare la coreografia di Mazilier ma fu molto stupita quando vide i consistenti cambiamenti fatti da Petipa. Non solo, egli cambi\u00f2 anche il nome del pezzo in \"Le jardin anim\u00e9\", ed \u00e8 con questo nome che il balletto \u00e8 arrivato fino a noi. \"Le corsaire\" debutt\u00f2 all'inizio del 1868 ed ebbe cos\u00ec tanto successo che altre rappresentazioni di altri balletti dovettero essere cancellate per soddisfare le richieste del pubblico.\nNel 1885, Petipa present\u00f2 la terza revisione de \"Le corsaire\" creata espressamente per la ballerina Evgenija Sokolova. Il coreografo rifece tutto ancora una volta e aggiunse dei brani di L\u00e9on Minkus (\"primo compositore del Balletto imperiale\" di San Pietroburgo) al pezzo de \"Le jardin anim\u00e9\" in sostituzione di quelli di Delibes.\nL'ultima revisione di Petipa, e invero la pi\u00f9 importante, venne fatta nel 1899 espressamente per la \"prima ballerina assoluta\" Pierina Legnani che danz\u00f2 Medora con Ol'ga Preobra\u017eenskaja nella parte di Gulnare e Pavel Gerdt in quella di Conrad.\n\"Le Corsaire\" nel ventesimo secolo.\nNella prima met\u00e0 del ventesimo secolo \"Le corsaire\" continu\u00f2 ad essere rappresentato quasi esclusivamente in Russia.\nDopo la morte di Petipa, Alexander Gorsky mont\u00f2 una versione nuova che debutt\u00f2 nel gennaio del 1912 con Ekaterina Geltzer nella parte di Medora e Vasilij Tichomirov in quella di Conrad aggiungendo, alla versione di Petipa, nuove danze di compositori come Vasilij Solov'ev-Sedoj, Reinhold Gli\u00e8re, Fryderyk Chopin e anche \u010cajkovskij.\nIl revival de \"Le corsaire\" di Petipa rimase in repertorio fino al 1928.\nAgrippina Vaganova fece una revisione del balletto per il Kirov Ballet nel 1931.\nUna versione completamente nuova fu invece quella del ma\u00eetre de ballet P\u00ebtr Gusev nel 1955 per il balletto del teatro Maly di San Pietroburgo. Il libretto fu scritto dallo stesso Gusev e dallo storico della danza Jurij Slonimskij e vi fu introdotto un nuovo carattere, lo schiavo Al\u00ec, che danzava anche nel famoso \"pas de deux\" come il pretendente. Gusev effettu\u00f2 anche una completa revisione della partitura del balletto, che nonostante contenesse molti brani di altri autori, ancora per la maggior parte era da attribuire ad Adolphe Adam. Gusev elimin\u00f2 quasi completamente la musica originale per adottare quella del balletto di Adam del 1842 \"La Jolie Fille du Gand\", aggiungendo pure molte musiche di Cesare Pugni.\nCon questa musica interpolata, vennero aggiunti nuovi \"leitmotiv\" per i personaggi principali del balletto e nello stesso tempo Gusev cre\u00f2 una nuova versione del prologo del balletto (con il famoso naufragio). Qui Gusev aggiunse un'entrata per Medora, un elaborato \"pas\" per Medora, Gulnare e altre 10 ballerine che in seguito trovano Conrad e i suoi compagni sulla riva del mare. Subito dopo le donne vengono rapite da Lankendem e i suoi compari e questo costringe Conrad ad andare a salvarle. Gusev aggiunse anche molte danze individuali dalla partitura di Riccardo Drigo per il balletto coreografato da Petipa nel 1889 dal titolo \"Il talismano\". Originariamente, Gusev voleva montare questa revisione per il balletto del Kirov ma la compagnia decise di tenere la versione del 1931 della Vaganova. La produzione di Gusev \u00e8 ancora danzata dal balletto di Novosibirsk.\nNel 1962 Vakhtang Chabukiani cre\u00f2 una nuova versione della coreografia di Petipa, incrementando la parte danzata per i ballerini maschi. Cambi\u00f2 il Pas de trois di Drigo in un passo a due. Questo passo a due \u00e8 stato reso celebre dall'interpretazione di Margot Fonteyn (1919 - 1991) e Rudol'f Nureev (1938 - 1993) e presentato per la prima volta al Covent Garden a Londra.\nNel 1989 il balletto del Kirov decise di presentare un revival de \"Le corsaire\" per l'imminente tour mondiale che si accingeva a fare. Ci fu un gran dibattito su quale versione tenere, se quella di Gusev o quella di Sergeev ma alla fine si decise di tenere quella di Gusev pur con costumi e scenografie ancora pi\u00f9 sontuosi. Questo allestimento fu un gran successo a New York alla Metropolitan il 3 luglio 1989, con la Ballerina Altynaj Asylmuratova nella parte di Medora.\nSergeev allest\u00ec un revival della sua versione del 1973 su invito di Jurij Grigorovi\u010d, il direttore della compagnia del Teatro Bol'\u0161oj.\nQuesta versione debutt\u00f2 l'11 marzo 1992 con grande successo e fu l'ultimo lavoro di Sergeev: mor\u00ec il 1\u00ba aprile di quell'anno. Grigorovi\u010d decise allora di ritirare l'allestimento di Sergeev dal repertorio del Bol'\u0161oj dopo sole sette rappresentazioni in modo che non ci fosse alcuna competizione con il suo allestimento andato in scena il 16 febbraio del 1994, una produzione che \u00e8 ancora nel repertorio del balletto del Bol'\u0161oj.\nTrama.\nVersione del Kirov/Mariinskij (di P\u00ebtr Gusev e Jurij Slonimskij).\nPersonaggi\n\"Prologo: Il naufragio\".\nUn gruppo di pirati, guidato da Conrad, da Birbanto e dallo schiavo Ali, viene sorpreso in mare da una tempesta e la nave ben presto affonda.\nAtto I.\nScena 1: La spiaggia Conrad e i suoi amici sono naufragati sulla spiaggia. Arrivano alcune giovani donne greche, guidate da Medora e Gulnare, scoprono i corsari naufragati e Medora e Conrad si innamorano a prima vista. Arriva una pattuglia di commercianti turchi, guidati dal mercante di schiavi Lankandem, a caccia di giovani donne da vendere come schiave. I turchi subito catturano le giovani donne e pagano Lankendem profumatamente. Si dirigono verso il mercato degli schiavi al bazar turco e i corsari giurano di salvare le fanciulle sfortunate.\nScena 2: Il mercato degli schiavi Il facoltoso Pasci\u00e0 Seid arriva al mercato per comprare alcune schiave per l'harem. Lankendem gli mostra tutte le belle fanciulle rapite in Palestina e Algeria ma il pasci\u00e0 non \u00e8 interessato fino a quando vede Gulnare con cui Lankendem danza un \"pas d'action\" (il \"Pas d'esclave\"). Il pasci\u00e0 la compra e vorrebbe comprare anche Medora, la pi\u00f9 bella delle schiave, ma riesce a spuntarla un misterioso commerciante (in realt\u00e0 Conrad mascherato) che fugge con lei, seguito dalle altre sue compagne. Nella confusione i corsari di Conrad catturano anche Lankendem.\nAtto II.\nLa caverna del corsaro Conrad e i corsari portano Medora e le sue compagne nella loro caverna piena di tesori. Medora e Conrad dichiarano il loro amore e Al\u00ec giura di diventare lo schiavo devoto della fanciulla. I tre danzano un \"Grand pas classique\" (noto come \"Grand pas de deux \u00e0 trois\" o \"Le Corsaire Pas de Deux\"). Le altre donne chiedono a Medora di intercedere per loro per farle liberare, ma Birbanto e suoi amici si rifiutano e ne nasce una battaglia. Conrad riesce per\u00f2 a liberarle come aveva promesso. Lankedem, che aveva visto tutto, si mette in affari con Birbanto: in cambio della libert\u00e0, fornir\u00e0 una pozione che, spruzzata su un fiore, far\u00e0 dormire immediatamente chiunque lo annusi. Birbanto accetta. Conrad e Medora ritornano e Lankedem offre a lei un bouquet di fiori da dare a Conrad, il quale, appena annusatolo, si addormenta. I corsari catturano Medora e quando Conrad si sveglia giura, con il fedele Al\u00ec, di salvarla ancora.\nAtto III.\nScena 1: L'Harem del Pasci\u00e0 Seid Gulnare sta per essere festeggiata dal Pasha e si diverte. Lankendem arriva e presenta al Pasha tre bellissime donne. Esse danzano un \"pas de trois classique\" (il cosiddetto \"Grand pas de trois des odalisques\"). Presto Lankendem introduce il premio migliore, Medora. Anche se \u00e8 molto triste per essere stata di nuovo catturata, si riprende un poco per il fatto di essere ancora con la sua amica Gulnare.\nScena 2: Il giardino animato Medora, Gulnare e tutte le donne dell'harem si uniscono per danzare un \"grand ballabile\" nel quale celebrano la bellezza, la grazia e l'armonia in un giardino pieno di fiori e fontane magiche.\nScena 3: Il salvataggio Il Pasci\u00e0 viene avvisato che sono arrivati dei pellegrini misteriosi. L'arrivo di questi pellegrini coincide con la preghiera della sera, condotta dal leader che in realt\u00e0 \u00e8 Conrad mascherato. La vera identit\u00e0 dei nuovi arrivati viene subito svelata e si vendicano del Pasci\u00e0, dei suoi uomini e di Lankendem e salvano Medora e Gulnare.\nEpilogo.\nMedora, Conrad, Gulnare e Ali si imbarcano per nuove avventure, certi questa volta di trovare felicit\u00e0 senza fine.\nVersione dell'American Ballet Theatre (derivata dalla versione di Sergeev).\nPersonaggi \nPrologo.\nUna nave pirata, guidata da Conrad, il suo schiavo Ali e l'amico Birbanto veleggia verso la Turchia.\nAtto I.\nIl Bazar\nCommercianti e compratori animano il rumoroso bazar dove vengono vendute le schiave. Conrad e i suoi uomini arrivano quando Lankendem, il proprietario del bazar, sta commerciando le ragazze. Conrad vede Medora, una schiava, e si innamora immediatamente di lei. Arriva Seyd, un Pasci\u00e0 e Lankendem gli presenta tre giovani donne che danzano un \"Pas de trois classique\" (il \"Grand pas de trois des odalisques\"). Il Pasci\u00e0 le rifiuta. Lankendem allora gli presenta Gulnare, una graziosa schiava con la quale danza un \"pas d'action\" (il \"Pas d'esclave\"). Il Pasci\u00e0 la compra. A quel punto Lankendem presenta Medora e tutti sono incantati dalla sua bellezza. Il Pasci\u00e0 compra anche lei. Conrad istruisce il suo schiavo di riportargli Medora e i corsari rapiscono Lankendem dopo aver messo a soqquadro il villaggio.\nAtto II.\nLa caverna\nConrad mostra a Medora la caverna piena di tesori. Birbanto chiama i corsari per portare il bottino rubato, le schiave e Lankendem. Medora, Conrad e lo schiavo Ali danzano un \"Grand pas classique\" (il \"Grand pas de deux \u00e0 trois\" o \"Le Corsaire Pas de Deux\"). Dopodich\u00e9 Medora chiede a Conrad, in nome del loro amore, di liberare tutte le schiave. Conrad accetta, ma Birbanto si ribella e convince i pirati a osteggiare Conrad il quale, con la sola forza della sua personalit\u00e0 e del suo potere instilla il terrore nei cuori dei corsari e li fa desistere. Non scoraggiato, Birbanto mette in piedi un altro piano. Spruzza una rosa con una pozione che fa addormentare e costringe Lankedem a darla a Medora, che a sua volta la porge a Conrad. Odorato il profumo intenso, Conrad si addormenta e i corsari, ritornati alla grotta, cercano di catturare Medora. Mentre sta lottando, Medora prende un pugnale e ferisce Birbanto al braccio. Nella confusione, Lankendem riesce a rapire Medora e scappa. Birbanto vuole uccidere Conrad ma viene fermato dallo schiavo. Intontito e con il cuore spezzato, Conrad scopre che Medora \u00e8 stata rapita. Birbanto finge di non sapere nulla e giura fedelt\u00e0 a Conrad.\nAtto III.\nScena 1: Il palazzo del Pasci\u00e0 La giocosa Gulnare viene interrotta da Lankendem che porta Medora coperta da un velo. Il Pasci\u00e0 \u00e8 molto contento che Medora sia stata catturata di nuovo.\nScena 2: Le jardin anim\u00e9 (\"Il giardino animato\") Il Pasci\u00e0 decide di fare un sonnellino. Sogna di tutte le bellissime donne del suo harem che danzano un \"Grand Ballabile\" in un giardino incantato.\nScena 3: Il palazzo del Pasci\u00e0 Arriva Conrad mascherato con tutti i suoi compagni e svegliano il governatore e lo attaccano. Dopo che tutti sono fuggiti, Medora accusa Birbanto di essere un traditore e Conrad lo uccide. Conrad, Ali, Medora e Gulnare scappano sulla nave corsara.\nScena 4: La tempesta La nave corsare veleggia in mare calmo. Conrad, al timone, culla Medora. Improvvisamente arriva una tremenda tempesta e la nave affonda in acque turbolente.\nEpilogo.\nQuando il vento e il mare si calmano, sorge la luna in cielo. Illumina Conrad e Medora aggrappati a una roccia che ringraziano per il miracoloso salvataggio, testimonianza della forza del loro amore."}
{"id": "744446", "revid": "599013", "url": "https://it.wikipedia.org/wiki?curid=744446", "title": "PalaEvangelisti", "text": "Il PalaEvangelisti \u00e8 il principale palazzetto dello sport di Perugia. \u00c8 un impianto polivalente, adibito principalmente alla pratica di discipline come pallavolo e arrampicata ma anche a competizioni di ginnastica artistica, pattinaggio e arti marziali.\nDal 2018 \u00e8 noto con il nome commerciale di PalaBarton.\nStoria.\nInaugurato nell'ottobre 1984, deve il suo nome a Giuseppe Evangelisti (1873-1935), antifascista perugino d'ispirazione garibaldina oltrech\u00e9 tra i pionieri del ciclismo umbro, nativo del rione di Porta Sant'Angelo.\nHa una capienza di , e oltre che per ospitare avvenimenti sportivi viene utilizzato per concerti e spettacoli fino a un massimo di 6800 posti, compresi i posti in piedi. Al suo interno trovano posto palestre di arti marziali cinesi e giapponesi, lotta olimpica, arrampicata, badminton, e corsi di autodifesa e di ballo.\nNoto prettamente in ambito pallavolistico, il palazzetto ospita le partite casalinghe della e della , e in passato di (1984-2011), (2001-2010) e occasionalmente della di Spoleto. Ha inoltre ospitato le sfide interne di calcio a 5 del , e molti incontri di boxe con Gianfranco Rosi.\nHa ospitato anche grandi artisti musicali di fama nazionale e internazionale, come per esempio Laura Pausini con il \"World Tour 2009\" e con l\"Inedito World Tour 2011-2012\", Gianna Nannini con l\"Io e te Tour 2011\", e i Dream Theater con il \"A Dramatic Turn of Events Tour\".\nLa gestione del PalaEvangelisti \u00e8 affidata alla societ\u00e0 Coop London di Perugia.\nRistrutturato nel corso degli anni, dal gennaio 2012 \u00e8 dotato di un tetto fotovoltaico, mentre dall'aprile 2014, a carico del presidente della Sir Safety Gino Sirci, si \u00e8 fatta costruire la curva Nord nel palazzetto, denominata \"Curva San Marco\", in occasione dei match della finale scudetto 2013-2014 contro la , ampliando la capienza di circa 500 posti.\nDall'estate 2018, alla storica denominazione viene affiancata quella commerciale di \"PalaBarton\", a seguito della cessione dei diritti di denominazione da parte della municipalit\u00e0 perugina."}
{"id": "744449", "revid": "4506", "url": "https://it.wikipedia.org/wiki?curid=744449", "title": "Fontana Aretusa", "text": ""}
{"id": "744459", "revid": "287204", "url": "https://it.wikipedia.org/wiki?curid=744459", "title": "Regni clienti di Roma in Britannia", "text": "I regni clienti di Roma in Britannia erano trib\u00f9 native dell'isola che avevano scelto volontariamente di schierarsi dalla parte dei conquistatori per sopravvivere o trovare protezione contro l'ostilit\u00e0 delle altre trib\u00f9. A volte, i romani istituirono questi regni per ragioni strategiche e politiche.\nGli inizi di questo sistema possono essere fatti risalire al tempo di Gaio Giulio Cesare, che rimise sul trono dei Trinovanti Mandubracio, che era stato spodestato da Cassivellauno e che poi aiut\u00f2 il generale nella sua seconda invasione della Britannia (54 a.C.). Questo sistema fu poi sviluppato nei 100 anni successivi, soprattutto al tempo di Ottaviano Augusto e della conquista romana della Britannia, voluta nel 43 d.C. dall'imperatore Claudio. I re clienti adottarono nomi e titoli romanizzati, anche se l'influenza romana port\u00f2 al loro uso anche da parte di sovrani non clienti dei conquistatori.\nRegni clienti.\nAtrebati, poi regnensi o regni.\nStatus di cliente: 55 a.C.-anni Settanta del I secolo d.C.&lt;br&gt;\nUbicazione: grossomodo odierni Hampshire e Sussex occidentale (con capitali Silchester, la romana Calleva Atrebatum, e Chichester, la romana Noviomagus Reginorum).\nDopo la sconfitta degli Atrebati della Gallia Belgica, Cesare impieg\u00f2 il loro re, Commio, nella prima invasione della Britannia (55 a.C.), che per\u00f2 fall\u00ec. Cesare lasci\u00f2 poi Commio come re cliente in Britannia, dandogli inoltre il dominio sulla trib\u00f9 celtica continentale dei Morini. Rimasto fedele al tempo della seconda invasione dell'isola, secondo il \"De bello Gallico\" di Cesare in seguito cospir\u00f2 contro i Romani. Avrebbe regnato fino al 20 a.C., anche se potrebbe essere esistito un secondo re di nome Commio. A lui successero uno dopo l'altro i tre figli. Il primo fu Tincomaro 25/20 a.C.-7/8 d.C., che fu pi\u00f9 fedele del padre ai Romani. Nelle sue monete compare il titolo di \"rex\", e ci\u00f2 implica lo status di sovrano cliente di Roma. Fu espulso nel 7/8 d.C., rifugiandosi presso i Romani. L'imperatore Augusto riconobbe il fratello di Tincomaro, Eppillo, che forse aveva partecipato alla detronizzazione di Tincomaro. Ad Eppillo successe poi il fratello Verica, che regn\u00f2 da Silchester. Durante il suo regno, gli Atrebati si trovarono pressati ad est dai Catuvellauni. Dopo 15 anni di guerra, attorno al 40 Carataco dei Catuvellauni conquist\u00f2 tutto il territorio atrebate. Verica fugg\u00ec presso i Romani, fornendo cos\u00ec all'imperatore Claudio il pretesto per invadere la Britannia nel 43 e rimettere Verica sul trono.\nDopo la conquista romana, Cogidubno regn\u00f2 su quello che era stato il territorio degli Atrebati. Il suo popolo fu conosciuto col nome di Regnensi (o Regni). Cogidubno fu un fedelissimo di Roma e dopo la sua morte (forse negli anni Settanta del I secolo) il regno entr\u00f2 a far parte della provincia romana della Britannia.\nIceni.\nStatus di cliente: ca. 47-60&lt;br&gt;\nUbicazione: grossomodo odierno Norfolk\nPrasutago fu forse messo sul trono dopo la rivolta degli Iceni (47 d.C.). Questo popolo ottenne la semi-indipendenza. Roma si aspettava che il loro regno sarebbe entrato a far parte del territorio provinciale dopo la morte di Prasutago. Ma costui cerc\u00f2 invece di lasciare almeno una parte dei suoi domini alle figlie e alla moglie Budicca, che poi guider\u00e0 una nuova ribellione anti-romana del suo popolo, che sar\u00e0 per\u00f2 stroncata dalle legioni. Dopodich\u00e9 le terre di questa trib\u00f9 finirono sotto l'amministrazione romana. \nVotadini.\nStatus di cliente: ca. anni Quaranta del II secolo-ca. 410&lt;br&gt;\nUbicazione: Scozia sud-orientale Inghilterra nord-orientale, compreso il Northumberland\nI votadini erano un popolo britannico ubicato tra il Vallo di Adriano e il Vallo di Antonino, che fu sotto il diretto controllo romano dal 138-ca. al 164. Quando i Romani si ritirarono a sud del Vallo di Adriano nel 164, i Votadini divennero un regno cliente, in pratica uno stato cuscinetto contro le incursioni dei Pitti dal nord. I Votadini mantennero questo status fino alla partenza dei romani dalla Britannia attorno al 410. Furono poi conosciuti col nome di Gododdin e continuarono a essere un regno fino a quando furono sconfitti dagli Angli attorno al 600."}
{"id": "744466", "revid": "6923", "url": "https://it.wikipedia.org/wiki?curid=744466", "title": "Seat Alhambra", "text": ""}
{"id": "744467", "revid": "21079", "url": "https://it.wikipedia.org/wiki?curid=744467", "title": "Spazio triangolabile", "text": ""}
{"id": "744468", "revid": "842", "url": "https://it.wikipedia.org/wiki?curid=744468", "title": "Sim city", "text": ""}
{"id": "744476", "revid": "124213957", "url": "https://it.wikipedia.org/wiki?curid=744476", "title": "Rete di primo livello", "text": "Una rete di primo livello (Tier 1 network in inglese) \u00e8 una rete IP (tipicamente ma non necessariamente un Internet Service Provider) che si connette all'intera Internet soltanto attraverso un'interconnessione non regolata da contratto, conosciuta anche come peering. Un altro nome per una Rete di primo livello \u00e8 \"transit-free\" (libero transito), poich\u00e9 non riceve nessuna tabella di transito completa da nessun'altra rete.\nNonostante non vi sia una definizione formale della \"gerarchia dei Livelli in Internet\", la definizione generalmente accettata tra i professionisti del networking \u00e8:\nLista di ISP IPv4 di primo livello.\nDi seguito, gli unici 15 ISP di reti di primo livello:\nSegue una lista di reti di secondo livello che frequentemente vengono identificate come di primo livello ma non lo sono poich\u00e9 rotte verso alcune reti di primo livello sono assenti o a pagamento. "}
{"id": "744480", "revid": "842", "url": "https://it.wikipedia.org/wiki?curid=744480", "title": "Sim City", "text": ""}
{"id": "744481", "revid": "842", "url": "https://it.wikipedia.org/wiki?curid=744481", "title": "Sim City 4", "text": ""}
{"id": "744482", "revid": "78273", "url": "https://it.wikipedia.org/wiki?curid=744482", "title": "Tier-1", "text": ""}
{"id": "744492", "revid": "287204", "url": "https://it.wikipedia.org/wiki?curid=744492", "title": "Otto ripassato", "text": "L'otto ripassato detto anche \"nodo delle guide con frizione infilato\", \"otto inseguito\", \"savoia ganciato\", \u00e8 un nodo bloccante che viene comunemente usato in arrampicata e alpinismo per la legatura in cordata (attraverso l'assicurazione all'imbragatura), ma pu\u00f2 svolgere anche altre funzioni.\nCaratteristiche.\nIl nodo a otto ripassato \u00e8 un'evoluzione del nodo savoia. \"Ripassare\" questo nodo \u00e8 concettualmente facile, ma la sua esecuzione esemplare (con i due rami di corda che non si incrociano ma scorrono sempre tra loro paralleli) pu\u00f2 essere difficoltosa.\nI pregi maggiori dell'otto ripassato sono la sua ottima capacit\u00e0 di tenuta e il suo basso valore \"tranciante\": esso scarica sulla corda uno stress relativamente limitato anche in caso di trazione violenta (per esempio, nel caso di una caduta grave dell'arrampicatore o dell'alpinista). Inoltre, \u00e8 un nodo che, per sua caratteristica, difficilmente si presta a uno scioglimento involontario. Deve essere eseguito prestando attenzione a che la corda si disponga in spire ordinate: in questo modo lo stress sulla corda si mantiene minimo e lo scioglimento rimane abbastanza facile (basta \"scavallare\" all'indietro una delle anse con cui \u00e8 realizzato).\nImpieghi.\nAssicurazione all'imbragatura.\nL'applicazione pi\u00f9 importante dell'otto ripassato \u00e8 in arrampicata e alpinismo: esso permette di collegare in modo sicuro la corda (o le corde) all'imbragatura indossata dallo sportivo. \u00c8 preferibile al nodo bulino infilato, in quanto quest'ultimo \u00e8 meno semplice da realizzare e pu\u00f2 tendere a sciogliersi inavvertitamente se non perfettamente eseguito (di qui la necessit\u00e0 di un nodo di blocco).\nL'otto ripassato, pur non avendo la necessit\u00e0 del contronodo, richiede tuttavia una particolare attenzione per la sua corretta esecuzione. Dopo avere eseguito il savoia classico (nodo a otto semplice), lasciando circa 1 metro e 20\u00a0cm di capo libero, si fa passare quest'ultimo in entrambi gli occhielli predisposti sull'imbragatura, quindi si porta il nodo a otto semplice vicino all'imbragatura e lo si \"ripassa\", infilando il capo libero lungo le sue anse. Alla fine, l'asola che passa dentro l'imbragatura deve risultare chiusa dal nodo a otto ripassato. Per ragioni di sicurezza, \u00e8 buona norma che il capo libero che fuoriesce dal nodo finito abbia una lunghezza di almeno 10\u00a0cm.\nLonge.\nQuesto nodo viene utilizzato anche per la preparazione della longe.\nPreparazione.\nPer preparare l'otto ripassato non serve una spiccata manualit\u00e0. Occorre per\u00f2 prestare attenzione perch\u00e9 il nodo sia eseguito alla perfezione."}
{"id": "744493", "revid": "21079", "url": "https://it.wikipedia.org/wiki?curid=744493", "title": "Savoia ganciato (nodo)", "text": ""}
{"id": "744496", "revid": "1571097", "url": "https://it.wikipedia.org/wiki?curid=744496", "title": "Kyle Gallner", "text": "Conosciuto principalmente per il ruolo di Impulse, ovvero Bart Allen nella serie TV \"Smallville\" e di Cassidy \"Beaver\" Casablancas nella serie TV \"Veronica Mars\".\nBiografia.\nNato a West Chester, un quartiere di Filadelfia, all'et\u00e0 di quattro anni ebbe un intervento al cuore, e successivamente frequent\u00f2 la East High School. La carriera di Kyle inizia quando accompagna la sorella ad un'audizione. Da allora gli furono assegnati ruoli secondari in serie televisive come \"Giudice Amy\" e \"Close to Home - Giustizia ad ogni costo\". Ha preso parte anche alla serie televisiva americana \"Jack &amp; Bobby\" nel 2004. Apparve nella pubblicit\u00e0 della Verizon DSL nello stesso anno. \u00c8 entrato nel cast di \"Veronica Mars\" alla fine della prima stagione, nel maggio 2005, per diventare parte del cast regolare nella seconda stagione. Il suo amico Brendan mont\u00f2 un video in cui Kyle dava prova della sua bravura nello skateboarding e in cui lo apostrof\u00f2 \"Sleffer\".\nDopo aver interpretato il ruolo di Bart Allen nell'episodio \"Run\" di \"Smallville\", Kyle ha ricoperto nuovamente il ruolo nell'episodio \"Justice\" della sesta stagione e \"Doomsday\" dell'ottava stagione . Ha preso parte ad alcuni episodi della terza e quarta stagione di \"\", per poi ricomparire in un episodio della sesta stagione, nel ruolo di Reed Garrett, il giovane amico, nonch\u00e9 figliastro, di Mac Taylor appassionato di giornalismo. \u00c8 apparso inoltre in \"Cold Case - Delitti irrisolti\" nel ruolo di un serial killer, e recentemente \u00e8 apparso nel film indipendente \"Sublime\". Attualmente vive a Los Angeles (California) con l'attore Jake Abel poich\u00e9 i due sono legati da uno stretto rapporto di amicizia definito Bromance.\nIl 9 ottobre 2007 \u00e8 apparso nell'episodio \"Impulsive\" di \"Law &amp; Order - Unit\u00e0 vittime speciali\" nel ruolo di uno studente che accusa la sua insegnante (interpretata da Melissa Joan Hart) di stupro. Il 10 maggio 2006 \u00e8 stato confermato nella Guida TV \"Ask Ausiello\" che Kyle non sarebbe tornato nella terza stagione di \"Veronica Mars\" perch\u00e9 era stato commissionato il suicidio del suo personaggio. La canzone che lo rilassa \u00e8 \"Nightswimming\" dei R.E.M. Kyle ha partecipato matrimonio di Abel con Allie Wood alla fine del 2013. Nel 2013, ha anche cofondato la societ\u00e0 di produzione indipendente la Minutehand Pictures, insieme a Oliver Thompson e Bay Dariz. Il trio sta attualmente producendo il film \"Welcome to Happiness\", in cui recita Gallner Woody Ward, autore di libri per bambini. Aveva una band chiamata \"The Third Kind\", ma sono rimasti insieme solo per un breve periodo di tempo\nVita privata.\nHa una relazione con Tara Ferguson, con cui ha due figli, Oliver Michael Gallner (nato il 21 marzo 2013), e Leo Grey Gallner (nato il 9 novembre 2014). \u00c8 amico dell'attore Jake Abel.\nDoppiatori italiani.\nNelle versioni in italiano dei suoi film, Kyle Gallner \u00e8 stato doppiato da:"}
{"id": "744498", "revid": "2220366", "url": "https://it.wikipedia.org/wiki?curid=744498", "title": "Alliste", "text": "Alliste (\"Ca\u1e0d\u1e0diste\" in dialetto salentino) \u00e8 un comune italiano di abitanti della provincia di Lecce in Puglia.\nSituato nel basso Salento, comprende anche la frazione di Felline e le localit\u00e0 costiere di Capilungo e Posto Rosso.\nGeografia fisica.\nTerritorio.\nAlliste si colloca in una valle compresa tra la \"Serra orientale\" e la \"Serra costiera\", presso la costa del mar Ionio.Il territorio \u00e8 caratterizzato da lievi alture, formate da compatti calcari mesozoici; raggiunge la massima altitudine in localit\u00e0 Madonna dell'Alto (86 m. s.l.m.)\nLa costa \u00e8 bassa e rocciosa e la pianura \u00e8 costituita da formazioni pi\u00f9 recenti (calcareniti del Salento e formazioni di Gallipoli, costituite da sabbie argillose). Dal sostrato roccioso dipendono i tipi di terreno, dei quali i pi\u00f9 diffusi sono quelli argillosi e le terre rosse, mentre occupano un'estensione ridotta le terre brune ed i terreni tufacei.\nIl territorio comunale, che si estende per 23,47\u00a0km\u00b2, confina a nord con il comune di Racale, a est e a sud con il comune di Ugento, a ovest con il mare Ionio.\nClima.\nDal punto di vista meteorologico Alliste rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25,1\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nStoria.\nAntichit\u00e0.\nLa presenza umana nel territorio allistino risale al Paleolitico inferiore: nelle \"Grotticelle del Ninfeo\" si sono rinvenute tracce di frequentazione, con un centinaio di manufatti litici di \"facies\" epigravettiana, comprendenti lame, punte bulini e raschiatoi. La localit\u00e0 \"Ninfeo\" (zona comprendente l'area da Masseria Canne all'omonima Masseria Ninfeo) venne frequentata ancora nel Mesolitico (strumenti denticolati) e nel Neolitico (frammenti ceramici).\nAl II millennio a.C. risale il \"menhir di Terenzano\" e le specchie di \"Sciuppano\" e \"dell'Alto\". Dalla demolizione della \"specchia dell'Alto\", negli anni sessanta, emersero frammenti ceramici databili dall'et\u00e0 del bronzo all'epoca tardo-imperiale romana e connessi probabilmente al culto di qualche divinit\u00e0 della natura. Nei pressi, intorno all'anno 1000 venne costruita dai monaci basiliani una piccola chiesa rupestre, che testimonia la continuit\u00e0 del culto, poi divenuta l'abbazia minore della \"Madonna dell'Alto\".\nIl territorio pass\u00f2 nel II secolo a.C. sotto la dominazione romana: la frequentazione \u00e8 attestata dai ritrovamenti di ceramica domestica e monete disseminati nei campi: la zona, probabilmente paludosa era incolta e destinata al pascolo e alla caccia. Nella frazione di Felline venne impiantata una fornace, attiva fino al I secolo a.C., intorno al quale si svilupp\u00f2 probabilmente un piccolo nucleo abitato (il toponimo di \"Felline\" deriverebbe dal termine latino \"figlinae\", ossia laboratori artigianali per la produzione della ceramica.\nLe origini di Alliste.\nSecondo la tradizione orale, Alliste deve la sua origine ad un gruppo di profughi che, fuggiti da Felline, incendiata dai Saraceni, fondarono un nuovo paese, a cui diedero il nome di Alliste, in ricordo delle ali con cui un angelo li avrebbe avvolti durante la fuga rendendoli invisibili ai nemici. Alla base della leggenda vi sono alcuni elementi reali: le incursioni saracene, frequenti nella zona tra il IX e il X secolo, il culto dell'angelo (un cherubino o san Michele Arcangelo) e la posteriorit\u00e0 di Alliste rispetto a Felline. L'originale forma dialettale di Alliste, \"Ca\u1e0d\u1e0diste\", deriva dal greco \u039a\u03b1\u03bb\u03bb\u03af\u03c3\u03c4\u1fc3, traslitterato \"Kall\u00edst\u0113\", cio\u00e8 \"Bellissima\", tesi peraltro corroborata dall'origine greca del borgo. \nLa prima citazione del toponimo risale al 14 settembre del 1275, quando il casale di Alliste fu confermato dal re Carlo I d'Angi\u00f2 al barone Guglielmo Pisanello, che l'aveva ereditato insieme ai feudi di Racale e Felline, dal padre Boemondo. La creazione del casale si colloca nell'ambito delle opere di bonifica e colonizzazione delle terre incolte sotto il dominio normanno: i baroni Bonsecolo si avvalsero probabilmente della collaborazione dei monaci dell'abbazia della Madonna dell'Alto e di coloni greci gi\u00e0 insediati nel Salento.\nFin oltre la fine del Basso Medioevo Alliste era stata abitata da una compatta comunit\u00e0 greca. La prima sede parrocchiale ad Alliste era dedicata a san Sergio e nel suo altare si conservava ancora nel 1618 un'iscrizione greca. Altri santi di origine bizantina erano i titolari di altre chiese censite nella visita pastorale del 1452.\nSviluppo dell'insediamento tra XIV e XVIII secolo.\nL'ortogonalit\u00e0 dell'impianto urbano testimonia di una fondazione derivata da un preciso piano di colonizzazione e di sfruttamento del territorio, piuttosto che di una formazione spontanea. Il nucleo abitato, inizialmente citato come \"casale\", a partire dal 1378 viene considerato una \"Terra\", ossia un centro protetto da una cinta muraria.\nNella prima met\u00e0 del Quattrocento gli allistini, ritenendosi per sua intercessione liberati dal pericolo della peste, scelsero come loro patrono san Quintino al posto di san Sabino, santo di origini bizantine, e poco dopo, nel 1455 l'inaugurazione della chiesa dedicata al nuovo patrono, fu ricordata in un'iscrizione sulla sua facciata con testo bilingue (in greco ed in volgare). Nel 1573 viene citata ancora l'esistenza di un sacerdote di rito greco, ma in una lettera del 1585 del cardinale Alessandrini al vescovo di Nard\u00f2, si raccomandava la soppressione del culto di rito greco, non essendo pi\u00f9 la lingua intesa dalla maggior parte della popolazione.\nNel 1415 la comunit\u00e0 rappresentata dal \"sindaco\" Nicola Gargante, ottenne dal feudatario, Puccio Tolomei de Senis, alcuni diritti e libert\u00e0. Nel 1573 l'\"universit\u00e0\" locale raggiunse un accordo con il clero in merito all'esenzione dei tributi di cui godevano gli ecclesiastici, ottenendo un pagamento liberatorio. Anche nei secoli successivi l'\"universit\u00e0\" si oppose agli abusi dei feudatari, in merito alla riscossione di decime e tasse.\nLa crescita della popolazione spinse all'espansione del nucleo abitato anche all'esterno delle mura, in particolare sulla via che collegava Alliste con la \"via Publica\", la strada tra il porto di Ugento e quello di Gallipoli. In seguito alla costituzione del \"Borgo\" esterno alle mura, il centro cittadino si venne spostando in corrispondenza dell'attuale piazza del Municipio, all'epoca \"publica platea\" e luogo di riunione.\nAlcuni di questi edifici extraurbani ebbero sistemazioni atte alla difesa, come feritoie e caditoie. Le case del \"Borgo\" erano prevalentemente abitazioni del tipo della \"casa a corte\", con copertura \"incannata\" o \"lamiata\" (con volte a stella o a botte). Tra il XVII e il XVIII secolo alle case si aggiunsero una serie di palazzi signorili (quelli delle famiglie Vaglio, Macagnino, De Tommasi, Venneri, Ferilli-Anastasia e Maggio).\nIl XIX e XX secolo.\nNel 1799 giunsero fino ad Alliste gli echi della rivoluzione napoletana: i giacobini, guidati dal governatore della \"Terra\" Giuseppe Rizzo, e dall'arciprete Giuseppe Marrocco, vi impiantarono l'Albero della libert\u00e0.\nLe terre demaniali, di propriet\u00e0 collettiva e liberamente accessibili, ricoprivano il 70% del territorio. Nel 1806 venne varato dai legislatori francesi il processo di privatizzazione di queste terre, che si tradusse in un'aspra lotta tra il proletariato agricolo e la borghesia latifondista. Nel successivo regno d'Italia le usurpazioni nel frattempo intervenute, vennero sanate con l'espediente delle \"conciliazioni\". La questione provoc\u00f2 numerose occupazioni di terre da parte dei contadini.\nTra la met\u00e0 del XVIII e la prima met\u00e0 del XX secolo, l'espansione dell'abitato and\u00f2 occupando prima l'area verso nord e nord-ovest, tra la via Racale e la \"via Publica\", e quindi verso sud, lungo la strada per Filline: nel 1915 le due aree vennero raccordate con la costruzione della via Rettifilo. In quest'epoca le abitazioni sono della tipologia delle case a schiera, composte spesso da due vani e un giardino; alcuni edifici costruiti nel corso degli anni venti e trenta sono stati abbelliti con verande, archi, mascheroni e fregi floreali. Agli anni venti risale anche il palazzo Venneri in via Racale, di stile neoclassicheggiante.\nNuove agitazioni contadine si verificarono agli inizi del 1921, con l'occupazione della sede del municipio e il sequestro del sindaco, e ancora nel 1945, per la mancanza di pane, nel 1963 per il crollo speculativo del prezzo delle patate e nel 1979.\nNella seconda met\u00e0 del XX secolo la crescita demografica ha determinato un'espansione a macchia d'olio e l'urbanizzazione selvaggia della fascia costiera, con il fenomeno dell'abusivismo edilizio.\nLe campagne sono costellate fittamente dai \"case\u1e0d\u1e0di\", le tipiche costruzioni in pietra a secco della piccola propriet\u00e0 contadina, che, insieme alle \"masserie\", costituivano un tempo l'habitat rurale del territorio.\nSimboli.\nLo stemma di Alliste rappresenta le ali di un cherubino, sulle quali poggia una A maiuscola romana ed \u00e8 sormontato da una corona ducale, dopo che nel 1648 a Francesco Pignatelli venne conferito il titolo di duca.\nIl Gonfalone, partito di bianco e di azzurro, \u00e8 caricato dall'arme sopradescritta.\nMonumenti e luoghi d'interesse.\nSulla costa sono la chiesa dei Santi Medici e la chiesa della Beata Maria Vergine della Luce (seconda parrocchia dal 1986) e nei documenti, a partire dal 1452, si citano altre quattordici chiese, ora tutte scomparse: nonostante il titolo, si trattava in realt\u00e0 di cappelle, urbane ed extraurbane, di propriet\u00e0 privata, alle quali venivano legati dei benefici e che spesso erano rette da cappellani. In cambio della costruzione e dei benefici i fondatori di tali chiese si assicuravano la celebrazione di un certo numero di messe in suffragio della propria anima.\nSociet\u00e0.\nEvoluzione demografica.\nLa popolazione del paese fu inizialmente in gran parte di origine greca. Nel 1412 erano attestati circa 540 abitanti (il numero \u00e8 ricavabile convenzionalmente dal numero di \"fuochi\", ossia di famiglie, censiti per\u00f2 a fini fiscali - applicazione del \"Focatico\" - e non demografici). Nel 1636 una relazione sulla diocesi di Nard\u00f2 attesta la presenza di 475 abitanti, 98 dei quali ancora non in et\u00e0 da comunione, ai quali dovevano aggiungersi circa 20 ecclesiastici.\nNel XVII secolo la media annua delle nascite fu di 17,2, con differenze significative tra i vari decenni: 219 nati negli anni 1630 contro i 140 degli anni 1690. Nel XVIII secolo venne registrato un lieve aumento demografico (media annua delle nascite salita a 23,3, con un minimo di 179 negli anni 1760 ed un massimo di 282 negli anni 1790). Nel XIX e XX secolo l'incremento demografico \u00e8 costantemente aumentato: 37,5 nascite all'anno nella prima met\u00e0 del XIX secolo, 65,8 nella seconda met\u00e0, 95,8 nella prima met\u00e0 del XX secolo e 94,1 nel periodo 1951-1985. La maggiore espansione demografica si \u00e8 verificata tra il 1921 ed il 1970: gli anni con il maggiore numero di nascite sono stati il 1920 con 143 nascite ed il 1946 con 137, in coincidenza con la fine delle due guerre mondiali ed il ritorno dei reduci.\nUn'inversione di tendenza, con progressiva diminuzione delle nascite si \u00e8 manifestata a partire dagli anni 1970 (117,3 nascite annue negli anni 1960, 96,8 negli anni 1970 e 69,8 nel quinquennio 1981-1985, in analogia al fenomeno presente in tutto il mondo occidentale.\nEtnie e minoranze straniere.\nAl 31 dicembre 2020 ad Alliste risultano residenti 113 cittadini stranieri. Le nazionalit\u00e0 principali sono: \nLingue e dialetti.\nIl dialetto parlato ad Alliste \u00e8 il dialetto salentino nella sua variante meridionale. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nEconomia.\nLa economia tradizionale \u00e8 stata prettamente agricola.\nLa popolazione era costituita nel XVIII secolo per l'85,2% da contadini, per il 7,4% da artigiani, per il 5,6% dalla borghesia professionale o redditiera e per l'1,8% dal clero. Fino al XIX secolo ad esser coltivata era solo la parte pianeggiante del territorio, mentre tutta l'area della \"Serra\" era demanio, cio\u00e8 di propriet\u00e0 collettiva; nel corso del secolo la privatizzazione delle terre demaniali diede luogo ad usurpazioni, lotte ed azioni legali.\nA partire dal secondo dopoguerra il settore agricolo ha subito un intenso processo evolutivo, con l'introduzione di colture specializzate (soprattutto in campo orticolo e floricolo), il consolidamento di altre (olivo e patate) e la rarefazione della vite, dei cereali, dei fichi e dei legumi. La modernizzazione del processo produttivo (meccanizzazione, irrigazione, serre) e la costruzione di impianti di lavorazione, trasformazione e commercializzazione dei prodotti agricoli hanno sempre pi\u00f9 inserito l'agricoltura locale nel mercato nazionale e internazionale.\nL'economia allistina attuale presenta inoltre una maggiore apertura verso l'artigianato e il terziario.\nInfrastrutture e trasporti.\nStrade.\nLa viabilit\u00e0 stradale di Alliste \u00e8 imperniata sulla fitta rete di strade provinciali che serve i comuni del basso Salento ionico. La SP 69 conduce al vicino comune di Racale a nord e alla frazione di Felline a sud-est. Procedendo in senso orario, dal centro di Alliste si diramano la SP 211 per Posto Rosso, la SP 247 e la SP265 per Capilungo, e infine la SP204 che si immette nella provinciale 202 Racale-Torre Suda.\nFerrovie.\nIl comune \u00e8 privo di una propria stazione ferroviaria. Quella denominata Racale-Alliste \u00e8 in territorio di Racale, ed \u00e8 posta sulla linea Gallipoli-Casarano, attivata nel 1919 e gestita dalle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "744502", "revid": "1543377", "url": "https://it.wikipedia.org/wiki?curid=744502", "title": "Eppillo", "text": "Era figlio di Commio, il gallo ex alleato di Gaio Giulio Cesare, che si era recato in Britannia dopo la rivolta di Vercingetorige. Dopo la morte di Commio, Eppillo avrebbe regnato insieme al fratello Tincomaro. La capitale di Eppillo sarebbe stata Noviomago (Chichester), nel sud del regno, mentre quella di Tincomaro sarebbe stata Calleva Atrebatum (Silchester), nel nord. Attorno al 7 d.C., Tincomaro fu scacciato ed Eppillo divenne unico sovrano degli atrebati. Sebbene Tincomaro si sia recato a chiedere aiuto ai romani, come riferiscono le \"Res gestae divi Augusti\", Eppillo sarebbe stato riconosciuto come re, dato che nelle sue monete compare il titolo di \"rex\". Attorno al 15, gli succedette il fratello Verica. Siccome in questo stesso periodo il nome di Eppillo compare nelle monete dei cantiaci (nel Kent), al posto di quello di Dubnovellauno, \u00e8 possibile pensare che Eppillo sia stato deposto da Verica e che sia fuggito nel Kent, dove avrebbe preso il potere. Si pu\u00f2 per\u00f2 anche pensare che siano stati gli stessi cantiaci a offrirgli il potere e che egli abbia lasciato il trono degli atrebati al fratello. Si pu\u00f2 infine ipotizzare anche che egli sia morto naturalmente, lasciando quindi tutto il potere a Verica e che l'Eppillo del Kent sia un omonimo."}
{"id": "744503", "revid": "1226", "url": "https://it.wikipedia.org/wiki?curid=744503", "title": "Role playing game", "text": ""}
{"id": "744512", "revid": "767487", "url": "https://it.wikipedia.org/wiki?curid=744512", "title": "REO Speedwagon", "text": "I REO Speedwagon sono una rock band statunitense formatasi alla fine degli anni sessanta e tuttora in attivit\u00e0.\nDopo essersi costruiti una discreta credibilit\u00e0 durante gli anni settanta, ottennero enorme fama con l'album \"Hi Infidelity\" nel 1980, che si rivel\u00f2 il loro maggior successo commerciale e vendette oltre 10 milioni di copie.\nDurante la loro carriera, hanno venduto un totale di 40 milioni di copie nel mondo e piazzato 13 singoli nella top 40 in classifica, tra cui le ballate \"Keep on Loving You\" e \"Can't Fight This Feeling\", che raggiunsero entrambe il primo posto rispettivamente nel 1981 e nel 1985.\nLa popolarit\u00e0 del gruppo \u00e8 calata notevolmente all'inizio degli anni novanta, tuttavia hanno continuato a mantenere un discreto seguito nei concerti dal vivo.\nStoria.\nGli esordi.\nLa band si form\u00f2 dall'incontro tra il tastierista Neal Doughty e il batterista Alan Gratzer presso l'Universit\u00e0 dell'Illinois a Champaign, Illinois.\nIl nome \"REO Speedwagon\" deriva dal \"REO Speed Wagon\", un furgone della ditta REO Motor Car Company; \"REO\" sono anche le iniziali di Ransom Eli Olds, fondatore della compagnia e della Oldsmobile.\nI REO Speedwagon, prima di firmare un contratto con una casa discografica, erano una band che proponeva cover nei locali pi\u00f9 alla moda del Midwest. Notati da un produttore discografico, la band registr\u00f2 il primo, omonimo album nel 1971.\nLa formazione della band comprendeva il tastierista Neal Doughty, il batterista Alan Gratzer, il chitarrista Gary Richrath, il bassista Gregg Philbin e il cantante Terry Luttrell. Questa non cambi\u00f2 per i primi tre album, eccetto per il ruolo del cantante, sempre diverso nei primi tre lavori della band. Luttrell lasci\u00f2 la band dopo la realizzazione del primo album e fu rimpiazzato da Kevin Cronin. Cronin realizz\u00f2 l'album \"R.E.O./T.W.O.\", dopo il quale fu sostituito da Mike Murphy, che a sua volta, dopo tre album con la band, fu sostituito anche lui e al suo posto ritorn\u00f2 Kevin Cronin.\nIl successo.\nIl primo album dal vivo della band, \"\", pubblicato nel 1977, fu il primo vero successo commerciale del quintetto.\nNel 1978 Gregg Philbin fu rimpiazzato da Bruce Hall, che registr\u00f2 \"You Can Tune A Piano But You Can't Tuna Fish\". L'album contiene la prima vera hit della band, \"Roll with the Changes\", seguita dall'album \"Nine Lives\".\nNel 1980 usc\u00ec \"Hi Infidelity\", album che segn\u00f2 una evoluzione dal genere hard rock a un pop/rock pi\u00f9 commerciale e vicino all'AOR. La formula funzion\u00f2, l'album divenne il pi\u00f9 venduto della band; riusc\u00ec infatti a vendere oltre 10 milioni di copie in tutto il mondo raggiungendo la prima posizione in America e rimanendovi per quindici settimane, risultando l'album pi\u00f9 venduto in assoluto alla fine dell'anno. Il disco conteneva il singolo \"Keep on Loving You\", probabilmente la canzone pi\u00f9 famosa del gruppo, il quale raggiunse la prima posizione in America dove rimase per una settimana, ottenendo anche ottimi piazzamenti nel resto del mondo. Il successo dell'album venne alimentato anche da altri brani quali \"Take It on the Run\" e \"Don't Let Him Go\".\nSegu\u00ec il disco \"Good Trouble\" pubblicato nel 1982. Seppur non ottenne lo stesso successo di vendite del precedente, il nuovo lavoro consolid\u00f2 l'enorme popolarit\u00e0 del gruppo, grazie soprattutto al singolo \"Keep the Fire Burnin\"'.\nRegistr\u00f2 ottime vendite anche il successivo \"Wheels Are Turnin\"' nel 1984, il quale conteneva il brano \"Can't Fight This Feeling\", che divenne il secondo singolo della band a raggiungere la prima posizione in America dove rimase per due settimane, segnalandosi come una delle hit pi\u00f9 vendute di quell'anno e soprattutto una delle pi\u00f9 famose della band.\nIn seguito al notevole successo che gli ultimi tre album riscossero nel resto del mondo, il gruppo partecip\u00f2 al Live Aid del 1985 davanti a un pubblico di diverse decine migliaia di persone oltre ad altre milioni di spettatori attaccati al televisore. La fama della band divenne per cui globale\nLa crisi.\nIl successo non dur\u00f2 molto, e nel 1988 la band visse un periodo di crisi, in seguito al quale Alan Gratzer e Gary Richrath abbandonarono la band. I due furono sostituiti rispettivamente da Bryan Hitt e Dave Amato, con i quali la band registr\u00f2 \"The Earth, a Small Man, His Dog and a Chicken\", che si rivel\u00f2 un flop, malgrado alcuni pregevoli brani.\nDopo l'abbandono, Gary Richrath reclut\u00f2 i membri dei Vancouver per creare una band che portava il suo cognome, la quale si sciolse sul finire degli anni novanta. Nel frattempo i REO Speedwagon realizzarono l'album \"Building the Bridge\" nel 1996, che si rivel\u00f2 un altro clamoroso fiasco.\nRitorno in studio.\nDal 1996, i REO Speedwagon non realizzarono pi\u00f9 dischi in studio sino al 2007. Inizialmente annunciato sul loro sito un nuovo album il cui titolo doveva essere \"Everyone Loves An Happy Ending\", esso usc\u00ec con il titolo in extremis di \"Find Your Own Way Home\" con data ufficiale di uscita il 26 marzo 2007.\nNel marzo del 2009, i REO Speedwagon pubblicano il singolo \"Can't Stop Rockin\"' registrato assieme agli Styx.\nSempre nel 2009 esce una raccolta di interpretazione di canti natalizi intitolata \"Not So Silent Night...Christmas with REO Speedwagon\".\nNei primi mesi del 2014, viene annunciato un tour estivo congiunto tra REO Speedwagon e Chicago per 15 date.\nIl 13 settembre 2015 muore il chitarrista storico Gary Richrath.\nFormazione.\nAttuale\nEx componenti"}
{"id": "744514", "revid": "1226", "url": "https://it.wikipedia.org/wiki?curid=744514", "title": "Role-playing game", "text": ""}
{"id": "744516", "revid": "4541", "url": "https://it.wikipedia.org/wiki?curid=744516", "title": "Metastatizzazione", "text": ""}
{"id": "744517", "revid": "28026", "url": "https://it.wikipedia.org/wiki?curid=744517", "title": "Piastrina di assicurazione", "text": ""}
{"id": "744521", "revid": "28026", "url": "https://it.wikipedia.org/wiki?curid=744521", "title": "Primo di cordata", "text": ""}
{"id": "744532", "revid": "1632387", "url": "https://it.wikipedia.org/wiki?curid=744532", "title": "Coroner", "text": "I Coroner sono un gruppo technical thrash metal svizzero fondato nel 1983. La band si sciolse dopo dieci anni di attivit\u00e0 e dopo aver pubblicato un totale di 7 album di cui 5 studio per poi riunirsi nel 2010.\nStoria.\nGli inizi e il successo (1983-1992).\nFormatasi nel 1983 come road crew dei Celtic Frost, la band aveva inizialmente una formazione composta dal cantante Peter Attinger, i chitarristi Tommy Ritter e Oliver Anberg, il bassista Phil Pucztai e il batterista Marky Edelmann.\nNel 1985 tutti i membri iniziali, eccetto Edelmann, lasciano il complesso, e vengono sostituiti dal cantante e bassista Ron Broder e dal chitarrista Tommy Vetterli.\nCon questa nuova formazione, i Coroner registrano nel 1986 il demo \"Death Cult\".\nIl loro primo album fu \"R.I.P.\", pubblicato nel 1987. Il tema portante a livello lirico \u00e8 la morte, cosa che si deduce anche dal titolo e dalla copertina raffigurante un cimitero.\nSul lato posteriore del disco sono raffigurate tre urne funerarie per ceneri con inciso in ognuna il nome di un membro della band. Musicalmente parlando l'album si pu\u00f2 definire ancora acerbo ma si intuisce l'enorme superiorit\u00e0 tecnica rispetto ai loro \"cugini\" Celtic Frost.\nIl chitarrista Tommy T. Baron dimostra notevoli doti di guitar hero, citando spesso maestri dell'epoca come Ritchie Blackmore e soprattutto Yngwie Malmsteen con velocissime scale neoclassiche che si inseriscono alla perfezione su strutture tipicamente thrash. Ottime anche le performance del duo Royce/Marky con un'esecuzione ritmica impeccabile. La voce di Ron Royce \u00e8 abbastanza scarna e soffocata: semplice ma efficace e molto personale.\nCon gli album successivi emergeranno anche componenti progressive e la maturit\u00e0 compositiva crescer\u00e0 enormemente. Il suono non \u00e8 sempre all'altezza dello spessore artistico ma il risultato \u00e8 comunque di altissimo livello anche se spesso la band tende a citare se stessa nei pezzi pi\u00f9 veloci.\nA livello lirico vengono introdotte nuove soluzioni con testi di stampo politico e sociale molto in voga per le band thrash di fine anni ottanta.\nAd esempio sul loro secondo disco \"Punishment for Decadence\" c'\u00e8 il brano \"Masked Jackal\" dove il testo mette in guardia sul potere dei media nella vita politica e sociale:\nAnche il terzo album No More Color dimostra le capacit\u00e0 del trio svizzero e ne segna l'evoluzione sonora. Ma sar\u00e0 \"Mental Vortex\", il loro quarto album in studio pubblicato nel 1991, che rappresenter\u00e0 il salto di qualit\u00e0 della band con un disco completo, vario, molto tecnico e con un'ottima produzione.\nLa svolta e lo scioglimento (1993-1996).\nProprio in questo periodo per\u00f2 inizier\u00e0 una profonda crisi per il thrash metal e la band decise cos\u00ec di apportare delle modifiche ed innovazioni al loro sound.\nNel 1993 viene ragistrato \"Grin\", il disco che vide una vera e propria svolta verso il progressive: atmosfere quasi industriali, voce filtrata, loop e effetti vari per un prodotto freddo e asettico; un album forse fin troppo avveniristico per un'epoca ed un mercato forse non ancora pronto a tanta innovazione, che per\u00f2 riscosse un buon successo di critica sia come disco che per le loro esibizioni dal vivo.\nIl gruppo ha poi deciso di chiudere la loro esperienza raccogliendo i migliori successi nella raccolta \"Coroner\" nel 1995.\nIl disco riassume molto coerentemente la carriera di una band di culto spesso incompresa: a vecchi classici si sovrappongono episodi inediti, cover e versioni riarrangiate.\nEmblematico il pezzo \"Grin\" remixato in chiave techno.\nLa mancanza di visibilit\u00e0 agli occhi dei media port\u00f2 la band a sciogliersi nel 1996, ed ovviamente al loro tour d'addio dopo il loro omonimo album.\nLa reunion (2010-oggi).\nSin dal marzo 2005, si erano susseguite voci a proposito di una possibile riunione, la quale \u00e8 avvenuta nel giugno del 2010, con un successivo \"reunion tour\" partito nei primi mesi del 2011 dalla Svizzera, per poi attraversare il Nord America e diversi stati europei, arrivando persino a presenziare al celebre festival francese Hellfest del 2011.\nIl 12 febbraio 2014, con un messaggio sul sito ufficiale, Marky annuncia l'abbandono del gruppo da parte sua. Nel messaggio \u00e8 fatto riferimento alla volont\u00e0 da parte di tutti i membri che i Coroner continuino la loro strada con un nuovo batterista.\nDa maggio 2014 il nuovo batterista dei Coroner \u00e8 Diego Rapacchietti (gi\u00e0 musicista in studio con Tommy Vetterli e batterista dei 69 Chambers).\nA giugno 2015 Ron Royce rivel\u00f2 in una intervista (rilasciata alla webzine italiana \"Artists and Bands\"), che i Coroner stavano raccogliendo le idee per un nuovo album e che sarebbero dovuti entrare in studio verso la fine del 2015."}
{"id": "744534", "revid": "228587", "url": "https://it.wikipedia.org/wiki?curid=744534", "title": "Technical Thrash Metal", "text": ""}
{"id": "744536", "revid": "18397", "url": "https://it.wikipedia.org/wiki?curid=744536", "title": "Technical Death Metal", "text": ""}
{"id": "744538", "revid": "1226", "url": "https://it.wikipedia.org/wiki?curid=744538", "title": "La svastica sul Sole", "text": ""}
{"id": "744541", "revid": "1226", "url": "https://it.wikipedia.org/wiki?curid=744541", "title": "Startide Rising", "text": ""}
{"id": "744543", "revid": "72563", "url": "https://it.wikipedia.org/wiki?curid=744543", "title": "Sigvat skald", "text": ""}
{"id": "744544", "revid": "72563", "url": "https://it.wikipedia.org/wiki?curid=744544", "title": "Sigvat Tordsson", "text": ""}
{"id": "744545", "revid": "46931", "url": "https://it.wikipedia.org/wiki?curid=744545", "title": "Petrodollari", "text": ""}
{"id": "744548", "revid": "256896", "url": "https://it.wikipedia.org/wiki?curid=744548", "title": "Incendio della discoteca Rep\u00fablica Croma\u00f1\u00f3n", "text": "L'incendio alla discoteca Rep\u00fablica Croma\u00f1\u00f3n (conosciuta anche come Rep\u00fablica Cromagn\u00f3n o semplicemente come Croma\u00f1\u00f3n) colp\u00ec la discoteca situata nella zona di \"Once\" nella citt\u00e0 di Buenos Aires, Argentina, la notte del 30 dicembre del 2004, durante uno spettacolo di una banda rock chiamata Callejeros. Questo incendio provoc\u00f2 la seconda maggiore tragedia non naturale in Argentina, provocando la morte di 194 persone e pi\u00f9 di 700 feriti (la prima fu il bombardamento aereo al centro di Buenos Aires del 16 giugno del 1955, con 300 morti).\nL'incendio caus\u00f2, inoltre, importanti cambiamenti politici e culturali. Politicamente, la Legislatura (sorta di parlamento municipale) della citt\u00e0 di Buenos Aires inizi\u00f2 un processo per destituire l'allora capo di Governo An\u00edbal Ibarra, considerato responsabile politico della tragedia.\nIl processo termin\u00f2 con la sua destituzione e Ibarra fu sostituito dal suo vice, Jorge Telerman.\nPer quel che riguarda le conseguenze culturali dell'incendio, la tragedia provoc\u00f2 una presa di coscienza generale per quello che riguarda le condizioni di sicurezza delle discoteche e dei locali destinati a spettacoli musicali; le autorit\u00e0 ne fecero chiudere molti.\nIn questo modo, molti dei locali che anteriormente servivano alle piccole band per farsi conoscere chiusero o si trasferirono dalla citt\u00e0 verso i distretti della Grande Buenos Aires, dove i controlli statali non erano altrettanto rigorosi."}
{"id": "744554", "revid": "214509", "url": "https://it.wikipedia.org/wiki?curid=744554", "title": "Aeronavigabilit\u00e0", "text": "L'aeronavigabilit\u00e0 \u00e8 la condizione nella quale si trova un aeromobile con un certificato di navigabilit\u00e0 e un Certificato di revisione della aeronavigabilit\u00e0 in corso di validit\u00e0, \u00e8 in regola con le manutenzioni obbligatorie e le prescrizioni di aeronavigabilit\u00e0, non installa parti non conformi, scadute o che abbiano superato i limiti d'impiego, ed \u00e8 stato tenuto efficiente da manutentori approvati.\nIl certificato di aeronavigabilit\u00e0 non ha scadenza, mentre il certificato ARC (che ha validit\u00e0 di 12 mesi) attesta che, ad una certa data, l'aeromobile stesso \u00e8 stato verificato essere aeronavigabile da un soggetto preposto, e che dovr\u00e0 essere sottoposto a nuova visita entro una certa scadenza, per confermarne il suo stato di navigabilit\u00e0.\nUn aeromobile con il certificato scaduto non pu\u00f2 andare in volo. \nFra una visita di rinnovo e l'altra, la responsabilit\u00e0 \u00e8 dell\u2019esercente."}
{"id": "744562", "revid": "767487", "url": "https://it.wikipedia.org/wiki?curid=744562", "title": "Continuo Rilasso", "text": "I Continuo Rilasso (detti anche Continuorilasso) sono un gruppo rap italiano nato nel 1997 dall'unione di nove artisti, scesi a cinque nel 1999 e rimasti attualmente in tre: \nIl gruppo.\nArduz', rapper di Rovigo, nell'ottobre 1997 dapprima ottiene la conduzione di un programma radiofonico di rap su una emittente locale, poi conosce Prometeo (poi Prhome) e Dj Elak, che collaborano alla realizzazione del programma radiofonico intitolato \"Divina Commedia\", assieme a Cupo, beatmaker amico di Arduz' da vecchia data. Dall'affiatamento di quelli che gi\u00e0 si fanno chiamare Continuorilasso nasce la voglia di buttarsi nella musica vera e propria.\nTramite annuncio radiofonico assumono nel gruppo la voce femminile di Fly L.O' (poi Monpheta). Tra il 1999 ed il 2000 il gruppo mette in scena quasi cinquanta date, tra cui il capodanno con Dj Double S ed ATPC, selezioni per Arezzo Wave e una serata a favore dell'AIL con circa quattromila spettatori. Nonostante i successi, il gruppo \u00e8 destinato allo scioglimento ed alla spaccatura in due nuove crew:\nQuesta divisione dura poco e Arduz', Prhome e Monpheta riformano i Continuorilasso producendo subito alcuni pezzi inseriti poi nell'EP di Prhome \"Pensieri confusi di un asmatico\", il gruppo diventa anche ospite fisso al programma Hip hop \"\u00c8 tutta un'altra cosa\" condotto da Enrico Rei. Nel 2002 escono con il loro primo vero e proprio album intitolato \"Al Sole\" che contiene la collaborazione di Esa. Dopo aver partecipato alla compilation \"Nucleo Compatto Vol.2\" nel 2003, la band l'anno successivo pubblica \"Soultanto attimi\", in cui si rinnova la collaborazione con Esa, oltre a quelle con Bassi Maestro e Fran\u00e7oise.\nNel 2005 pubblicano un terzo lavoro: \"No hablar con extra\u00f1os\" "}
{"id": "744563", "revid": "14806", "url": "https://it.wikipedia.org/wiki?curid=744563", "title": "Arduz'", "text": ""}
{"id": "744564", "revid": "14806", "url": "https://it.wikipedia.org/wiki?curid=744564", "title": "Continuorilasso", "text": ""}
{"id": "744565", "revid": "14806", "url": "https://it.wikipedia.org/wiki?curid=744565", "title": "Phrome", "text": ""}
{"id": "744566", "revid": "14806", "url": "https://it.wikipedia.org/wiki?curid=744566", "title": "Monpheta", "text": ""}
{"id": "744567", "revid": "14806", "url": "https://it.wikipedia.org/wiki?curid=744567", "title": "Lamonphe", "text": ""}
{"id": "744576", "revid": "123652264", "url": "https://it.wikipedia.org/wiki?curid=744576", "title": "Golfo di Gaeta", "text": "Il golfo di Gaeta \u00e8 una insenatura situata nel Mar Tirreno ed \u00e8 compreso nella sua totalit\u00e0 tra il promontorio di punta Stendardo a nord-ovest e Minturno.\nDescrizione.\nUn golfo \u00e8 un tratto di mare che penetra in modo pi\u00f9 o meno accentuato tra la terraferma, con profondit\u00e0 prevalentemente non elevata. Chiamato anche rada, indipendentemente dalla forma, quando offre un sicuro riparo alle navi dai venti e dalle onde del mare \nIl golfo di Gaeta si trova a cavallo tra le regioni del Lazio e della Campania, ricomprendendo rispettivamente le coste relative alla parte finale meridionale-occidentale della prima, da punta stendardo fino alla piana del fiume Garigliano.\nAdiacente al golfo si trova l'arcipelago delle isole Ponziane, costituito dalle isole di Ponza, Ventotene, Palmarola, Santo Stefano, Zannone e lo scoglio di Gavi.\nLe citt\u00e0 che si affacciano sul golfo di Gaeta sono: Gaeta, Formia, Minturno. Il golfo ha una forte vocazione turistica grazie a numerose spiagge situate tra Gaeta, Formia, Minturno. Il porto pi\u00f9 importante \u00e8 il porto commerciale di Gaeta, mentre i porti di Terracina e Formia hanno collegamenti con le due maggiori isole pontine, Ponza e Ventotene."}
{"id": "744582", "revid": "69415", "url": "https://it.wikipedia.org/wiki?curid=744582", "title": "NFL Europe", "text": ""}
{"id": "744585", "revid": "115289204", "url": "https://it.wikipedia.org/wiki?curid=744585", "title": "Benjamin Hornigold", "text": "La sua carriera pirata \u00e8 durata dal 1713 al 1718, anno in cui divenne cacciatore di pirati, dando la caccia ai suoi vecchi alleati per ordine del governatore delle Bahamas, Woodes Rogers. Mor\u00ec nel 1719 quando la sua nave naufrag\u00f2 durante una tempesta al largo della costa del Messico.\nBiografia.\nCarriera pirata.\nNulla si sa della vita di Hornigold prima che diventasse un pirata, sebbene si creda che sia nato nel Norfolk, Inghilterra, dove \u00e8 diffuso il cognome Hornigold o Hornagold. Se cos\u00ec \u00e8 stato, \u00e8 altrettanto probabile che inizialmente abbia servito in mare a bordo di navi che facevano spesso porto o a King's Lynn o a Great Yarmouth. I suoi primi atti di pirateria noti risalgono all'inverno tra il 1713 e il 1714, quando per mezzo di piccole imbarcazioni e di uno sloop minacciava vascelli mercantili al largo di Nassau, la capitale dell'isola di New Providence, divenuta in quegli anni sede della Repubblica dei pirati. Nel 1717 Hornigold aveva sotto il suo comando uno sloop armato di trenta cannoni, il \"Ranger\", che era con buone probabilit\u00e0 la nave pi\u00f9 pesantemente armata della zona.\nIl secondo in comando di Hornigold durante questo periodo era Edward Teach, che sarebbe passato alla storia con il nome di Barbanera. Quando Hornigold assunse il comando del \"Ranger\", affid\u00f2 il comando del suo vecchio sloop a Teach. Cos\u00ec nella primavera del 1717 i due capitani pirata fronteggiarono tre navi mercantili in rapida successione: una, diretta a L'Avana, che trasportava un carico di 120 barili di farina; uno sloop del Bermuda con un carico di liquore e una nave portoghese in viaggio da Madera che trasportava vino bianco.\nNel marzo del 1717 Hornigold attacc\u00f2 una nave mercantile armata, inviata nelle Bahamas dal governatore della Carolina del Sud per cacciare i pirati. Il mercantile riusc\u00ec a sfuggire arenandosi sulle isole Cat Cays, e il suo capitano in seguito rifer\u00ec che la flotta di Hornigold era aumentata fino a cinque navi, con una ciurma complessiva di circa 350 uomini.\nUn giorno Hornigold attacc\u00f2 anche uno sloop vicino alla costa di Houndras, e un uomo dell'equipaggio della nave catturata raccont\u00f2: \"Non hanno fatto altro che rubare parte dei nostri cappelli, avendo lanciato fuori bordo i loro, dal momento che erano ubriachi dalla notte precedente, come ci hanno confessato.\"\nAmmutinamento e perdono.\nNonostante la sua apparente supremazia marittima, Hornigold fece sempre molta attenzione a non attaccare navi battenti bandiera inglese, forse per mantenere la difesa legale di essere ancora un corsaro contro i nemici dell'Inghilterra, come durante la guerra di successione spagnola. Tuttavia queste misure cautelari non piacevano ai suoi uomini, e nel novembre 1717, i suoi equipaggi decisero di attaccare indistintamente qualunque nave. Hornigold tent\u00f2 di opporsi ma venne destituito dal ruolo di capitano. A quel tempo Teach comandava la seconda nave di Hornigold, e probabilmente non venne a conoscenza dell'accaduto fino a quando le due navi si rincontrarono successivamente nello stesso anno. \u00c8 plausibile che in questo stesso periodo i due pirati si separarono: Teach continu\u00f2 a veleggiare per i Caraibi, abbandonando Hornigold che fece subito ritorno a Nassau al comando di un singolo sloop e di una ciurma ridotta. Questi continu\u00f2 a pirateggiare dal porto sicuro di Nassau fino al mese di dicembre 1717, quando giunse voce di un'amnistia generale per i pirati offerta dal re di Gran Bretagna Giorgio I. Quindi, nel gennaio del 1718, Hornigold fece vela per la Giamaica e ricevette il perdono dal governatore locale. Successivamente divenne cacciatore di pirati al servizio del nuovo governatore delle Bahamas, Woodes Rogers.\nCacciatore di pirati e morte.\nRogers accord\u00f2 la richiesta di perdono di Hornigold, affidandogli il compito di cercare e catturare altri pirati, tra cui il suo vecchio ufficiale Edward Teach. Hornigold avrebbe pertanto passato i seguenti diciotto mesi nelle Bahamas alla ricerca dei pirati Stede Bonnet e John Rackham. Nel dicembre 1718, Woodes Rogers inform\u00f2 il Board of Trade di Londra delle intenzioni di Hornigold di rimediare al suo passato dando la caccia ai suoi vecchi alleati.\nNel tardo 1719 la nave di Hornigold fu sorpresa da una tempesta tra New Providence e le coste messicane, naufragando contro un banco di scogli e l'incidente \u00e8 riportato nel libro \"Storia generale dei pirati\" del capitano Johnson."}
{"id": "744586", "revid": "466539", "url": "https://it.wikipedia.org/wiki?curid=744586", "title": "Giuseppe Taddei", "text": "Biografia.\nRivela fin dall'infanzia la sua attitudine al canto. Trasferitosi a Roma per studiare, a diciotto anni partecipa a un concorso bandito dal Teatro dell'Opera di Roma. Due anni dopo debutta al Teatro Costanzi come Araldo in \"Lohengrin\".\nArruolatosi nel 1942, \u00e8 preso prigioniero e internato nei campi di concentramento in Germania. Al termine del conflitto entra a far parte del gruppo di artisti che si esibisce negli spettacoli organizzati dallo \"Special Service\" per i soldati alleati. A Salisburgo conosce Herbert Von Karajan, con il quale inizia una lunga collaborazione.\nTornato alle scene teatrali nell'immediato dopoguerra, canta per due stagioni (1946 e 1947) alla Staatsoper di Vienna, da dove inizia la carriera internazionale. Nel 1948 debutta al Teatro alla Scala. \u00c8 attivo sulle scene internazionali almeno fino al 1984, anno in cui canta in \"L'elisir d'amore\" al Teatro Comunale di Firenze.\nLavora con tutti i pi\u00f9 grandi cantanti e direttori d'orchestra, da Tullio Serafin a Zubin Mehta, dal gi\u00e0 citato Karajan a Claudio Abbado, con il quale esegue a Vienna nel 1991 \"Simon Boccanegra\" all'et\u00e0 di 75 anni.\nIl repertorio \u00e8 estremamente vario: da Mozart al Verdi della maturit\u00e0 (\"Macbeth\", \"Rigoletto\", \"Simon Boccanegra\", \"Otello\"), ai pi\u00f9 importanti personaggi del verismo, tra cui Scarpia, Tonio, Schicchi, G\u00e9rard. Inoltre Hans Sachs dei \"I maestri cantori di Norimberga\", \"L'Olandese Volante\", \"Il Principe Igor\", \"I pescatori di perle\", \"Eugenio Onieghin\".\nMuore nel 2010, all'et\u00e0 di 93 anni. Ha pubblicato l'autobiografia \"Ich, Falstaff\" (Amalthea, 2006), scritta insieme al genero Peter Launek.\nNote vocali e artistiche.\nScrive Enrico Stinchelli nel profilo pubblicato nel volume \"Le stelle della lirica\":"}
{"id": "744588", "revid": "799504", "url": "https://it.wikipedia.org/wiki?curid=744588", "title": "Emanuele Andrea Tagliafichi", "text": "Fu il pi\u00f9 apprezzato architetto genovese dell'epoca di transizione dal barocco al neoclassico, precursore dell'opera di Carlo Barabino.\nBiografia.\nInizialmente accreditato di una formazione da ebanista, nel 1767 concorre all'Accademia di Parma con un progetto di \"pianta ed ornato di una magnifica scala con i suoi atri\", non riuscendo per\u00f2 a qualificarsi.\nPer molti anni la sua opera riguarder\u00e0 perlopi\u00f9 la modifica o la creazione di singole parti architettoniche di edifici preesistenti. Nel 1769 opera nel palazzo Rostan Reggio di Largo Zecca (il Palazzo I del Rubens) ricavando 8 stanze nei piani superiori. \nNel 1770 ha occasione di collaborare a Genova, con il francese Charles De Wailly, alla trasformazione degli interni di Palazzo Campanella in Strada Nuova (oggi via Garibaldi), andato poi quasi completamente distrutto dai bombardamenti del 1942. Mentre il francese, gi\u00e0 autore a Parigi del progetto per il Th\u00e9atre de l'Od\u00e9on, lavorer\u00e0 principalmente al piano nobile a costruire il \"Salone del Sole\", l'opera di Tagliafichi, pi\u00f9 sobria e geometrica, \u00e8 maggiormente riscontrabile al piano terra, nella formazione dei nuovi ambienti ellittici decorati con un'ornamentazione leggera e lineare. Grazie a Cristoforo Spinola, loro committente comune ed ambasciatore in Francia della Repubblica di Genova, nel 1774 Tagliafichi opera un breve soggiorno a Parigi, durante il quale entra in contatto con gli ambienti artistici e accademici della capitale francese. \nNello stesso anno realizza il prodigioso scalone a sbalzo presso il Palazzo Durazzo-Pallavicini in via Balbi 1; per lo stesso committente lavora al grande palazzo di villa a Cornigliano (opera rococ\u00f2 di Pierre Paul de Cotte, oggi Villa Durazzo Bombrini), nella quale tuttavia la sua mano \u00e8 difficilmente discernibile (gli vengono attribuiti l'avancorpo porticato, le decorazioni interne e lo scalone monumentale a sbalzo, quest'ultimo probabilmente preso altres\u00ec da riferimento per quello da lui realizzato nel palazzo di via Balbi).\nA Genova stringe amicizia con i fratelli ticinesi Gaetano e Simone Cantoni. Con Simone, pi\u00f9 giovane di lui di dieci anni e portatore di un repertorio formale gi\u00e0 del tutto neoclassico, ha un intenso scambio professionale. I due, entrambi concorrenti al progetto del 1778 per la ricostruzione di Palazzo Ducale (il concorso fu vinto da Cantoni), sono nello stesso anno nominati accademici.\nCura poi nel 1780 il restauro di villa Doria a Belvedere, che dota di una nuova facciata in stile neoclassico; presso alcune di queste ville realizza anche eleganti giardini all'inglese: nel 1784 interviene sugli esterni della Villa Rostan di Multedo, e negli stessi anni \u00e8 documentata la sua opera nella villa Duchessa di Galliera di Voltri e nel giardino a terrazze del Palazzo dell'Universit\u00e0 di Genova in via Balbi.\nDel 1787 sono le sue due opere maggiori: da una parte la ristrutturazione della facciata di villa Rosazza a Dinegro per Gio Luca Durazzo, dove Tagliafichi trasforma un corpo di fabbrica rinascimentale in un organismo completamente neoclassico; dall'altra la costruzione, per Domenico Serra, della villa di famiglia a Cornigliano, opera tuttora sostanzialmente integra e visibile (nonostante il degrado dei corpi di fabbrica e la mutilazione dei giardini) nella sua originale fisionomia monumentale, ormai pienamente neoclassica, nella quale un maestoso, compatto corpo di fabbrica caratterizzato da vigorose finestre a tutto tondo articola, sui lati, due padiglioni a colonne trabeate che introducono all'architettura del giardino, oggi quasi del tutto perduto.\nNegli anni della Repubblica Ligure e, in seguito, dell'annessione allo stato francese, Tagliafichi lavora ancora a svariati progetti civici, occupandosi tra l'altro ancora degli apparati scenografici per la visita a Genova, nel 1805, di Napoleone Bonaparte (in tale occasione fu realizzato, su progetto di Tagliafichi, un Tempio Natante nella forma di un Pantheon marino con una grande cupola su colonnato ionico, decorata internamente con le effigie di tutte le divinit\u00e0 marine conosciute.\nNominato nel 1807 Ingegnere del Porto di Genova, produce vari studi sullo scalo genovese e un progetto per il porto della Spezia, che sar\u00e0 condotto a termine postumo, a cura del figlio Domenico. La morte lo coglie ad 82 anni, ancora in piena attivit\u00e0.\nRealizzazioni.\nGli sono pure attribuiti, nel primo scorcio del XIX secolo, la decorazione del giardino e del refettorio di villa Durazzo Gropallo allo Zerbino e la formazione degli arredi del Palazzo Doria Pamphili.\n\u00c8 stata inoltre ipotizzata la sua mano nella realizzazione della neoclassica Villa Rina, a Genova in via Mansueto 80 (distrutta negli anni 70 del XX secolo).\nProgetti non realizzati.\nTra i progetti non realizzati si ricordano quello per parco ellittico all'Acquasola, la cappella di S. Caterina all'Annunziata di Portoria e soprattutto il progetto, del 1799, per un teatro civico da erigersi al posto della chiesa di S. Domenico, al quale Tagliafichi lavora con determinazione e impegno (nonostante una sottoscrizione pubblica il progetto non and\u00f2 a buon fine; nella stessa posizione Carlo Barabino realizzer\u00e0, nel 1828, il teatro Carlo Felice).\nTra i concorsi, oltre quelli genovesi per Strada Nuovissima (1777) e Palazzo Ducale (1778), \u00e8 da ricordare la partecipazione con un proprio progetto al bando per il completamento della chiesa della Madeleine di Parigi (1806)."}
{"id": "744591", "revid": "15756", "url": "https://it.wikipedia.org/wiki?curid=744591", "title": "Area metropolitana di Milano", "text": "L'area metropolitana di Milano, denominata Grande Milano, \u00e8 un'area metropolitana costituita dall'agglomerato avente come fulcro il comune di Milano. Non vi \u00e8 un chiaro confine dell'area metropolitana che pu\u00f2 giungere a includere, oltre alla citt\u00e0 metropolitana di Milano e alla provincia di Monza e della Brianza, totalmente o parzialmente, i territori delle province di Varese, Bergamo, Como, Lecco, Cremona, Lodi, Pavia, Novara, Alessandria, Brescia e Piacenza . \u00c8 una delle aree urbane europee pi\u00f9 popolose. Secondo l'OCSE conta circa abitanti.\nCollocazione geografica.\nSituata nell'Italia settentrionale, occupando il territorio di parte della Lombardia occidentale, non essendo un'entit\u00e0 amministrativa, non ha confini territoriali definiti.\nIl territorio si estende dal confine alpino con la Svizzera al Po: \u00e8 composto prevalentemente da aree prealpine e pianeggianti. \u00c8 attraversato da numerosi corsi d'acqua (i principali sono l'Adda, il Ticino, il Po, il Lambro, il Seveso, l'Olona, oltre alla rete dei Navigli) e tocca le sponde di tre laghi: Maggiore, di Como e di Lugano.\nAl suo interno sono presenti anche alcuni parchi naturali. I parchi sono: Parco Nord, Parco Agricolo Sud Milano, Parco dell'Adda, Parco del Ticino, Parco delle Groane, Parco della Pinetina e di aree protette.\nL'area \u00e8 il margine meridionale della fascia urbanizzata chiamata \"Banana blu\" (che parte da Londra e arriva appunto a Milano, Torino e Genova). \u00c8 stata anche identificata come il vertice meridionale del Pentagono industriale formato assieme a Parigi, Londra, Amburgo e Monaco di Baviera).\nArea urbana di Milano.\nL'area metropolitana comprende al suo interno l'intera area urbana di Milano di circa 5 milioni di abitanti, che a sua volta comprende la citt\u00e0 metropolitana di Milano, con i suoi 133 comuni, e l'intera provincia di Monza e della Brianza, con 55 comuni.\nEconomia.\nL'economia dell'area \u00e8 caratterizzata da una grande variet\u00e0 di settori in cui essa \u00e8 sviluppata. Si va dai settori tradizionali, come agricoltura ed allevamento, all'industria pesante e leggera, ma anche il terziario ha avuto un forte sviluppo negli ultimi decenni.\nL'agricoltura \u00e8 stata la base dello sviluppo economico dell'area metropolitana. Per prima \u00e8 stata investita dal processo di meccanizzazione e ristrutturazione. La meccanizzazione, grazie all'utilizzo di macchinari sempre pi\u00f9 complessi, ha portato ad un incremento della produzione agricola mentre la ristrutturazione del territorio, attraverso la costruzione ed ammodernamento di canali e la bonifica delle zone paludose ha permesso di migliorare la qualit\u00e0 della produzione agricola. L'agricoltura verte principalmente sulla produzione di cereali (mais, soia, frumento), ortaggi, frutta (pere e meloni) e vino. Molto sviluppata \u00e8 la produzione di foraggi, usati per l'allevamento di bovini e suini.\nL'industria \u00e8 dominata da imprese di piccole e medie dimensioni, perlopi\u00f9 a conduzione familiare, ma anche da grandi aziende (soprattutto straniere). \u00c8 fiorente in molti settori, particolarmente in quelli meccanico, elettronico, metallurgico, tessile, chimico e petrolchimico, farmaceutico, alimentare, editoriale, calzaturiero e del mobile. Milano e la sua citt\u00e0 metropolitana coprono pi\u00f9 del 40% delle imprese dell'industria lombarda.\nTrasporti.\nStrade e autostrade.\nL'area metropolitana di Milano possiede una rete stradale ed autostradale ben sviluppata e ben connessa con le principali citt\u00e0 italiane (es.: la A1 collega Milano a Bologna, Firenze, Roma e Napoli, la A4 attraversa la Lombardia unendola a Torino, Venezia e Trieste) e con l'Europa. Sono gi\u00e0 stati realizzati nuovi tratti autostradali: la BreBeMi, che collega la citt\u00e0 di Milano a Brescia passando per la bassa bergamasca; la Pedemontana Lombarda, che unir\u00e0 l'A4 (dal casello di Dalmine) a Lecco, Monza, Como e Malpensa. Infine, la tangenziale Est Esterna di Milano serve ad alleggerire il traffico sulla tangenziale est di Milano diretto dall'A1 verso la A4 e viceversa.\nFerrovie.\nLa rete ferroviaria \u00e8 abbastanza capillare ed \u00e8 gestita da Trenord. Il sistema ferroviario verte sulla stazione centrale di Milano, Stazione di Milano Porta Garibaldi e Milano Cadorna. Nel 2008 \u00e8 stato completato il passante ferroviario di Milano che permette di attraversare la citt\u00e0 in treno da est ad ovest. Collegamenti diretti con l'Europa d'oltralpe fanno di Milano un nodo importante nella rete continentale merci e per passeggeri AV.\nAeroporti.\nAttualmente l'area metropolitana di Milano \u00e8 servita principalmente da tre aeroporti:\nMetropolitana e linee suburbane.\nAll'interno dell'area metropolitana milanese \u00e8 presente una rete di trasporti su ferro basata su due pilastri, strettamente interconnessi tra loro: la rete della metropolitana di Milano e la rete ferroviaria suburbana.\nSono in fase di realizzazione la linea M4, che collegher\u00e0 Lorenteggio a Linate, e la linea S12, che collegher\u00e0 la stazione di Varedo a quella di Melegnano."}
{"id": "744595", "revid": "123009609", "url": "https://it.wikipedia.org/wiki?curid=744595", "title": "Governolo", "text": "Gov\u00e9rnolo (\"Gu\u00e8rnol\" in dialetto mantovano) \u00e8 una frazione del comune lombardo di Roncoferraro.\nEventi storici.\nAttila.\nGovernolo \u00e8 uno dei tre luoghi ove si ipotizza ebbe luogo l'incontro tra papa Leone I e Attila nel 452 che secondo la discutibile tradizione cristiana ferm\u00f2 le incursioni del condottiero unno, il papa era allora infatti una personalit\u00e1 secondaria nella delegazione di senatori che incontr\u00f3 Attila probabilmente per riscattare gli ostaggi al seguito del re Unno. Durante la conquista dell'Italia, Attila si ferm\u00f2 sul Po, nella localit\u00e0 tramandata col nome di \"Ager Ambulejus\". Il fatto che anticamente Governolo fosse indicata come \"Ambuletum\" rafforza le ipotesi sul fatto che l'incontro ebbe luogo effettivamente nel suo territorio. \nQui Attila incontr\u00f2 un'ambasciata formata dal prefetto Trigezio, il console Avienno e papa Leone I. Dopo l'incontro Attila ritir\u00f2 con le proprie truppe senza pretese n\u00e9 sulla mano di Onoria, n\u00e9 sulle terre in precedenza reclamate.\nDiverse sono le interpretazioni per questa decisione. Le carestie e le epidemie che accompagnavano la sua invasione potrebbero aver ridotto l'armata unna allo stremo. Inoltre, le truppe che l'imperatore Marciano aveva mandato oltre il Danubio potrebbero aver convinto Attila a rinunciare. \nPrisco riporta che anche il timore superstizioso del ricordo della fine di Alarico \u2014 che mor\u00ec poco dopo aver saccheggiato Roma nel 410 \u2014 potrebbe aver dato al re unno un motivo ulteriore d'arresto. \nNumerosi storici hanno supposto che l'ambasciata portasse segretamente un'ingente quantit\u00e0 d'oro al conquistatore. Ci\u00f2 sarebbe stato in accordo con la politica di Attila: chiedere un riscatto per evitare le incursioni unne nei territori minacciati.\nIl ruolo nell'epoca dei comuni.\nIl 15 maggio 1116 Governolo fu la sede d'emanazione di un \"diploma\" da parte di Enrico V destinato ai Bolognesi, che segn\u00f2 il riconoscimento delle \"antiquae consuetudines\" agli abitanti della citt\u00e0.\nTale scritto rappresenta la prima affermazione pubblica dell'autonomia cittadina precedentemente alla comparsa dei consoli nel 1123.\nIl ruolo nella storia della repubblica veneziana.\nDurante l'avanzata per conquistare Firenze, il re dei Romani Venceslao di Lussemburgo venne sconfitto nella battaglia di Governarolo, a quel punto Firenze strinse con Venezia e gli altri nemici dei Visconti una lega difensiva che ne frenasse in futuro le mire.\nCarlo I Malatesta.\nGovernolo fu sede nel 1397 di un atroce combattimento navale tra l'esercito di Carlo I Malatesta e quello del duca di Milano.\nCarlo I, difendendo Mantova e passato il Po presso Bondeno, entr\u00f2 a forza a Governolo e tolse ai ducali il naviglio.\nDante Alighieri.\nRiferendosi al mito della fondazione di Mantova, Dante Alighieri cita la frazione in Inf. XX, 78, come luogo nel quale il Mincio sfocia nel Po:\nGiovanni delle Bande Nere.\nIn questo luogo, la sera del 25 novembre 1526 il condottiero del rinascimento Giovanni delle Bande Nere, durante un'aspra battaglia, venne colpito alla gamba da un colpo di falconetto (probabilmente fornito da Alfonso I d'Este), che gli procur\u00f2 una gravissima ferita.\nVenne subito trasportato a San Nicol\u00f2 Po, ma non si trov\u00f2 un medico perci\u00f2 venne trasportato a Mantova, dove il chirurgo Abramo Ari\u00e9 gli amput\u00f2 la gamba. L'intervento riusc\u00ec, ma l'inarrestabile gangrena nel giro di pochi giorni lo port\u00f2 alla morte. Si spense il 30 novembre 1526 per le complicanze della ferita riportata.\nDistruzione di Governolo nel 1630.\nNel 1621 Eleonora Gonzaga spos\u00f2 l'imperatore del Sacro Romano Impero Ferdinando II d'Asburgo e da quel momento l'Imperatrice Eleonora nomin\u00f2 Carlo I di Gonzaga-Nevers Vicario Imperiale di tutta l'Italia, onore che fu sottratto alla casa Savoia che ne godeva da secoli . Questa notizia cre\u00f2 molta invidia tra le monarchie di tutta Europa. Al fine di togliere alla casa Gonzaga questo augusto titolo, si unirono ai Savoia i veneziani e il re di Francia. Non mancarono quindi le guerre dei Savoia per conquistare la cittadella di Casale nel Monferrato.\nNel 1628 Carlo I Gonzaga succedette al duca Vincenzo II Gonzaga divenendo l'ottavo duca di Mantova. L'elezione del duca Carlo I non fu condivisa dagli spagnoli e dagli imperiali. A quel punto al duca di Mantova non rimase altro che fortificare i territori del ducato, in preparazione di una grave guerra contro gli imperiali la tensione fra l'imperatore e il duca raggiunse il suo culmine con l'ordine dell'imperatore di assediare Mantova nel 1630. Mentre il duca tent\u00f2 di difendere il forte di San Carlo fuori di porta Pradella, gli imperiali attaccarono e saccheggiarono Governolo, uccidendo il sergente delle milizie ducali Riva e il capitano di guardia Gazzuola.\nPrima guerra di indipendenza.\nNel corso della prima guerra di indipendenza, la frazione di Governolo, col suo antico ponte a doppio levatoio sul fiume Mincio, fu teatro di due battaglie:\nInfrastrutture e trasporti.\nFra il 1886 e il 1933 Governolo era servita da una stazione posta lungo la tranvia Brescia-Mantova-Ostiglia.\nSport.\nCalcio.\nL'Unione Sportiva Governolese \u00e8 la societ\u00e0 calcistica di Governolo.\nFondata nel marzo del 1919, la Governolese \u00e8 molto conosciuta a livello provinciale grazie agli ottimi risultati ottenuti nel corso della sua storia centenaria.\nAttualmente la squadra milita nel campionato di Eccellenza e gioca le partite casalinghe nello stadio comunale Pietro Vicini. I colori sociali sono il rosso e il blu; la maglia di casa \u00e8 storicamente a quarti rosso-blu mentre quella da trasferta solitamente \u00e8 bianca.\nA partire dal 18 aprile 1960, la squadra divenne conosciuta anche col soprannome \"i Pirati del Mincio\", in riferimento al fiume Mincio che costeggia il centro abitato di Governolo.\nNonostante le piccole dimensioni della frazione, la passione per il calcio e il calore dei propri tifosi hanno sempre aiutato la squadra ad ottenere risultati impensabili per una piccola realt\u00e0 di provincia. Tra i vari trofei conquistati, i pi\u00f9 rilevanti sono: \nPer molti giocatori la Governolese \u00e8 stata un'importante rampa di lancio per la realizzazione di una discreta carriera calcistica a livello dilettantistico. Per alcuni, invece, l'esperienza tra le file dei Pirati del Mincio ha addirittura aperto le porte al professionismo. Tra questi ultimi i pi\u00f9 famosi sono William Negri, Luigi Ferrari e, pi\u00f9 recentemente, Kevin Lasagna.\nCome riconoscimento per l'impegno profuso nello sport, la Governolese \u00e8 stata premiata nel 1966 con il Diploma di Benemerenza CONI per Societ\u00e0 Sportive e nel 1991 con la Stella di bronzo al merito sportivo. Nel giugno 2019 la societ\u00e0 ha ricevuto il Diploma di Benemerenza della FIGC per il raggiungimento dei 100 anni di attivit\u00e0 calcistica.\nCalcio femminile.\nL'Unione Sportiva Governolese nel 2017 ha istituito una formazione calcistica femminile, attualmente iscritta al campionato di Promozione."}
{"id": "744599", "revid": "729019", "url": "https://it.wikipedia.org/wiki?curid=744599", "title": "Valvola di Denver", "text": "La Valvola di Denver (detta anche Denver shunt) \u00e8 un impianto medico che collega il peritoneo (nel caso questo sia oberato di versamenti ascitici, per le cause pi\u00f9 diverse: cirrosi epatiche, tumori del fegato, ecc.) con una delle giugulari lato collo. Questa canalizzazione rimette in circolo nel sangue i liquidi proteici altrimenti stagnanti, dolorosi nel peritoneo e asportabili con pi\u00f9 cruente, anche se ripetibili, paracentesi. \nL'apparato consiste in una valvola aspiratrice, che il chirurgo piazza nel peritoneo, di un tubetto di plastica per il trasporto del liquido ascitico alla vena (un percorso di circa 40 cm sotto muscolo) e di una pompetta sottocutanea che il paziente pu\u00f2 manipolare per rendere il flusso sempre operativo.\nL'intervento non \u00e8 pericoloso, ma di discreta durata. Normalmente risolutivo."}
{"id": "744602", "revid": "247222", "url": "https://it.wikipedia.org/wiki?curid=744602", "title": "Petrozavodsk", "text": "Petrozavodsk (; in finlandese, vepso e careliano \"Petroskoi\"; in svedese \"Onegaborg\") \u00e8 una citt\u00e0 della Russia, capitale della Repubblica di Carelia e capoluogo del \"rajon\" Prione\u017eskij.\nStoria.\nLa prima traccia della citt\u00e0 si ha nella carta geografica di Abramo Ortelio in cui si trova un centro abitato di nome \"Onegaborg\" all'incirca nella zona corrispondente alla citt\u00e0 attuale; la storia ufficiale della citt\u00e0 inizia comunque nel XIII secolo.\nIl nome russo \"Petrozavodsk\" significa letteralmente \"fabbrica di Pietro\" e fa riferimento al fatto che il primo insediamento russo, fondato su ordine di Pietro il Grande il 29 agosto 1703, nacque per esigenze legate alla fondazione di San Pietroburgo. Nel 1734 la fabbrica venne chiusa, ma la popolazione rimase, e nel 1773 Caterina II fece riaprire una nuova fonderia a scopi militari.\nGeografia fisica.\nLa cittadina sorge sulla riva occidentale del lago Onega e da essa partono gli aliscafi per le isole Ki\u017ei.\nInfrastrutture e trasporti.\n\u00c8 collegata alla capitale Mosca anche con un servizio ferroviario effettuato con il treno Karelia. La citt\u00e0 dispone anche di un aeroporto."}
{"id": "744604", "revid": "173006", "url": "https://it.wikipedia.org/wiki?curid=744604", "title": "Dichiarazione di Chicago sull'inerranza biblica", "text": "La Dichiarazione di Chicago \u00e8 un documento che afferma la dottrina dell'Inerranza della Bibbia. Esso fu scritto nel 1978 ed \u00e8 molto influente fra le chiese evangelicali\nStoria.\nDal 26 al 28 ottobre 1978 si tenne a Chicago un congresso per chiarire il significato della totale veracit\u00e0 della Scrittura. Presieduto da J.M. Boice e animato dal segretario Jay H. Grimstead, esso raccolse 268 partecipanti provenienti da diverse chiese, facolt\u00e0 e scuole. Dopo un ampio dibattito si giunse a questa Dichiarazione. Essa fu firmata da 240 partecipanti al congresso stesso ed ebbe una larga eco nel mondo teologico mondiale. La commissione che redasse la dichiarazione era formata da Edmund Clowney, James Innell Packer, R.C. Sproul, Roger R. Nicole, Earl D. Radmacher, Harold W. Hoehner, Norman L. Geisler, Donald E. Hoke.\nCaratteristiche.\nQuesta dichiarazione comprende tre parti: un riassunto, degli articoli in cui esprime la convinzione in modo affermativo e negativo, un'esposizione che spiega gli articoli stessi. I firmatari della dichiarazione riassuntiva e degli articoli vogliono affermare ci\u00f2 che essi credono in rapporto all'inerranza della Scrittura e incoraggiarsi e stimolarsi mutuamente, come pure incoraggiare e stimolare tutti gli altri cristiani a credere nell'intelligenza di questa dottrina e nella sua importanza. Essi sono coscienti dei limiti di un documento preparato in occasione di un congresso con un programma assai intenso; pertanto non si proponevano di conferire a questa dichiarazione lo statuto di una confessione di fede. \nNella sua premessa, la dichiarazione afferma: \"Siamo convinti che negare l'inerranza biblica significa respingere la testimonianza di Ges\u00f9 Cristo e dello Spirito Santo e rifiutare questa obbedienza alle asserzioni della Parola stessa di Dio che caratterizza la fede cristiana autentica. Riteniamo che sia nostro preciso dovere affermare la verit\u00e0 dell'inerranza nel nostro tempo: alcuni dei nostri fratelli, infatti, non la professano pi\u00f9 e nel mondo in generale si constata una notevole incomprensione in proposito\".\nDocumentazione.\nLa versione italiana della \"Dichiarazione di Chicago\" \u00e8 presente in: \"Dichiarazioni evangeliche. Il movimento evangelicale 1966-1996, a cura di Pietro Bolognesi, in collaborazione con l'Alleanza Evangelica Italiana e con la Consultazione Ministeriale Evangelica, Edizioni Dehoniane, Bologna, 1998, ISBN 88-10-20593-6.\nLa Dichiarazione \u00e8 stata pubblicata come \"The Chicago Statement on Biblical Inerrancy\", Oakland, Ca. 1978; l'international Council on Biblical Inerrancy ha pubblicato una circolare, ICBI Update (1978-1985), e ha curato o sollecitato la pubblicazione di opere accademiche e divulgative sul tema dell'iherranza: J.M. BoicE (ed), The Foundation of Biblical Authority, Zondervan, Grand Rapids 1978; Norman L. GEISLER (ed), Inerrancy, ZONDERVAN, Grand Rapids 1980; Roger R. NICOLE &amp; J. Ramsey MICHAELS (edd), Inerrancy and Common Sense, Baker, Grand Rapids 1980; Gordon R. LEWIS &amp; Bruce DEMAREST (edd), Challenge to Inerrancy. A Theological Response, Moody Press, Chicago 1984.\nCollegamenti esterni.\nLa dichiarazione di Chicago in italiano la si pu\u00f2 leggere qui: ."}
{"id": "744606", "revid": "92723", "url": "https://it.wikipedia.org/wiki?curid=744606", "title": "Yaroslavl", "text": ""}
{"id": "744607", "revid": "46480", "url": "https://it.wikipedia.org/wiki?curid=744607", "title": "Coregia", "text": "La coreg\u00eca () era, nell'antica Atene, una liturgia che consisteva nel finanziare l'allestimento degli spettacoli teatrali di un tragediografo in occasione delle feste liturgiche: le Dionisie e le Lenee. L'incarico di corego fu ricoperto da molti uomini politici di primo piano come Temistocle (delle \"Fenicie\" di Frinico), Pericle (dei \"Persiani\" di Eschilo) e Alcibiade.\nSolitamente si trattava di un cittadino ateniese facoltoso, designato dal magistrato - l'arconte eponimo - cui competeva l'organizzazione e il controllo della celebrazione liturgica. La carica poteva essere rifiutata ma raramente ci\u00f2 accadeva, in quanto sostenere le spese per un evento accresceva la popolarit\u00e0 del personaggio designato e garantiva un tributo volontario di quest'ultimo alla polis. Il designato poteva indicare il nome di un altro ateniese ritenuto pi\u00f9 abbiente di lui; se quest'ultimo si dimostrava invece meno abbiente, la legge prevedeva lo scambio dei beni tra i due. \nLe spese cui il corego era soggetto erano principalmente quelle per il coro tragico e consistevano nella fornitura di costumi, maschere e allestimenti, l'affitto di sale per le prove, il compenso per l'auleta che accompagnava le recite, e infine l'assunzione di un istruttore del coro, sostituito poi nel V secolo a.C. dallo stesso tragediografo. Gli attori erano invece pagati direttamente dallo Stato. Ovviamente pi\u00f9 il corego spendeva, meglio era visto dalla comunit\u00e0, per cui c'\u00e8 da pensare che non si lesinasse in quanto a ricchezza degli allestimenti. \nCon il tempo la carica di corego venne ricoperta non pi\u00f9 da una persona per tragediografo ma da due, per alleviare il peso di costi difficilmente sostenibili in tempi di guerra. L'istituto di tale ruolo venne poi soppresso da Demetrio Falereo che si occup\u00f2 di organizzare un fondo pubblico con cui venivano pagati gli allestimenti. I funzionari che presero il posto dei coreghi erano chiamati agonoteti."}
{"id": "744624", "revid": "1347902", "url": "https://it.wikipedia.org/wiki?curid=744624", "title": "Oblast' di Jaroslavl'", "text": "L'oblast' di Jaroslavl' \u00e8 una delle oblast' della Russia; si estende su un territorio pianeggiante ai lati dell'alto corso del Volga nella Russia europea.\nConfina con l'oblast' di Vladimir a sud, con l'oblast' di Kostroma a est, con l'oblast' di Vologda a nord-est e con quelle di Tver e Mosca a ovest.\nCoperta da grandi foreste, parzialmente sfruttate, conta su importanti giacimenti minerari (ferro) e su ben sviluppate industrie meccaniche e chimiche.\nL'oblast' di Jaroslavl' fu istituita l'11 marzo 1936.\nLa capitale dell'oblast' \u00e8 Jaroslavl', mentre altre citt\u00e0 di una certa rilevanza della provincia sono Pereslavl'-Zalesskij, Tutaev, Rybinsk, Rostov Velikij, Ugli\u010d.\nGeografia antropica.\nSuddivisioni amministrative.\nLa divisione amministrativa di secondo livello della \"oblast'\" comprende 17 \"rajon\" (\"distretti\") e 6 citt\u00e0 sotto la giurisdizione della \"oblast'\".\n\"Rajon\".\nLa \"oblast'\" di Jaroslavl' comprende 17 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 11 (in grassetto le citt\u00e0 sotto la diretta giurisdizione della \"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono 13:"}
{"id": "744628", "revid": "1149807", "url": "https://it.wikipedia.org/wiki?curid=744628", "title": "Grand Hotel", "text": ""}
{"id": "744634", "revid": "30274", "url": "https://it.wikipedia.org/wiki?curid=744634", "title": "San Gabriele Arcangelo", "text": ""}
{"id": "744639", "revid": "767487", "url": "https://it.wikipedia.org/wiki?curid=744639", "title": "Grand Hotel (film 1959)", "text": "Grand Hotel (\"Menschen im Hotel\") \u00e8 un film del 1959 diretto da Gottfried Reinhardt.\n\u00c8 il remake di Grand Hotel (1932)\nTrama.\nDue giorni all'interno di un hotel di lusso berlinese. La famosa ballerina Grusinskaya tenta il suicidio ma viene salvata dal barone von Geigern e presto si innamora di lui.\nL'uomo per\u00f2 \u00e8 senza un soldo e sopravvive con piccoli furti. Il tentativo di ricattare l'industriale Preysing avr\u00e0 un esito negativo.\nCensura.\n\"Grand Hotel\" fu revisionato dalla Commissione per la revisione cinematografica del Ministero per i beni e le attivit\u00e0 culturali disponendo che venisse eliminata la scena in cui Fiammetta si spoglia nel bagno, fino al momento in cui appare con l'accappatoio."}
{"id": "744661", "revid": "297059", "url": "https://it.wikipedia.org/wiki?curid=744661", "title": "Grande catechismo di Lutero", "text": "Il Grande catechismo di Lutero \u00e8 un testo composto da parti scritte da Martin Lutero e da testi canonici cristiani, pubblicato nell'aprile del 1529. Il libro era indirizzato in modo particolare al clero come sussidio per l'insegnamento nelle parrocchie. \nIl catechismo \u00e8 diviso in cinque capitoli: \ni Dieci comandamenti, \nil Credo degli apostoli, \nla Preghiera del Signore, \nil Santo battesimo, \nil Sacramento dell'altare. \nIl catechismo, con gli allegati documenti, venne pubblicato nel Liber Concordiae nel 1580"}
{"id": "744668", "revid": "628767", "url": "https://it.wikipedia.org/wiki?curid=744668", "title": "Rishdan", "text": "Rishton, anche Rishdan, (in uzbeco Rishton; in russo \u0420\u0438\u0448\u0442\u0430\u043d \"Ri\u0161tan\") \u00e8 una citt\u00e0 nella Regione di Fergana, capoluogo del distretto di Rishton, in Uzbekistan. Si trova a met\u00e0 strada tra le citt\u00e0 di Kokand e Fergana. \nRishdan \u00e8 uno dei pi\u00f9 famosi ed antichi centri di produzione di ceramiche in Uzbekistan la cui lavorazione, secondo tradizione, fu introdotta nel XII secolo potendo contare su un ricco giacimento di argilla di qualit\u00e0 nel sottosuolo dell'area a circa 1,5 m di profondit\u00e0. Oltre all'argilla, gli artigiani di Rishdan hanno a disposizione anche il quarzo ed altri minerali ottenuti dalle montagne dei dintorni.\nA cavallo tra il XIX ed il XX secolo quasi tutti in citt\u00e0 erano ceramisti. Oggi ci sono circa 2000 artigiani che producono (con tecniche tradizionali o macchinari moderni) circa 5 milioni di pezzi l'anno. La tipica decorazione \u00e8 costituita da linee blu e grigie dette \"iskor\"."}
{"id": "744683", "revid": "2184448", "url": "https://it.wikipedia.org/wiki?curid=744683", "title": "Kokand", "text": "Kokand o Qo\u2018qon (in usbeco \"Qo\u2018qon\"/\u049a\u045e\u049b\u043e\u043d; in russo \u041a\u043e\u043a\u00e1\u043d\u0434, \"Kok\u00e1nd\"; in tagico \u041a\u0443\u043a\u0430\u043d\u0434, \"Kukand\"; in persiano \u0648\u06a9\u0646\u062f; in chagatai \u062e\u0648\u0642\u0646\u062f) \u00e8 una citt\u00e0 della provincia di Fergana in Uzbekistan nella Valle di Fergana, anche nota come la \"Citt\u00e0 dei venti\" o la \"Citt\u00e0 del cinghiale\".\nFu capitale del Khanato di Kokand e dell'Autonomia di Kokand.\nLa citt\u00e0 ha sempre rappresentato il pi\u00f9 importante nodo delle rotte mercantili della valle di Fergana, fin dai tempi della via della seta."}
{"id": "744684", "revid": "767487", "url": "https://it.wikipedia.org/wiki?curid=744684", "title": "Margilan", "text": "Margilan o Marg\u2018ilon (in usbeco \"Marg\u2018ilon\"/\u041c\u0430\u0440\u0493\u0438\u043b\u043e\u043d; in russo \u041c\u0430\u0440\u0433\u0438\u043b\u00e1\u043d, \"Margil\u00e1n\") \u00e8 una citt\u00e0 della Regione di Fergana in Uzbekistan.\nUna leggenda racconta che la citt\u00e0 fu fondata da Alessandro il Grande dove durante una sosta gli fu offerto pollo (\"murgh\") e pane (\"nan\"), da cui il nome. Quel che \u00e8 certo \u00e8 che la citt\u00e0 era un importante snodo della via della seta nel IX secolo a.C. Ancora oggi i mercanti della citt\u00e0 svolgono un ruolo importante nei commerci di tutta l'Asia centrale e durante il dominio sovietico tenevano in mano il mercato nero della repubblica.\nMargilan oggi ospita un impianto di lavorazione della seta, la Yodgorlik Silk Factory che impiega 450 operai e produce circa 6.000 metri di tessuto di alta qualit\u00e0 applicando solo metodi tradizionali. La vicina azienda Margilan Silk ne impiega altri quindicimila che, grazie a macchinari moderni, produce ben 22 milioni di metri quadrati di seta. Non \u00e8 noto quando la lavorazione della seta sia stata introdotta nell'area, ma \u00e8 certo che questa tradizione \u00e8 molto antica."}
{"id": "744687", "revid": "1652635", "url": "https://it.wikipedia.org/wiki?curid=744687", "title": "Evaristo Felice Dall'Abaco", "text": "Biografia.\nVioloncellista, violinista \u00e8 annoverato tra gli epigoni del suo tempo quale compositore di musica strumentale, Sonata e Concerto. Venne avviato presto agli studi musicali a Verona, forse sotto la guida del compositore veronese Gasparo Gaspardini, che guid\u00f2 la cappella musicale della Cattedrale di Verona dal dicembre 1685 al 1714. Il talento dimostrato al violino e al violoncello indusse nel 1696 il padre a mandarlo a Modena, per proseguire gli studi con Tommaso Antonio Vitali, che fu \"capo di concerto\" alla corte dei duchi Francesco II e poi Rinaldo I e fu anche il maestro di Jean-Baptiste Senaill\u00e9. A Modena, dal 1695 al 1702 operava il violinista e compositore di origine francese Giovanni Battista D'Ambreville, al quale erano affidate le musiche per i balli di corte, che erano nel gusto francese. Qui dunque, immerso in un ambiente musicalmente e culturalmente aperto e vivace, Dall'Abaco ebbe i primi contatti con lo \"stile francese\". A Modena, il musicista veronese non trov\u00f2 alcun posto di lavoro stabile, ma sappiamo che fino all'anno 1700 suon\u00f2 saltuariamente in feste, accademie, funzioni religiose in Cattedrale e nella cappella di corte.\nSuccessivamente, ne perdiamo le tracce fino al 1\u00ba aprile 1704, quando venne assunto come \"suonador da camera di violoncello\" alla corte di Massimiliano II Emanuele, principe elettore di Baviera, a Monaco. Direttore della musica da camera del principe era in quegli anni Pietro Torri, compositore originario della cittadina di Peschiera del Garda, non lontana da Verona, e non \u00e8 escluso che abbia favorito l'approdo di Dall'Abaco alla capitale bavarese; un'altra ipotesi vede come determinante un intervento di Scipione Maffei, brillante intellettuale veronese, la cui famiglia intratteneva rapporti stretti con la casata dell'elettore. Gli esiti della guerra di successione spagnola costrinsero il principe all'esilio fino al 1715; Dall'Abaco lo segu\u00ec fedelmente nelle sue peregrinazioni a Bruxelles, Mons, Compi\u00e8gne, Parigi, Versailles e Lussemburgo. Ritornato a Monaco (1715), fu Konzertmeister e in seguito consigliere del principe fino al 1740.\nAnche il figlio Giuseppe Clemente Dall'Abaco fu un famoso musicista e divenne direttore della musica da camera reale a Bonn e consigliere di corte.\nComposizioni.\nEsponente di primo piano del violinismo tardobarocco italiano, pubblic\u00f2 (esattamente come Arcangelo Corelli) sei raccolte di musica strumentale:\nIn particolare, la sonata barocca trov\u00f2 in lui un culmine dopo Corelli, raggiungendo perfetta coerenza e organicit\u00e0 di struttura, in cui si segnalano il costante dialogo del basso continuo con le voci superiori e i primi germi di bitematismo."}
{"id": "744688", "revid": "773636", "url": "https://it.wikipedia.org/wiki?curid=744688", "title": "Careliano", "text": ""}
{"id": "744689", "revid": "2184448", "url": "https://it.wikipedia.org/wiki?curid=744689", "title": "Khanato di Kokand", "text": "Il Khanato di Kokand (usbeco \"Qo'qon Xonligi\") era un Khanato islamico indipendente dell'Asia centrale, esistito tra il 1709-1876 su un territorio oggi diviso tra Uzbekistan, Tagikistan e Kirghizistan. Fu fondato dallo shaybanide Shahrukh Boi nella parte occidentale della pianura di Fergana, eleggendo come capitale la piccola citt\u00e0 di Kokand, dove fece costruire una cittadella fortificata.\nSia suo figlio (\u02bfAbd al-Karim) sia suo nipote (Narbuta Beg) allargarono la cittadella, ma entrambi furono costretti a pagare un tributo alla dinastia Qing cinese tra il 1774 e il 1798, cosa che di tanto in tanto viene ricordata dai cinesi per affermare la loro sovranit\u00e0 sull'intera valle di Fergana.\n\u02bfAlim, figlio di Narbuta Beg, fu tanto crudele quanto efficiente: assold\u00f2 un esercito mercenario di tagichi e conquist\u00f2 tutta la valle di Fergana, incluso Khujand e Tashkent. Fu per\u00f2 assassinato dal fratello \u02bfOmar nel 1809.\nMadali (ossia Mohammed \u02bfAli), figlio di \u02bfOmar, sal\u00ec al trono nel 1821 all'et\u00e0 di 12 anni. Durante il suo regno il khanato raggiunse la massima estensione territoriale. Nel 1841 il capitano britannico Arthur Conolly, dopo aver fallito nel creare un'alleanza tra i khanati dell'area in funzione anti-russa, nel novembre 1841 lasci\u00f2 Kokand per Bukhara, cercando di soccorrere il colonnello Charles Stoddart, ma furono entrambi uccisi nel 1842.\nNonostante gli sforzi della vedova di \u02bfOmar, la famosa poetessa Nadira, anche Madali si distinse per crudelt\u00e0 e dissolutezza, dando all'emiro Nasrullah Khan di Bukhara il pretesto per invadere Kokand nel 1842. I cittadini di Kokand per\u00f2, preferendo i propri despoti a quelli stranieri, si ribellarono poco dopo e si scelsero come khan Shir \u02bfAli, cugino di Madali.\nNegli anni successivi il Khanato fu sconvolto da lotte intestine e conflitti etnici, dando buon gioco ad incursioni provenienti da Bukhara e dalla Russia.\nShir \u02bfAli regn\u00f2 dal 1845 al 1865, eccetto un breve periodo nel 1858 quando il regno fu governato dall'Emiro Nasrullah di Bukhara. Nel frattempo la Russia continuava nelle sue pressioni, conquistando Tashkent nel 1866 e Khojand nel 1867. Sospinto dai russi, Yakub Beg, gi\u00e0 signore di Tashkent, ripar\u00f2 a Kashgar che strapp\u00f2 ai cinesi.\nNel 1868 un trattato commerciale trasform\u00f2 Kokhand in uno Stato vassallo e l'ormai inutile Khudayar Khan, il nuovo khan, spese tutte le sue energie per abbellire il suo palazzo. Le relazioni dei visitatori occidentali che capitavano a Kokhand raccontano che vi si trovavano 600 moschee e 15 madrase.\nUna insurrezione anti russa e contro l'oppressivo regime fiscale di Khudayar costrinse quest'ultimo all'esilio nel 1875. Gli successe Pulad, suo parente, la cui politica anti-russa provoc\u00f2 l'annessione del Khanato da parte dei generali Konstantin von Kaufman e Michail Skobelev nel marzo 1876, dopo accesi combattimenti.\nIl Khanato di Kokand fu dichiarato decaduto e i suoi territori incorporati nella provincia di Fergana del Turkestan russo."}
{"id": "744691", "revid": "79454", "url": "https://it.wikipedia.org/wiki?curid=744691", "title": "Smores", "text": ""}
{"id": "744693", "revid": "1601689", "url": "https://it.wikipedia.org/wiki?curid=744693", "title": "Sky High - Scuola di superpoteri", "text": "Sky High - Scuola di superpoteri (\"Sky High\") \u00e8 un film del 2005 diretto da Mike Mitchell, interpretato da Kurt Russell e Michael Angarano. \u00c8 prodotto da Walt Disney Pictures.\nTrama.\nIn una realt\u00e0 fittizia dove i supereroi e supercattivi sono all'ordine del giorno, i giovani provvisti di superpoteri devono frequentare una scuola appositamente creata per loro: la Sky High, un edificio che fluttua nel cielo. I due supereroi pi\u00f9 ammirati sono gli \"Stronghold\": Steve alias \"Commander\" e Josie alias \"Jetstream\". Il primo ha una forza sovrumana, la seconda \u00e8 capace di volare. Assieme formano una coppia perfetta, ma hanno anche una seconda identit\u00e0: abitano nella metropoli di Maxville e sono due agenti immobiliari di successo. I due hanno un figlio, Will, in cui ripongono ogni speranza per creare un trio di supereroi. Will per\u00f2, all\u2019insaputa dei suoi, alla vigilia del suo primo giorno di scuola alla Sky High ancora non manifesta alcun superpotere.\nI nuovi studenti della Sky High vengono smistati nelle classi di \u201cEroi\u201d e di \u201cSpalle\u201d, ossia supporto eroe. A gestire la selezione \u00e8 il coach Boomer (meglio conosciuto come Sonic Boom per il suo urlo travolgente) Tutti gli amici di Will vengono considerati Spalle dal coach, tra cui la sua amica del cuore Layla, che \u00e8 in grado di comunicare e controllare le piante (ma che decide di essere una spalla poich\u00e9 trova ingiusto questo classismo), Zach, che \u00e8 in grado di far brillare illuso corpo al buio, Magenta, una mutante che pu\u00f2 trasformarsi solo in un porcellino d'india e Ethan, capace di sciogliersi come un ghiacciolo. Anche Will, non avendo poteri, finisce tra le Spalle. Tornato a casa, Will non ha il coraggio di dirlo a suo padre e questi, credendolo uno studente eroe, lo porta nel Sancta Sanctorum (nel sotterraneo della casa) dove lui e sua madre hanno esposto i trofei delle loro pi\u00f9 grandi battaglie tra cui il Biberon, ricordo della loro prima battaglia insieme. I due non si accorgono per\u00f2 che un trofeo appena recuperato da Steve quel giorno ha una videocamera da cui un misterioso personaggio insieme al suo scagnozzo li sta spiando.\nCol passare del tempo Will inizia a trovarsi bene nella classe delle Spalle, dove vengono istruiti da Mr.Boy, ex-spalla di Commander conosciuto come American Boy. Un giorno Will trova il coraggio di dire a suo padre che non \u00e8 nella classe Eroe ma in quella Spalla. Gli confessa di non avere alcun potere e che a lui non importa, perch\u00e9 \u00e8 fiero di essere un \"supporto eroe\". Il giorno dopo in mensa i due bulletti Speed, con la super-velocit\u00e0 e Lash, con l'elasticit\u00e0, giocano uno scherzo a Will, che finisce per scontrarsi con Warren Peace, figlio di un super-cattivo sconfitto da Commander, con il potere di generare fuoco. Durante lo scontro Will scopre finalmente di possedere la super-forza del padre ed ha cos\u00ec la meglio su Warren, ma entrambi finiscono in punizione.\nWill viene trasferito nella classe Eroe e messo in coppia con Gwen Greyson, la ragazza pi\u00f9 popolare della scuola, con il potere della tecnopatia (controllare la tecnologia con la mente). Will conosce poi altri eroi, tra cui Penny, cheerleader della scuola con il potere della moltiplicazione, ma si rende subito conto che alcuni studenti del corso Eroe trattano le Spalle con prepotenza. Per riappacificarsi con Layla, Will la invita a cena per chiederle scusa del comportamento a pranzo ma subito dopo si ritrova a dover difendere Ethan e Zach che vengono bullizzati da Speed e Lance; volendo risolvere la cosa i due sfidano Will al famoso gioco sportivo \"Salva il Cittadino\", in cui i due eroi devono sconfiggere i cattivi per salvare il manichino del cittadino prima che venga tritato. Will fa squadra con Warren e i due affrontano Speed e Lance, che nel ruolo dei cattivi, si dimostrano subito scorretti ma alla fine Will e Warren lavorano in squadra e vincono la partita. Dopo la scuola Will trova a casa Gwen che viene invitata a cena, ma si dimentica dell'appuntamento con Layla al ristorante cinese. Durante la sua \"cena solitaria\" Layla incontra Warren che lavora l\u00ec part-time e stringe amicizia con lui, capendo che in fondo non \u00e8 cattivo. Dopo la cena Will riaccompagna Gwen a casa e quando quest'ultima lo invita al ballo scolastico, lui accetta con entusiasmo. Intanto il misterioso personaggio sta progettando di rubare il Biberon per usarlo durante il ballo.\nIl giorno dopo Layla, ferita dal comportamento di Will, di cui \u00e8 segretamente innamorata, gli annuncia che lei e Warren andranno insieme al ballo, per farlo ingelosire. Will comincia a evitare i suoi amici, fino alla sera in cui Gwen, con la scusa di organizzare una riunione del comitato studentesco, invita a casa di Will per una festa tutta la classe del corso Eroe. Con la scusa di avere un po' di privacy, Will porta Gwen nel Santa Sanctorum (nonostante il divieto del padre di portarvi estranei) e Gwen si impossessa di nascosto del Biberon. Layla arriva poco dopo a casa di Will ma viene umiliata e cacciata in malo modo da Gwen. Scioccato dal modo in cui Gwen ha trattato Layla, Will inizia a vederla per quello che \u00e8 realmente, cos\u00ec la lascia revocando il suo invito al ballo. In quel momento i suoi genitori ritornano e, dopo aver cacciato tutti i ragazzi, vorrebbero proibire a Will di andare al ballo; \u00e8 per\u00f2 lui stesso a dire che non vi andr\u00e0, nonostante gli Stronghold siano gli ospiti d\u2019onore. Will cerca poi di riappacificarsi con Layla, ma non riesce a contattarla.\nLa sera del ballo Will resta a casa a sfogliare il vecchio annuario di suo padre e nota una somiglianza tra la ex-studentessa Sue Tenny e Gwen. Credendo che le due siano madre e figlia, si accorge che il Biberon \u00e8 sparito. Chiama allora Ron Wilson, l'autista dello scuolabus, per farsi condurre alla Sky High. Intanto Commander e Jetstream alla scuola vengono accolti da tutto il corpo studentesco, ma improvvisamente Gwen imprigiona tutti gli allievi e i professori, rivelandosi essere Royal Payne, un vecchio nemico di Commander. Con l'ausilio del Biberon trasforma tutti i presenti in neonati, esclusi Warren, Layla, Zack, Magenta e Ethan, che scappano dal condotto di aerazione. Will scopre inoltre che Gwen non \u00e8 la figlia di Sue, ma \u00e8 lei stessa Sue: durante il suo ultimo scontro con Commander era stata trasformata in una neonata dal raggio del Biberon. Will affronta Royal Payne, il cui piano \u00e8 quello di creare con gli studenti neonati un'accademia di super-cattivi; mentre i due combattono i suoi amici sconfiggono i tre scagnozzi Speed, Lance e Penny. Royal Payne scaraventa Will fuori da una finestra, ma questi sopravvive, scoprendo di aver ereditato anche il potere di volare della madre e la sconfigge. Con un\u2019ultima mossa, Gwen usando un comando a distanza fa precipitare la scuola, ma fortunatamente gli amici di Will ripristinano il meccanismo (grazie a Magenta che usando il suo potere di mutante \u00e8 entrata in un condotto accessibile solo a un roditore) che permette alla scuola di levitare mentre lui, con il suo nuovo potere, la riporta alla sua corretta postazione.\nGli studenti e i professori vengono riportati alla loro reale et\u00e0 mentre Warren, Layla, Zack, Magenta e Ethan vengono riconosciuti come \"Eroi\" e non semplici \"Spalle\". Il ballo riprende da dove era stato interrotto e Will finalmente capisce finalmente di amare Layla. Poco dopo i due si baciano appassionatamente sospesi in aria davanti alla vetrata della scuola.\nRicapitolando gli eventi appena accaduti, Will commenta l'ironia della propria vita scolastica: la sua fidanzata (Sue/Gwen) \u00e8 diventata il suo peggior nemico, il suo peggior nemico (Warren) \u00e8 diventato il suo migliore amico e la sua migliore amica (Layla) \u00e8 diventata la sua ragazza. Mentre i loro ex-compagni dopo essere stati momentaneamente chiusi nella camera di contenimento che annulla i loro poteri vengono spediti tutti in prigione costretti a condividere la medesima cella."}
{"id": "744694", "revid": "1543377", "url": "https://it.wikipedia.org/wiki?curid=744694", "title": "Joost", "text": "Joost, precedentemente chiamato The Venice Project, una piattaforma peer-to-peer per la distribuzione in streaming di contenuti audio/video.\nStoria.\nA differenza dello streaming, realizzato instaurando connessioni unicast ('uno a uno') o multicast ('uno a molti') che necessitano di server e architetture di rete specifici, il P2P \u00e8 realizzato tramite un'architettura distribuita che presuppone la condivisione dei dati da parte degli utenti del servizio.\nJoost \u00e8 stato ideato e sponsorizzato da Janus Friis e Niklas Zennstr\u00f6m (autori di KaZaA e Skype, programmi \"peer-to-peer\"). Realizzato su tecnologia XULRunner, il 3 ottobre 2007 \u00e8 stata resa disponibile al pubblico la prima versione beta."}
{"id": "744695", "revid": "198277", "url": "https://it.wikipedia.org/wiki?curid=744695", "title": "Juventus Football Club 1990-1991", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1990-1991.\nStagione.\nNell'estate 1990 la Juventus prov\u00f2 a cambiare pelle, allontanandosi dal suo storico stile societario per andare incontro a una vera e propria \u00abrivoluzione culturale\u00bb, sulla falsariga dell'allora vittorioso di stampo berlusconiano. Il \u00abnuovo corso\u00bb bianconero, gi\u00e0 ufficializzato nei mesi precedenti con l'avvicendamento alla presidenza tra Giampiero Boniperti e Vittorio Caissotti di Chiusano, port\u00f2 cos\u00ec all'allontanamento anche di un altro \u00abpupillo\u00bb bonipertiano, il tecnico e \"bandiera\" juventina Dino Zoff, nonostante l'ottimo finale della precedente stagione che aveva fruttato ai torinesi un inaspettato \"double\" continentale.\nDirigente di riferimento divenne il nuovo vicepresidente esecutivo Luca Cordero di Montezemolo, \"manager\" nell'orbita Fiat e reduce dall'organizzazione del , il quale var\u00f2 un fastoso mercato mettendo sul piatto oltre 70 miliardi di lire, una somma che port\u00f2 a Torino giocatori di notevole caratura: su tutti il fantasista Roberto Baggio strappato alla \u2014 e il cui add\u00eco a Firenze sfoci\u00f2 in violente proteste di piazza da parte del tifo viola \u2014, passando per rinforzi pesanti a centrocampo come il giovane Corini, il talentuoso Di Canio e il tedesco H\u00e4\u00dfler campione del mondo in carica, oltre allo stopper brasiliano J\u00falio C\u00e9sar. I giovani difensori De Marchi e Luppi furono infine direttamente sponsorizzati dal nuovo titolare della panchina bianconera, dove sempre su spinta di Montezemolo si sedette un esponente della \u00ab\"nouvelle vague\"\u00bb tecnica, Gigi Maifredi, emerso grazie ad alcune buone stagioni al e seguace tattico del calcio a zona \u2014 con l'intento tutt'altro che velato, da parte della Juventus, di rispondere sul campo al \u00ab\"boom\"\u00bb milanista di Arrigo Sacchi.\nNonostante i favori del pronostico derivati da questo ingente rinnovamento, la squadra inizi\u00f2 la stagione, il 1\u00ba settembre 1990, subendo una pesante cinquina dal di Bigon e Maradona nel match di Supercoppa italiana del San Paolo, anche per via della difficile preparazione zonista predicata da Maifredi. L'allenatore bresciano stava infatti tentando di disegnare una squadra retta da una retroguardia a quattro elementi in linea, che ripudiava il tradizionale ruolo del libero, e basata su un gioco fortemente improntato all'attacco grazie al contemporaneo utilizzo di H\u00e4\u00dfler e Baggio in appoggio a due punte, solitamente il giovane Casiraghi e Schillaci, quest'ultimo reduce dai fasti azzurri nelle \"notti magiche\" di Italia '90.\nI bianconeri sembrarono riprendersi nelle settimane seguenti, passando anche in autunno per il definitivo riassetto \"montezemoliano\" delle cariche societarie che vide, tra gli altri, l'arrivo del nuovo direttore generale Enrico Bendoni, altro reduce del mondiale italiano, al posto di Pietro Giuliano, \"bandiera\" juventina dietro la scrivania nel precedente ventennio. Sul versante sportivo, la squadra inizi\u00f2 a ingranare in Serie A disputando un buon girone di andata concluso al secondo posto, appena dietro all' di Trapattoni; il girone di ritorno per\u00f2 vide crollarne il rendimento sotto tutti i punti di vista, a esclusione di Baggio, e con la pesante involuzione di Schillaci il quale, apparso il lontano parente del fromboliere ammirato nella stagione precedente, quest'anno realizz\u00f2 appena 5 reti in campionato.\nSi dimostr\u00f2 poco azzeccata la scelta di affidarsi a una guida tecnica come quella di Maifredi, il quale \u00abforse si fid\u00f2 troppo del talento dei suoi giocatori, per i quali applic\u00f2 un principio della democrazia spinta all'eccesso\u00bb eccezion fatta per Baggio, cui tuttavia costru\u00ec intorno una \u00abcorazzata senza equilibrio\u00bb, affiancandogli \u00abraffinati tessitori\u00bb come H\u00e4\u00dfler e Di Canio ma incapaci di trasformarsi in \u00abmarcantoni affamati di gambe avversarie\u00bb; ne deriv\u00f2 che quel \u00abcalcio \"champagne\"\u00bb predicato dal tecnico, nel corso della stagione offr\u00ec solo pochi sprazzi prima di sgonfiarsi fragorosamente. Maifredi si dimise al termine dell'ultima partita di campionato, la sconfitta di Marassi contro il del 26 maggio 1991, significante un anonimo settimo posto in classifica e, ancora peggio, una clamorosa esclusione dalle coppe europee \u2014 dopo ben ventotto anni \u2014 per l'annata seguente.\nDi ben altra andatura, ma alla fine ugualmente infruttuoso, fu il percorso della \"Vecchia Signora\" in Coppa delle Coppe, cui prese parte come detentrice della Coppa Italia. Dopo aver eliminato in sequenza i bulgari dello , l' e i belgi del , la Juventus si qualific\u00f2 per le semifinali dove affront\u00f2 il di Stoi\u010dkov e Koeman, allenato da Johan Cruijff. Nella gara di andata giocata al Camp Nou i bianconeri passarono subito in vantaggio con Casiraghi, ma nel secondo tempo i \"blaugrana\" ribaltarono il punteggio trovando per tre volte la rete e chiudendo definitivamente la gara; nella sfida di ritorno giocata al Delle Alpi \u2014 da questa stagione impianto casalingo dei piemontesi per i successivi sedici anni \u2014 una pur volitiva Juventus trov\u00f2 un unico e ininfluente gol a mezz'ora dal termine, con un calcio di punizione di Baggio, fermandosi cos\u00ec alle soglie della finale. Lo stesso \"Divin Codino\", come magra consolazione personale, vinse la classifica marcatori della manifestazione segnando 9 gol.\nIl fallimentare epilogo port\u00f2 a defenestrare l'effimero assetto tecnico-dirigenziale del club sabaudo di questa stagione, lasciando spazio nell'estate seguente a una massiccia restaurazione con il ritorno dei \u00abgrandi vecchi\u00bb Boniperti e Trapattoni, rispettivamente in societ\u00e0 e in panchina.\nMaglie e sponsor.\nIl fornitore tecnico della Juventus per la stagione 1990-1991 \u00e8 Kappa, mentre lo sponsor ufficiale \u00e8 UPIM.\nPer la divisa casalinga viene confermato il completo introdotto nella stagione precedente, con una maglia a strisce bianconere abbinata a pantaloncini e calzettoni bianchi, mentre per le trasferte c'\u00e8 la novit\u00e0 di un'uniforme nera con bordini bianchi, ispirata a una tra le soluzioni pi\u00f9 iconiche relative alle divise di cortesia della squadra \u2014 e storicamente assente in casa bianconera dai primi anni 1960.\nAnche per le divise utilizzate dai portieri vennero riconfermati i modelli della stagione precedente, realizzati da Uhlsport ma con sovrapposti i loghi Kappa e UPIM. Tutte le casacche recano all'altezza del cuore la cosiddetta \u00abscatolina\u00bb dorata inglobante le due stelle fin l\u00ec conquistate dal club; sotto a essa, la coccarda tricolore simboleggiante la vittoria in Coppa Italia nella precedente stagione.\nOrganigramma societario.\nArea direttiva\nArea organizzativa\nArea comunicazione\nArea sportiva\nArea tecnica\nArea sanitaria"}
{"id": "744697", "revid": "13102", "url": "https://it.wikipedia.org/wiki?curid=744697", "title": "Galli senoni", "text": ""}
{"id": "744698", "revid": "37056", "url": "https://it.wikipedia.org/wiki?curid=744698", "title": "\u00d2mm Selvadech", "text": ""}
{"id": "744699", "revid": "37056", "url": "https://it.wikipedia.org/wiki?curid=744699", "title": "Homo Selvadego", "text": ""}
{"id": "744700", "revid": "844095", "url": "https://it.wikipedia.org/wiki?curid=744700", "title": "S'more", "text": "Lo s'more (o smore), dolce tradizionale di Stati Uniti d'America e Canada, consiste in un \"marshmallow\" riscaldato posto fra due biscotti di farina integrale di grano insieme ad uno o due strati di cioccolato.\nEtimologia e origini.\nIl termine \"s'more\" deriva dalla contrazione dell'inglese \"Some more\" (un po' di pi\u00f9), contrazione dovuta probabilmente alla pronuncia della frase con la bocca piena (di \"s'mores\"). L'origine del dolce non \u00e8 chiara, ma la prima testimonianza scritta dell'esistenza di questo dolce \u00e8 contenuta nel libro scout del 1927 \"Tramping and Trailing with the Girl Scouts\". La ricetta viene attribuita a Loretta Scott Crew, che afferma averne creato uno per la prima volta davanti al fuoco del campeggio per i suoi compagni scout. Non \u00e8 chiaro quale sia il luogo dove uno \"s'more\" fu preparato per la prima volta, ma quel che \u00e8 certo \u00e8 che non vi sono prove che questo snack sia stato preparato prima di quella data. Sebbene si ignori quando il nome fu abbreviato da \"some more\" a \"s'more\", ricette di \"Some more\" sono individuabili in varie pubblicazioni scout fino al 1971.\nPreparazione.\nNonostante si possa facilmente preparare con il microonde, lo \"s'more\" \u00e8 tradizionalmente associato al campeggio. \nParte del fascino del dolce sta nella sua semplice preparazione. Il \"marshmallow\", infilzato in un bastoncino, viene tenuto sul fuoco ad arrostire in modo tale che il suo interno diventi soffice e liquido. Il \"marshmallow\" viene poi tolto dallo stecchino con due biscotti (i cosiddetti \"graham crackers\", simili ai Digestive), su uno dei quali \u00e8 posto un pezzo di cioccolata, che col calore del \"marshmallow\" si ammorbidisce. In alternativa alcuni preferiscono arrostire l'intero \"s'more\", per assicurarsi che tutti i componenti si scaldino e ammorbidiscano a sufficienza, o semplicemente riscaldano i biscotti. A volte viene aggiunto del burro d'arachidi.\nVariazioni.\nIl successo degli \"s'more\" ha ispirato la creazione di dolci confezionati dal sapore simile ma che non per forza devono essere riscaldati, come gli \"Hershey's S'mores\", o un tipo di Pop-Tart.\nCuriosit\u00e0.\nGli \"s'more\" sono cos\u00ec popolari che i supermercati americani, durante i mesi estivi, spesso vendono biscotti, \"marshmallows\" e grosse barre di cioccolata tutti nella stessa sezione.\nCollegamenti esterni.\n Articolo che racconta della nascita degli \"s'more\""}
{"id": "744701", "revid": "37056", "url": "https://it.wikipedia.org/wiki?curid=744701", "title": "\u00d2mm selvadech", "text": ""}
{"id": "744703", "revid": "287204", "url": "https://it.wikipedia.org/wiki?curid=744703", "title": "Omm Selvadech", "text": ""}
{"id": "744704", "revid": "287204", "url": "https://it.wikipedia.org/wiki?curid=744704", "title": "Omm selvadech", "text": ""}
{"id": "744705", "revid": "37056", "url": "https://it.wikipedia.org/wiki?curid=744705", "title": "Uomo Selvatico", "text": ""}
{"id": "744707", "revid": "287204", "url": "https://it.wikipedia.org/wiki?curid=744707", "title": "Uomo selvatico", "text": "L'uomo selvatico \u00e8 un archetipo presente nella cultura popolare di molte aree europee, in particolare delle regioni montane; si tratta di un essere umano selvaggio, a tratti semidivino, abitante dei boschi e generalmente raffigurato come ricoperto da vegetazione o da una folta peluria.\nOrigine e diffusione del personaggio.\nQuello dell'uomo selvatico, che vive al di fuori della civilt\u00e0, \u00e8 un archetipo molto antico e che \u00e8 stato declinato in innumerevoli modi nelle varie culture europee, tra cui \u00e8 possibile tracciare un filo comune; la figura \u00e8 ad esempio presente nelle tradizioni dell'Arco alpino italiano, svizzero e austriaco, dei Sudeti polacchi e dei Pirenei catalani; figure simili all'uomo selvatico sono presenti anche in altre culture mondiali, ad esempio nel Caucaso (con il Kaptar), in Estremo Oriente (il mongolo Alma, il siberiano Chuchuaa, il russo Nasnas, i cinesi Ging Sung e Ye Ren, il birmano Metoh Kangmi e il tibetano Yeti), Nord America (Bigfoot e Sasquatch) e Oceania (con lo Yowie), sebbene vada notato che personaggi come il Sasquatch e lo Yeti sono presentati pi\u00f9 come primati non completamente evoluti che non come uomini regrediti ad uno stato selvatico, come l'uomo selvatico.\nAlmeno per quel che riguarda la cultura occidentale, l'uomo selvatico ha dei precursori nella figura di Enkidu (\"selvatico\" e \"coperto di pelo\") e nei Fauni romani, figure legate all'ambiente agreste, ma anche nel biblico Esa\u00f9 (\"rosso e coperto tutto di un mantello di pelo\", descritto come grezzo, iroso e avventuroso). Meno simile \u00e8 la figura greca del satiro, che \u00e8 pi\u00f9 un ibrido tra uomo e animale. A dispetto di questi precedenti, il personaggio dell'uomo selvatico in Europa si sviluppa principalmente durante il Medioevo acquisendo, specie sulle Alpi, una serie di caratteristiche fisse rimaste anche nelle tradizioni successive.\nNelle prime attestazioni medievali, in linea con le figure classiche dei Fauni e con altri racconti di Ovidio e Virgilio, esso ha il ruolo di guardiano e di protettore, in sostanza coincidendo con la figura del buon selvaggio. Pi\u00f9 avanti, a causa del mutamento del contesto culturale e sociale, della diversa interpretazione dei vari autori e artisti che l'hanno ripreso, e della trasmissione orale di molti racconti che lo riguardano, l'uomo selvatico ha assunto altre caratteristiche, spesso riprese da altre figure folcloristiche o create \"ex-novo\" da qualche narratore. La figura dell'uomo selvatico si \u00e8 cos\u00ec diversificata acquisendo, nelle tradizioni in cui appare assume, diverse facce e vari tratti stereotipici:\nIn Italia.\nIn Italia, la tradizione relativa all'uomo selvatico si \u00e8 sviluppata su tutto l'arco alpino e prealpino e sull'Appennino settentrionale, mentre \u00e8 quasi assente nel Sud; le leggende che lo riguardano lo descrivono generalmente come un uomo che vive al di fuori dalla societ\u00e0 civilizzata, all'interno del bosco, dove crea la sua casa in una grotta, in una baita abbandonata o luoghi simili. Emerso dal bosco, sarebbe stato lui ad insegnare agli uomini l'arte casearia (o, in altre versioni, l'apicoltura o le tecniche minerarie; tuttavia, deriso, snobbato, ingannato o spaventato, sarebbe ritornato nella selva, privando l'uomo della possibilit\u00e0 di conoscere altri segreti (ad esempio, quello per trasformare il latte in olio o in cera). Secondo alcune versioni, ride quando piove e piange quando c'\u00e8 bel tempo, atteggiamento che viene spiegato ritenendo che le condizioni atmosferiche del presente sono all'opposto di quelle che seguiranno.\nIn un ristretto numero di leggende assume caratteristiche tipiche dell\"'imbroglione\", ma \u00e8 molto raro che sia chiaramente \"cattivo\".\nNomi.\nNelle varie tradizioni italiane, l'uomo selvatico ha diversi nomi:\nVal Badia\nIn letteratura.\nFigure ispirate o assimilabili all'uomo selvatico sono presenti in numerose opere. In ambito anglofono, un esempio \u00e8 il Calibano de \"La tempesta\" di Shakespeare; compare anche tra le pagine dell\"Orlando Innamorato\", poema cavalleresco di Matteo Maria Boiardo. Nella VII ottava del canto XXII (libro primo) cos\u00ec lo descrive il poeta:\nNel canto successivo, alla VI ottava, il Boiardo narra delle sue abitudini e del suo carattere bizzarro:\nUn personaggio simile compare anche nelle \"Fiabe italiane\" di Italo Calvino. La fiaba \u00e8 la n. 51, \"Il gobbo Tabagnino\" (di origine bolognese). In questo caso particolare, il personaggio ha lo stesso ruolo dell'Orco.\nL'uomo selvatico compare nelle fiabe dei fratelli Grimm \"L'uomo selvatico\" (\"De wilde Mann\") e \"Giovanni di ferro\" (\"Der Eisenhans\"); in quest'ultima, \"Giovanni di ferro\", ha una funzione di Aiutante o di Donatore.\nRaffigurazioni artistiche.\nCompare ad esempio: in un ciclo di affreschi a Sacco di Cosio Valtellino in Valgerola del 1464, dove la casa che ospita gli affreschi \u00e8 stata trasformata in un museo; altre raffigurazioni si trovavano sulla porta poschiavina delle mura di Tirano (ora quasi completamente cancellate dal tempo); sul simbolo della Lega delle Dieci Giurisdizioni; sulle guglie del Duomo di Milano; come personaggio nella celebrazione della Giubiana da Canz, che si svolge a Canzo l'ultimo gioved\u00ec di gennaio.\nOltre che essere un personaggio leggendario e un simbolo iconografico diffuso in tutto l'arco alpino, l'uomo selvatico \u00e8 anche una maschera carnevalesca. La sua funzione \u00e8 quasi sempre quella di capro espiatorio e personifica il lato oscuro ed incontrollabile della natura alpina."}
{"id": "744708", "revid": "37056", "url": "https://it.wikipedia.org/wiki?curid=744708", "title": "Homo Salvatico", "text": ""}
{"id": "744714", "revid": "125671924", "url": "https://it.wikipedia.org/wiki?curid=744714", "title": "Enzo Paolo Turchi", "text": "Biografia.\nNato e cresciuto a Napoli, nei Quartieri Spagnoli, si diplom\u00f2 giovanissimo alla Scuola del Teatro San Carlo in danza classica e altre discipline musicali, esibendosi in seguito in vari teatri italiani come la Fenice di Venezia, il Comunale di Bologna ed esteri. Gi\u00e0 nel 1971 fu tra i creatori della prima scuola italiana di danza moderna. In seguito pass\u00f2 in televisione, diventando il primo ballerino di famose trasmissioni. Accanto a Raffaella Carr\u00e0 nel 1971 ball\u00f2 il famoso \"Tuca tuca\". Lavor\u00f2 anche all'estero (Grecia, Germania, Paesi Bassi e Argentina) ottenendo anche una candidatura al prestigioso premio televisivo della Rosa d'oro di Montreux, nel 1978.\nNel 1983 si trasfer\u00ec a Canale 5 e durante la trasmissione \"Drive In\" conobbe Carmen Russo, che divenne sua compagna di vita e di lavoro, e in seguito anche moglie (1987). Tra le trasmissioni alle quali ha partecipato vanno ricordate \"Canzonissima\", \"Grand Hotel\", \"Fantastico\", \"Domenica In\", \"Patatrac\", \"Risatissima\", il \"Festival di Sanremo\" e \"Doppia coppia\". Fu maestro per alcuni famosi ballerini come Lorella Cuccarini, Luca Tommassini e Marco Garofalo.\nAnni duemila.\nNel 2005 ha partecipato alla terza edizione del reality-show \"L'isola dei famosi\", ritirandosi dalla gara prima del termine per problemi di emorroidi che lo costrinsero a sottoporsi a un intervento chirurgico. Nel 2007 partecipa come concorrente alla quinta edizione di \"Ciao Darwin.\" Nel 2011 partecipa a \"101 modi per perdere un Game show\", in cui vince.\nNel 2012 \u00e8 nel cast della nona edizione de \"L'isola dei famosi\" su Rai 2, dalla quale si ritira nel corso della settima puntata del reality. Nell'ottobre dello stesso anno viene reso noto che la moglie aspetta con Enzo Paolo una figlia. Nel febbraio 2013 nasce sua figlia, Maria.\nNel dicembre 2014 partecipa insieme con la moglie come concorrente vip alla settimana di lancio del quiz televisivo di Pupo \"Una canzone per 100.000\", sul nuovo canale Agon Channel. Oggi si occupa soprattutto della sua scuola di ballo a Napoli, gestita assieme alla moglie. Nel gennaio 2015 con la moglie apre una seconda scuola di danza a Palermo."}
{"id": "744715", "revid": "125631238", "url": "https://it.wikipedia.org/wiki?curid=744715", "title": "Juventus Football Club 1989-1990", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1989-1990.\nStagione.\nNell'estate del 1989 la Juventus riparte con Dino Zoff per il secondo anno in panchina. Anche la rosa rimane per buona parte la stessa dell'anno passato, con alcuni nuovi innesti in ogni reparto. Per quanto riguarda la formazione base, davanti all'estremo difensore Tacconi, in difesa si segnalano le partenze del capitano Cabrini \u2014 il quale lascia la maglia bianconera dopo tredici stagioni, cedendo la fascia a Brio \u2014 e di Favero, con Napoli e De Agostini che diventano titolari a tempo pieno delle corsie laterali; al centro della retroguardia, accanto a Tricella arriva Dario Bonetti. Il centrocampo vede l'inserimento di Sergej Alejnikov, compagno di Zavarov nella nazionale sovietica, al fianco dei confermati Galia e Marocchi. L'attacco viene invece quasi rivoluzionato: del reparto offensivo della precedente stagione rimangono solo le mezzepunte Zavarov e Rui Barros; Altobelli e Laudrup fanno le valigie, e al loro posto si scommette su due giovani provenienti dalla Serie B e ancora semisconosciuti al grande pubblico, Pierluigi Casiraghi e il capocannoniere uscente del torneo cadetto, Salvatore Schillaci, entrambi al debutto in Serie A.\nL'inizio della stagione \u00e8 segnato dal lutto per la prematura scomparsa, avvenuta a trentasei anni, di Gaetano Scirea, storica \"bandiera\" del club e al momento allenatore in seconda di Zoff. Scirea perde la vita il 3 settembre 1989 in un incidente automobilistico a Babsk, in Polonia, dove si era recato per visionare la squadra del , prossimo avversario della Juventus in Coppa UEFA.\nPer quanto riguarda il lato sportivo, le prestazioni offerte nella prima parte di campionato dalla formazione bianconera sembrano ripercorrere lo scialbo cammino dell'annata precedente, con la squadra che rimane nelle posizioni di primo piano ma non riesce a inserirsi nella lotta per lo scudetto. Nonostante i contemporanei e proficui percorsi in Europa e in Coppa Italia, la prospettiva di un'altra stagione senza titoli in bacheca porta a una rivoluzione nei vertici societari: il 5 febbraio 1990 il presidente Giampiero Boniperti, in carica dal 1971, rassegna le dimissioni subentrandogli Vittorio Caissotti di Chiusano, gi\u00e0 a capo del consiglio di amministrazione del club.\nIn questo clima d'incertezza, in cui inizia a essere messa in discussione anche la panchina di Zoff, con l'arrivo della primavera avviene invece la svolta positiva, che incide favorevolmente sull'intera stagione. L'11 marzo una ritrovata Juventus regola per 3-0 il di Arrigo Sacchi nella \"classica\" del Comunale, momento che \"de facto\" segna l'inizio dell'ottimo finale di stagione bianconero; comincia a salire alla ribalta Schillaci che chiuder\u00e0 il suo primo torneo di Serie A a quota 15 reti, guadagnandosi le attenzioni del commissario tecnico della nazionale italiana, Vicini, e la successiva convocazione in maglia azzurra per l'imminente , assieme ai compagni di spogliatoio Tacconi, De Agostini e Marocchi.\nLa squadra chiude il campionato al quarto posto, come l'anno precedente, a sette lunghezze dal di Maradona campione d'Italia. Tre giorni prima, il 25 aprile, era arrivato il successo nella coppa nazionale, ancora ai danni del favorito Milan: nel computo della doppia finale, dopo la partita di andata a Torino terminata a reti inviolate, nel \"retour match\" la Juventus espugna il Meazza di Milano grazie a un guizzo di Galia poco dopo il primo quarto d'ora di gioco, sufficiente per vincere la sua ottava Coppa Italia e tornare al contempo a sollevare un trofeo dopo un'astinenza di quattro anni.\nL'epilogo della stagione diventa ancora migliore il mese seguente quando arriva il secondo successo dell'anno, stavolta in Coppa UEFA. In virt\u00f9 di un ottimo cammino continentale, segnato da sette vittorie nelle prime sette gare e a cui pongono una seria resistenza solo due formazioni tedesche, l' ai quarti e il in semifinale, i piemontesi arrivano all'atto conclusivo della manifestazione trovandosi di fronte la di un Roberto Baggio ormai prossimo a vestire la maglia bianconera: nella prima finale internazionale tra due squadre italiane, la Juventus ipoteca la sua seconda Coppa UEFA gi\u00e0 all'andata, grazie al 3-1 interno di Torino, cos\u00ec da rendere ininfluente il pareggio a reti bianche della partita di ritorno, giocata in campo neutro al Partenio di Avellino.\nLa formazione torinese chiude cos\u00ec la stagione mettendo agli annali il terzo \"double\" continentale della sua storia \u2014 dopo i precedenti del 1976-1977 e 1983-1984 \u2014, un traguardo che tuttavia non basta alla riconferma di Zoff, gi\u00e0 da tempo \"scaricato\" dai nuovi vertici societari: al tecnico friulano rimane la soddisfazione di essere il primo a vincere la Coppa UEFA sia da giocatore (1976-1977) sia da allenatore, peraltro in entrambi i casi con la Juventus.\nMaglie e sponsor.\nIl fornitore tecnico della Juventus per la stagione 1989-1990 \u00e8 la Kappa, mentre lo sponsor ufficiale \u00e8 UPIM.\nLe due casacche da gioco stagionali prevedono: una prima divisa con maglia a strisce bianconere verticali abbinata a pantaloncini e calzettoni bianchi, questi ultimi con piccoli dettagli neri; il completo da trasferta presenta invece i colori della citt\u00e0 di Torino, abbinando una maglia gialla con colletto e bordature delle maniche blu, pantaloncini anch'essi blu e calzettoni gialli con dettagli blu.\nLe divise dei portieri furono realizzate da Uhlsport, con sovrapposti i loghi Kappa e UPIM. Tutte le maglie recano all'altezza del cuore, incastonate in una \u00abscatolina\u00bb bianca bordata d'oro, le due stelle conquistate dal club.\nOrganigramma societario.\nArea direttivo-organizzativa\nArea tecnica\nArea sanitaria\nGiovanili.\nOrganigramma.\nArea tecnica"}
{"id": "744720", "revid": "33689", "url": "https://it.wikipedia.org/wiki?curid=744720", "title": "Isil", "text": ""}
{"id": "744722", "revid": "198277", "url": "https://it.wikipedia.org/wiki?curid=744722", "title": "Juventus Football Club 1988-1989", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1988-1989.\nStagione.\nIl 12 luglio 1988 a Ginevra, in occasione del sorteggio per le competizioni europee della stagione seguente, l'allora presidente della confederazione calcistica europea, Jacques Georges, confer\u00ec una speciale Targa UEFA alla Juventus, rappresentata dall'allora presidente Giampiero Boniperti, in ragione dello storico primato raggiunto dai torinesi tre anni prima, ovvero la vittoria di tutte le competizioni ufficiali stagionali a livello internazionale all'epoca vigenti.\nSi tratt\u00f2 dell'unico momento di gloria della stagione, in quanto la squadra che si apprestava ad affrontare il campionato 1988-1989 tradiva ambizioni pesantemente ridimensionate rispetto al recente passato, imbottita di volti nuovi e alle prese con un arduo ricambio generazionale; a supervisionare questo processo arrivarono due \"bandiere\" bianconere, una coppia di tecnici che piacque a critica e tifosi, il nuovo allenatore Dino Zoff e il suo vice Gaetano Scirea, questo ultimo ritiratosi dall'attivit\u00e0 agonistica appena pochi mesi prima.\nSul fronte del mercato, la rosa vide l'innesto di nuovi giocatori in ogni reparto, come i mestieranti Galia e Marocchi rispettivamente in difesa e a centrocampo. Dopo la cessione della maggiore delusione della precedente annata, il gallese Rush non ambientatosi nel calcio italiano, l'attacco venne ridisegnato affiancando a Laudrup un veterano della Serie A quale il trentatreenne Altobelli, il quale dopo undici stagioni di \u00abtenta di riciclarsi alla Juve come anni prima Boninsegna\u00bb: nonostante un buon bottino sottorete (15 gol) che ne fece il migliore marcatore stagionale dei bianconeri, globalmente \u00abl'operazione fallisce\u00bb anche per via di un serio infortunio. Il reparto offensivo venne completato con l'arrivo di due mezzepunte, il portoghese Rui Barros il quale ebbe un positivo impatto sulla squadra soprattutto in campionato (12 gol), e il discontinuo Zavarov, sulla carta tra i maggiori spunti d'interesse dell'annata in quanto primo calciatore di nazionalit\u00e0 sovietica ad approdare, \"a posteriori\" \u00absenza fortuna\u00bb, nel campionato italiano.\nLa squadra juventina, sorretta da un gioco brillante ma carente dal punto di vista qualitativo, disput\u00f2 un campionato chiuso al quarto posto della classifica, senza mai riuscire a inserirsi nella lotta-scudetto che vide primeggiare l\"Inter dei record\" davanti al e al ; al neocapitano Cabrini, peraltro all'ultima sua stagione sotto la Mole, e compagni rimase la piccola soddisfazione di essere la sola formazione imbattuta nel doppio confronto con i nerazzurri scudettati. Al di sotto delle aspettative si rivel\u00f2 anche il cammino in Coppa Italia dove i piemontesi non riuscirono a superare la seconda fase a gironi, eliminati da un raggruppamento non impossibile composto da modeste rivali quali , e i cadetti del .\nPi\u00f9 rimpianti lasci\u00f2 la campagna europea in Coppa UEFA: dopo aver superato nei turni precedenti i rumeni dell', gli spagnoli dell' e i belgi del , il percorso degli uomini di Zoff s'interruppe ai quarti di finale per mano dei connazionali del Napoli \u2014 poi futuri vincitori dell'edizione \u2014, con molte rimostranze da parte bianconera per la gestione arbitrale della sfida di ritorno al San Paolo, da cui i torinesi uscirono sconfitti ai tempi supplementari.\nMaglie e sponsor.\nIl fornitore tecnico della stagione fu Kappa, mentre lo sponsor ufficiale fu Ariston.\nFermo restando la conferma dell'approccio stilistico gi\u00e0 visto nelle pi\u00f9 recenti annate \u2014 classica divisa casalinga bianconera, e completo da trasferta giallobl\u00f9 spezzato \u2014, in questa stagione, per la prima volta nella sua storia la societ\u00e0 speriment\u00f2 l'utilizzo di casacche realizzate con le moderne fibre sintetiche: tali divise, \u00abpi\u00f9 lucide ed aggressive\u00bb, vennero sfoggiate dalla squadra nell'estate del 1988, per la fase a gironi di Coppa Italia, e il successivo 9 ottobre, per il debutto in campionato sul campo di Como; tuttavia, dopo quest'ultima gara il club reintrodurr\u00e0 in pianta stabile le vecchie uniformi in cotone in uso sin dai primi anni 1970."}
{"id": "744724", "revid": "599013", "url": "https://it.wikipedia.org/wiki?curid=744724", "title": "Tni", "text": ""}
{"id": "744726", "revid": "2176804", "url": "https://it.wikipedia.org/wiki?curid=744726", "title": "Servizio ferroviario suburbano di Milano", "text": "Il servizio ferroviario suburbano di Milano \u00e8 un sistema di trasporto pubblico locale dell'area metropolitana milanese.\nEsso \u00e8 costituito da dodici linee, undici gestite da Trenord e una da un'Associazione temporanea di imprese (ATI) composta dalla stessa societ\u00e0 assieme ad ATM.\nLa rete offre collegamenti tra i centri dell'area metropolitana e la citt\u00e0 di Milano, permettendo maggiori coincidenze fra i treni, la metropolitana e le linee urbane di ATM.\nFulcro del servizio \u00e8 il passante ferroviario, una linea ferroviaria sotterranea che attraversa la citt\u00e0 da nord-ovest a est, dove confluiscono sei \"linee S\" raggiungendo una frequenza media di un treno ogni sei minuti, che ha la funzione di distribuire il traffico dei passeggeri sulle altre linee suburbane, sulla rete ferroviaria regionale e nazionale, sulla rete di metropolitane e sulle linee di superficie urbane milanesi.\nLa stazione in cui \u00e8 possibile l'interscambio tra il maggior numero di linee \u00e8 Milano Porta Garibaldi, dove si incontrano nove linee su dodici.\nGli orari dei treni sono tutti cadenzati e simmetrici.\nStoria.\nProdromi.\nIl 21 dicembre 1997, dopo 13 anni di lavori di costruzione, venne inaugurata la prima tratta, sotterranea, del passante ferroviario di Milano, da Bovisa a Porta Venezia; in concomitanza a ci\u00f2, le Ferrovie Nord Milano istituirono un servizio metropolitano, cadenzato con frequenza di quindici minuti, aumentata a dieci minuti dal successivo 22 marzo.\nIl 30 maggio 1999 venne attivata la diramazione Lancetti-Certosa, che consentiva il collegamento con la rete FS; contemporaneamente i treni metropolitani vennero prolungati a Varese (via Certosa), a Saronno e a Seveso (via Bovisa).\nIl 30 giugno 2002 il passante venne prolungato da Porta Venezia a Dateo e venne anche attivata la stazione di Villapizzone, posta sulla diramazione per Milano Certosa.\nLe prime linee S.\nLa denominazione di servizio ferroviario suburbano venne formalmente introdotta il 12 dicembre 2004, in concomitanza con l'apertura dell'ultima stazione sotterranea del passante ferroviario, Porta Vittoria.\nVennero create le prime 7 linee \"S\", numerando i collegamenti esistenti, distinguendoli dai collegamenti di categoria regionale, pi\u00f9 rapidi, e regolarizzandone la frequenza a cadenza semioraria. In dettaglio le linee erano:\nIl 24 dicembre dello stesso anno venne introdotta anche la linea S9 (Seregno-Milano Lambrate-Milano S. Cristoforo), gestita da TiLo a frequenza oraria, su un percorso completamente nuovo, non interessante il passante ferroviario, che prevedeva l'utilizzo della cintura sud, ai tempi priva di servizi passeggeri.\nLa distinzione del servizio suburbano da quello regionale si ispira alla RER parigina, alle \"S-Bahn\" delle citt\u00e0 tedesche, austriache e svizzere e al \"S-tog\" a Copenaghen.\nI primi progetti degli anni ottanta prevedevano la configurazione passante di entrambi i sistemi, regionale e suburbano (allora detto \"comprensoriale\"). Successivamente si \u00e8 deciso di mantenere i servizi regionali nella tradizionale configurazione attestata, per non concentrare un traffico troppo intenso sul passante ferroviario, servito solo dalle linee suburbane.\nSviluppo della rete.\nIl 5 settembre 2005 furono riorganizzati i servizi serali dopo le 21 e venne creata la cosiddetta \"X di Bovisa\", permettendo di dimezzare i treni lasciando invariati i collegamenti possibili. In particolare, nelle ore notturne furono soppresse la S4 Milano Cadorna-Seveso e la S1 Milano Porta Vittoria-Saronno. Per sopperire a tali mancanze, ogni mezz'ora, a Bovisa, una corsa della S3 e una corsa della S2 si incontravano allo stesso minuto su due binari serviti dalla stessa banchina attendendosi a vicenda, permettendo di cambiare agevolmente treno sia ai viaggiatori provenienti dal Passante con la S2 e diretti verso Saronno sia a quelli provenienti da Cadorna con la S3 e diretti verso Seveso. Questo avveniva anche in direzione contraria. Con il completamento del passante ferroviario e il prolungamento della S1 su Lodi, per sopperire alla sospensione della S1 dopo le 21, alcune S2 notturne furono classificate semplicemente S, effettuando servizio da Seveso a Lodi. Dal 2012, con una riorganizzazione degli orari serali, sono cambiate le linee che costituiscono questa coincidenza.\nDal 19 febbraio 2006 alcune corse della linea S4 furono prolungate da Seveso a Camnago-Lentate, consentendo cos\u00ec di creare un interscambio con i treni regionali Milano-Chiasso.\nIl 19 giugno 2006 venne attivata la nuova fermata di Milano Romolo, servita dalla linea S9; la fermata consente l'interscambio con la linea M2 della metropolitana.\nNel 2007 la linea S2 venne limitata a Milano Bovisa per la costruzione della nuova stazione di Affori.\nCon il cambio d'orario del 15 giugno 2008 le linee S1, S2, S5, S6 ed S10 furono prolungate da Milano Porta Vittoria a Milano Rogoredo, dove vennero realizzati cinque binari tronchi per attestarle, ottenendo una importante possibilit\u00e0 di interscambio con i treni regionali e a lunga percorrenza verso Pavia, Genova e la Liguria (RV - IC), verso Bologna, l'Emilia-Romagna, la Toscana, il Lazio e la Campania (RV - IC - AV) e verso Mantova (RE).\nA partire dal 1\u00ba luglio 2008 la linea S5 venne gestita dalla ATI Trenitalia-LeNord-ATM. Nella stessa data hanno cominciato ad entrare in servizio quindici nuovi treni TSR, il cui finanziamento era stato offerto dal vincitore dell'appalto all'amministrazione regionale.\nA dicembre 2008 venne potenziato il servizio lungo la linea Milano-Chiasso: i treni della linea S9 e quelli regionali Milano-Chiasso vennero intercalati, in modo da realizzare tra Milano e Seregno un collegamento lungo tutto l'arco della giornata ad intervalli costanti (con 4 corse ogni ora nelle ore di punta dei giorni feriali, 2 ogni ora nelle ore di morbida e nei festivi).\nIl 22 aprile venne attivata la stazione di Rho Fiera Milano, servita dalle linee S5 ed S6.\nCon il cambio d'orario del 14 giugno venne attivata la fermata di Pregnana Milanese, servita dalla linea S6, inizialmente con fermata per 30 treni al giorno (circa uno all'ora); dal successivo cambio d'orario invernale tale fermata viene progressivamente assegnata a tutti i treni della linea S6. \nSempre il 14 giugno, la stazione di Serenella della linea Milano-Saronno assunse la nuova denominazione di Garbagnate Parco delle Groane.\nCon il cambio orario del 13 dicembre vennero integrate nella rete suburbana due storiche relazioni ferroviarie regionali: la linea Lecco-Milano via Carnate, che divent\u00f2 la linea S8, e la linea Milano-Chiasso, diventata la linea S11. Nel mentre tre linee S modificarono il percorso potenziando il servizio: la linea S1 venne prolungata, nelle sole ore di morbida, a Lodi, la linea S5 venne prolungata a Treviglio su tutte le corse, mentre la linea S6 venne portata a Pioltello-Limito nelle ore di morbida e a Treviglio nelle ore di punta. Le linee S5 ed S6 abbandonarono cos\u00ec la tratta da Milano Porta Vittoria a Milano Rogoredo.\nIl 1\u00ba febbraio due coppie della linea S10 furono prolungate da Milano Bovisa a Malpensa Aeroporto. Nei mesi successivi questo tipo di servizio venne lievemente potenziato e infine soppresso il 12 dicembre in seguito al potenziamento del Malpensa Express.\nCon il cambio d'orario del dicembre 2010, alcune corse della stessa linea hanno come origine la stazione di Garbagnate Milanese, servendo gli impianti di Bollate Centro e di Novate Milanese allo scopo di sopperire alla soppressione delle fermate di alcuni treni regionali provenienti da Como Nord Lago, Novara Nord, Varese Nord e Laveno-Mombello Nord in direzione di Milano Cadorna.\nIl 13 giugno la linea S1 fu prolungata da Milano Rogoredo a Lodi per tutto il giorno dalle 6 alle 21, sostituendo completamente il servizio ferroviario regionale in questa tratta.\nIl 26 marzo fu chiusa la vecchia stazione di Affori, sostituita poi da un nuovo impianto sito nei pressi della fermata di Affori FN della linea M3 della metropolitana milanese, anch'essa di nuova apertura. \u00c8 stato reso cos\u00ec possibile l'interscambio tra quest'ultima linea metropolitana e le linee suburbane S2 e S4.\nIl 1\u00ba maggio si concluse il procedimento di conferimento delle attivit\u00e0 di LeNord e della Divisione Regionale Passeggeri di Trenitalia in \"Trenitalia LeNord\", che ha contestualmente modificato il nome in Trenord e che ha preso in carico la gestione esclusiva di tutte le linee suburbane tranne la S5, di cui \u00e8 continuata la gestione in associazione con ATM.\nIl 12 giugno la linea S9 \u00e8 stata prolungata da Milano San Cristoforo ad Albairate-Vermezzo e vi \u00e8 stata aperta la nuova fermata di Cesano Maderno (localit\u00e0 gi\u00e0 servita dalle linee S2 ed S4) in sostituzione della precedente. Tale fermata, trovandosi in corrispondenza del ponte della ferrovia Novara-Seregno, risultava cos\u00ec predisposta per l'interscambio con il servizio S9 da Seregno a Saronno.\nIl 5 settembre furono introdotte 7 nuove corse sulla linea S2, ed altre 4 corse della linea S4 furono attestate alla stazione di Camnago-Lentate.\nL'11 dicembre la linea S10 venne prolungata fino a Pavia e ridenominata S13. Contestualmente vennero soppresse, per i treni regionali, le fermate tra Milano Rogoredo e Pavia, da allora effettuate solo dai treni S13.\nIl 9 dicembre la linea S9 viene prolungata dalla stazione di Seregno a quella di Saronno, con l'apertura delle nuove stazioni e fermate di Saronno Sud, Seveso-Baruccana, Ceriano Laghetto-Solaro e Ceriano Laghetto Groane e della nuova parte di quella di Cesano Maderno.\nIn tale occasione \u00e8 anche stato rivisto il servizio serale delle linee S1, S2, S3, S4 ed S13.\nLa linea S1 ha ottenuto la cadenza semioraria verso Lodi anche alla sera e nel weekend; in direzione Saronno invece la linea, di sera, \u00e8 stata limitata a Milano Bovisa, sostituita nel restante percorso dall'estensione del servizio della linea S3. Anche la linea S2 non effettua pi\u00f9 alcun servizio in orario serale; il collegamento da Milano a Seveso viene assicurato dalla linea S4, in funzione tutti i giorni dalle 6 alle 24. La \"X di Bovisa\", creata nel 2005 tramite la coincidenza fra le linee S2 ed S3, viene cos\u00ec mantenuta, ma realizzata dalle linee S3, S4 ed S13.\nIl 9 giugno venne attivata la fermata di Pieve Emanuele, servita dalla linea S13 (in precedenza, nonostante la ferrovia Milano-Genova attraversasse Pieve Emanuele, tale localit\u00e0 non era dotata di stazione); il 22 giugno successivo venne attivata la fermata di Cesano Maderno Groane, servita dalla linea S9.\nCon il cambio orario del 15 dicembre le corse della linea S4 aventi in precedenza come origine e destinazione la stazione di Meda vennero attestate presso l'impianto di Camnago; a partire dalla stessa data, la linea S2 fu limitata a Seveso, per permettere lavori di potenziamento infrastrutturale sulla linea Milano-Asso.\nIl 25 ottobre venne attivata la nuova stazione di Milano Bruzzano in sostituzione dell'impianto preesistente, lungo le linee S2 e S4.\nCon il cambio orario del 14 dicembre 2014, dopo opportuni lavori di ammodernamento infrastrutturale, \u00e8 stata integrata nel servizio suburbano la linea ferroviaria Lecco-Milano Porta Garibaldi via Molteno, che divent\u00f2 la linea S7. Con la nuova denominazione il servizio \u00e8 stato potenziato con treni a cadenza oraria anche nei festivi, mentre in precedenza il servizio festivo veniva svolto con corse ogni due ore.\nCon lo stesso cambio d'orario \u00e8 stata assegnata la fermata di Pregnana Milanese ad altri 2 treni della linea S6, e la fermata di Rho Fiera Milano assunse la nuova denominazione di \"Rho Fiera Expo Milano 2015\".\nIn occasione dell'evento Expo 2015 \u00e8 entrato in vigore, il 26 aprile, il potenziamento del servizio. La linea S2 \u00e8 stata ripristinata sull'intero percorso (venendo per\u00f2 nuovamente limitata a Seveso dopo pochi giorni), mentre la linea S11 \u00e8 stata prolungata su tutte le corse da Milano Porta Garibaldi a Rho. \u00c8 stata inoltre istituita, solo per il periodo dell'evento espositivo, la linea S14, tra Rho e Milano Rogoredo, a rinforzo degli altri collegamenti. Lo stesso giorno \u00e8 entrata in servizio la nuova stazione di Cormano-Cusano Milanino, servita dalle linee S2 e S4, che ha sostituito le stazioni di Cormano-Brusuglio e di Cusano Milanino. Il 9 maggio \u00e8 stata attivata la stazione di Milano Forlanini, che permette l'interscambio tra le linee S5, S6 e S9.\nA partire dal 1\u00ba novembre 2015, subito dopo la fine di Expo, alcuni potenziamenti sono stati disattivati. La linea S14 Rho-Milano Rogoredo \u00e8 stata soppressa e la linea S11 \u00e8 stata parzialmente ri-arretrata da Rho a Milano Porta Garibaldi: da allora, normalmente, \u00e8 attestato a Rho solo un treno ogni ora nei soli giorni feriali tra le 7 e le 21 ed il prolungamento su Rho di tutti i treni viene ripristinato solamente durante gli eventi espositivi.\nIl 13 dicembre la stazione di Rho Fiera Expo Milano 2015 riassunse la denominazione di \"Rho Fiera\".\nA partire dal 12 settembre 2016 vengono istituite le prime 4 corse della linea S12, che collega la stazione di Melegnano con quella di Milano Nord Bovisa, transitando per il passante di Milano.\nCon il cambio orario del 10 dicembre 2018 vennero soppresse le fermate di Ceriano Laghetto Groane e di Cesano Maderno Groane, fino ad allora servite dalla linea S9.\nNel 2020 \u00e8 stato aperto il cantiere della stazione di Milano Tibaldi, tra le fermate di Milano Romolo e Milano Porta Romana. L'inaugurazione della stazione, che sar\u00e0 servita dalla linea S9, \u00e8 prevista per il 2023. Nello stesso anno alcune corse della linea S11 sono state limitate a Como San Giovanni, in particolar modo quelle effettuate con i nuovi elettrotreni a doppio piano prodotti da Hitachi Rail denominati \"Caravaggio\", che hanno una sagoma con dimensioni tali da non renderli in grado di percorrere la galleria \"Monte Olimpino 1\" tra Como e Chiasso, che sar\u00e0 oggetto di lavori di adeguamento a tale scopo entro il 2025.\nCon il cambio d'orario del 13 giugno 2021 \u00e8 stata attivata la nuova stazione di Como Camerlata, che ha sostituito la stazione di Albate-Camerlata, sulla linea S11. La nuova stazione si trova in corrispondenza dell'omonima stazione sulla ferrovia Saronno-Como di FNM, con cui consente l'interscambio.\nLa rete.\nLinee attive.\nAl 2021, le linee suburbane in esercizio sono 12.\nLinea S1.\nLa linea S1 del servizio ferroviario suburbano di Milano congiunge Saronno a Lodi, attraversando la citt\u00e0 di Milano lungo il passante ferroviario.\nI treni della linea S1 sono cadenzati con frequenza ogni 30 minuti. Per quanto riguarda i giorni lavorativi il cadenzamento segue queste modalit\u00e0: dalle ore 06 alle ore 20 un treno ogni 30 minuti da Saronno a Lodi, dalle ore 05 alle ore 06 e dalle ore 21 alle ore 00 un treno ogni 30 minuti dalla stazione di Milano Nord Bovisa a quella di Lodi. Nei giorni non lavorativi, invece, il servizio si svolge con un treno ogni 30 minuti dalle ore 05 alle ore 00 solamente nella tratta tra Lodi e Milano Bovisa. Intercalati nella tratta da Saronno a Milano Nord Bovisa con i treni della S3, i treni realizzano un cadenzamento di 15 minuti tra una corsa e l'altra.\nLinea S2.\nLa linea S2 congiunge la stazione di Mariano Comense alla stazione di Milano Rogoredo, percorrendo parte della linea Milano-Asso e attraversando la citt\u00e0 di Milano lungo il passante. La stazione capolinea a nord \u00e8 ufficialmente la stazione di Mariano Comense, ma attualmente il servizio \u00e8 di fatto limitato a Seveso a tempo indeterminato, secondo accordi tra Regione Lombardia e l'impresa ferroviaria. Alcuni collegamenti mattutini vengono comunque attestati a Meda (tre coppie nell'ora di morbida) e Mariano (una coppia di treni). \nIl servizio viene effettuato solamente nei giorni lavorativi e la griglia oraria sull'intero percorso non \u00e8 completa; l'arco di servizio \u00e8 dalle ore 05 alle ore 22.30 circa. Nella tratta Milano Bovisa - Seveso la linea \u00e8 intercalata alla S4 (Milano Cadorna - Camnago-Lentate), realizzando una frequenza di 4 treni/h. In tarda serata e nelle giornate non lavorative il servizio \u00e8 sostituito dalle linee S4 da Seveso a Milano Nord Bovisa e dalle linee S1 ed S13 da Milano Nord Bovisa a Milano Rogoredo.\nLinea S3.\nLa linea S3 congiunge la stazione di Milano Nord Cadorna a quella di Saronno. La linea percorre l'intera ferrovia Milano-Saronno delle Ferrovie Nord Milano. Nella tratta Milano Nord Bovisa - Saronno essa \u00e8 intercalata alla linea S1, realizzando una frequenza di 15 minuti tra una corsa e l'altra nel tratto Milano-Saronno. In orario serale la linea S3 sostituisce totalmente la linea S1 tra le stazioni di Milano Nord Bovisa e Saronno. Tra le linee suburbane milanesi la S3 si pu\u00f2 considerare, a livello di servizio, quella che ricalca maggiormente gli standard delle linee S-Bahn \"austro-germaniche\", ovvero con corse giornaliere ad orario cadenzato e simmetrico ogni 30 minuti, che si svolgono sempre sullo stesso percorso, senza periodicit\u00e0 (circolanti in modo uguale tutti i giorni di tutto l'anno) e con un arco di servizio dalle ore 05 alle 01 circa.\nLinea S4.\nLa linea S4 congiunge la stazione di Milano Cadorna a quella di Camnago-Lentate, percorrendo parte della ferrovia Milano-Asso di Ferrovienord. Nella tratta Milano Bovisa - Seveso i servizi della linea S4 sono intercalati a quelli della linea S2, realizzando una sovrapposizione d'orario che crea un cadenzamento con transiti ogni 10 minuti e 20 minuti nelle stazioni servite. In orario serale, nei giorni di sabato e festivi la linea S4 sostituisce totalmente la linea S2 nella medesima tratta. il servizio si articola con corse cadenzate circolanti tutti i giorni dell'anno, ogni 30 minuti dalle 05 alle ore 00. Nelle ore pi\u00f9 tarde della serata sono previsti autobus sostitutivi in partenza dal capoluogo lombardo, che effettuano tutte le fermate della linea S4 fino a Seveso per poi proseguire verso Meda, Cabiate e Mariano Comense.\nLinea S5.\nLa linea S5 congiunge la stazione di Varese a quella di Treviglio, attraversando la citt\u00e0 di Milano; con i suoi quasi 93\u00a0km di lunghezza \u00e8 la pi\u00f9 lunga tra le 12 linee in servizio. I convogli percorrono la linea Porto Ceresio-Milano, il passante ferroviario di Milano e la linea Milano-Venezia. Dal 2008 la linea \u00e8 gestita da una ATI formata da Trenord e ATM, quindi \u00e8 l'unica linea suburbana non gestita integralmente da Trenord. I servizi sono intercalati a quelli della linea S6 tra Rho e Treviglio nelle ore di punta e tra Rho e Pioltello nelle altre fasce orarie, realizzando un cadenzamento ogni 15 minuti tra una corsa e l'altra.. Il servizio viene svolto con corse cadenzate ogni 30 minuti dalle ore 05 alle ore 00: data l'elevata lunghezza della linea, le corse negli orari di inizio e fine del servizio non percorrono l'intera tratta ma circolano solo tra Gallarate e Pioltello-Limito. Anche nei giorni festivi il servizio subisce riduzioni nelle tratte Varese-Gallarate e Pioltello-Treviglio, abbassando la frequenza a oraria.\nLinea S6.\nLa linea S6 congiunge la stazione di Novara a quella di Treviglio. Il servizio \u00e8 svolto da convogli che percorrono la ferrovia Torino-Milano, il passante ferroviario di Milano e la ferrovia Milano-Venezia. Il servizio si compone di corse cadenzate ogni 30 minuti dalle ore 05 alle ore 23; la stazione di Treviglio \u00e8 raggiunta solamente negli orari di punta dei giorni lavorativi, mentre negli orari di morbida i treni fanno capolinea alla stazione di Pioltello-Limito; nei giorni di domenica e festivi i treni sono tutti limitati al tratto Novara-Pioltello, sempre con cadenza semi-oraria, e il servizio tra la stazione di Milano Certosa e quella di Novara, negli orari mattutini, subisce limitazioni. Nella tratta Rho - Treviglio i servizi sono intercalati a quelli della linea S5 (nelle ore di morbida ci\u00f2 avviene solo fino a Pioltello), realizzando un cadenzamento di 15 minuti tra una corsa e l'altra..\nLinea S7.\nLa linea S7, attiva dal 14 dicembre 2014, congiunge la stazione di Lecco a quella di Milano Porta Garibaldi passando per Molteno (la linea S8, che ha gli stessi capolinea, ha un percorso differente). Percorre la linea Monza-Molteno e parte della linea Como-Lecco. La linea S7 sostituisce totalmente il precedente servizio regionale Milano-Molteno-Lecco, che viene cos\u00ec potenziato ed esteso anche ai giorni festivi. \u00c8 l'unica linea del servizio suburbano milanese che percorre tratti non elettrificati (tra Monza e Lecco).\nIl servizio \u00e8 cadenzato con corse, di base, ogni 60 minuti tra entrambi i capolinea; nei giorni lavorativi sono presenti alcuni treni di rinforzo in entrambe le direzioni, alcuni dei quali limitati a Molteno o a Besana, i quali portano la frequenza a 30 minuti. Questa limitazione \u00e8 riconducibile anche al tracciato a binario unico, dove diverse stazioni originariamente dotate di binario d'incrocio sono state trasformate in fermate a binario singolo, diminuendo cos\u00ec la capacit\u00e0 della linea in ambo le direzioni. Tra Lecco e Monza le stazioni dotate di binari d'incrocio sono quelle di Valmadrera, Oggiono, Molteno, Costa Masnaga, Besana, Triuggio e Villasanta.\nNel marzo 2015 viene firmato un accordo tra il Comune di Monza, la Regione Lombardia e RFI per la realizzazione della nuova fermata Monza Est Parco, che dovrebbe trovarsi circa a met\u00e0 fra le stazioni di Monza Sobborghi e Villasanta.\nLinea S8.\nLa linea S8 congiunge la stazione di Lecco a quella di Milano Porta Garibaldi percorrendo la linea Milano-Lecco, via Carnate. La linea \u00e8 nata nel 2008/2009 a seguito del cadenzamento del \"quadrante Nord Lombardia\", sostituendo il precedente servizio regionale tra Lecco e Milano. Il servizio si compone di corse cadenzate cos\u00ec strutturate: dal luned\u00ec al sabato una corsa ogni 30 minuti dalle 05 alle 09 e dalle 12 alle 21 ed una corsa ogni 60 minuti dalle 10 alle 11 e dalle 22 alle 23, di domenica e nei giorni festivi una corsa ogni 60 minuti dalle 05 alle 23. Il servizio S8 serale e notturno (fascia oraria 22-23) ha come capolinea la stazione di Milano Centrale, per intercettare viaggiatori in arrivo con gli ultimi collegamenti della lunga percorrenza. La stazione di Vercurago-San Girolamo, situata tra quelle di Calolziocorte-Olginate e Lecco Maggianico, \u00e8 attraversata dai treni S8 senza effettuare fermata (\u00e8 servita solamente da alcuni treni regionali Lecco-Bergamo).\nLinea S9.\nLa linea S9 collega la stazione di Saronno a quella di Albairate-Vermezzo, con un totale di 21 fermate. I convogli percorrono le linee Saronno-Seregno e Chiasso-Milano, la linea di cintura milanese, la cintura sud e la Milano-Mortara. La S9 \u00e8 stata la prima linea suburbana a non impiegare il passante ferroviario e, con la sua attivazione, la cintura sud \u00e8 tornata, dopo 10 anni di inutilizzo, ad essere servita da treni passeggeri. Nata nel 2004 con percorso tra Milano San Cristoforo e Seregno, nel giugno 2011 venne prolungata verso sud fino ad Albairate-Vermezzo e nel dicembre 2012 venne prolungata verso nord-ovest fino a Saronno; per effettuare il prolungamento su Saronno \u00e8 stata ricostruita la ferrovia Saronno-Seregno, che dal 1958 era utilizzata unicamente per servizi merci e non era pi\u00f9 elettrificata dal 1977. Particolarit\u00e0 della linea \u00e8 il fornire un collegamento diretto tra alcuni poli universitari milanesi, presso le stazioni di Monza (Universit\u00e0 Bicocca - Ospedale San Gerardo), Milano Greco Pirelli (Universit\u00e0 Bicocca), Milano Lambrate (Politecnico di Milano e Universit\u00e0 degli Studi), Milano Romolo (IULM) e Milano Porta Romana (Universit\u00e0 Bocconi). La tratta Seregno - Milano Greco Pirelli \u00e8 percorsa anche dalla linea suburbana S11, permettendo di avere un treno ogni quindici minuti fino alle 22. Il servizio si compone di corse cadenzate ogni 30 minuti dalle 05.30 alle 22.30, con riduzioni al mattino dei giorni festivi. Negli orari di inizio e fine del servizio, per esigenze di turnazione del materiale rotabile, alcuni treni hanno come origine o destinazione la stazione di Milano Porta Garibaldi. A partire dall'orario invernale del 2018 sulla linea sono state soppresse le fermate di Cesano Maderno Groane e Ceriano Laghetto Groane.\nLinea S11.\nLa linea S11 congiunge la stazione di Como San Giovanni con quella di Milano Porta Garibaldi, con alcuni treni che proseguono la corsa fino alle stazioni di Chiasso e Rho, percorrendo la linea Milano-Chiasso e transitando per le citt\u00e0 di Como, Seregno, Desio, Lissone e Monza. I treni della S11 sono intercalati a quelli della S9 tra le stazioni di Seregno e Milano Greco Pirelli, permettendo di avere un treno ogni quindici minuti fino alle ore 22. La linea \u00e8 nata nel 2008 a seguito del cadenzamento del \"quadrante Nord Lombardia\" ereditando il precedente servizio regionale tra Chiasso e Milano. Il 26 aprile 2015 tutti i treni della linea sono stati prolungati da Milano Porta Garibaldi a Rho, come previsto dal piano di potenziamento dei servizi ferroviari in occasione dell'evento Expo 2015. Dal 1\u00ba novembre dello stesso anno, con il termine di Expo 2015, il servizio \u00e8 stato alleggerito ed articolato nel seguente modo: dal luned\u00ec al venerd\u00ec (feriali) una corsa ogni 30 minuti dalle 05 alle 23 di cui una corsa ogni 60 minuti (dalle ore 05 alle 20) attestata a Rho (e viceversa) e una corsa ogni 60 minuti (dalle 05 alle 23) attestata a Milano Porta Garibaldi (e viceversa); dalle ore 21 i treni da Chiasso e Como effettuano tutti capolinea a Milano Porta Garibaldi. Il sabato, la domenica e nei festivi vi \u00e8 comunque una corsa ogni 30 minuti (dalle 05 alle 23) ma tutte le corse sono attestate a Milano Porta Garibaldi. In occasione di eventi fieristici importanti presso il polo espositivo di Rho, nei soli giorni di durata degli eventi, tutte le corse della linea vengono nuovamente prolungate a Rho.\nA partire dal 2019 sono state ridotte le corse verso la citt\u00e0 di Chiasso, limitandole presso l'impianto di Como San Giovanni; tale rimodulazione del servizio \u00e8 imputabile in parte all'acquisto dei nuovi elettrotreni a doppio piano Caravaggio di Hitachi Rail (entrati in operativit\u00e0 sulla linea dal 2020), i quali sono impossibilitati a percorrere la galleria \"Monte Olimpino 1\" tra Como e Chiasso, a causa dell'incompatibilit\u00e0 della sagoma. La suddetta galleria sar\u00e0 oggetto di lavori di adeguamento entro il 2025, che consentiranno di ripristinare la precedente configurazione del percorso.\nLinea S12.\nLa linea S12, attivata nel 2016, congiunge la stazione di Milano Bovisa alla stazione di Melegnano, attraversando la citt\u00e0 di Milano lungo il passante ferroviario. \u00c8 l'unica delle linee suburbane a non adottare un orario cadenzato nell'arco della giornata, in quanto \u00e8 attualmente attiva solo con 2 coppie di corse nei giorni feriali (in orari di punta mattutina); \u00e8 previsto il progressivo arricchimento dell'offerta del servizio, successivamente anche il suo prolungamento fino a Cormano-Cusano e, in un futuro prossimo, l'estensione fino a Varedo, previa posa del terzo binario di circolazione tra Milano Nord Affori e Varedo. La linea \u00e8 stata ideata con lo scopo di essere una linea di rinforzo negli orari di maggiore affluenza di pendolari; a fronte di ci\u00f2, il servizio che si sta delineando per il futuro \u00e8 composto di corse attive solamente nelle fasce orarie di punta lavorativa e studentesca.\nLinea S13.\nLa linea S13 congiunge la stazione di Milano Bovisa alla stazione di Pavia percorrendo il passante ferroviario e la linea Milano-Genova. La linea \u00e8 nata come prolungamento della linea S10, che collegava la stazione di Bovisa con quella di Milano Rogoredo, ricevendo il numero identificativo 13 per evitare confusione con la linea S10 del Canton Ticino, che intercetta il servizio suburbano di Milano a Como. Il servizio si articola con corse cadenzate ogni 30 minuti, dalle ore 05 alle ore 23, ogni giorno dell'anno. Nei giorni festivi, al mattino, alcune corse sono limitate al percorso urbano del passante ferroviario di Milano. Due corse S13 per Pavia in ora di punta mattutina originano da Garbagnate Milanese. \u00c8 allo studio il progetto di attestare a Garbagnate pi\u00f9 corse S13.\nLinee non pi\u00f9 attive.\nLinea S10.\nLa linea S10, attiva dal 2004 al 2011, collegava la stazione di Milano Nord Bovisa con la stazione di Milano Rogoredo; era una linea esclusivamente urbana e serviva come rinforzo alle altre linee transitanti nel passante ferroviario. Dal gennaio 2010 al dicembre 2010, in attesa del potenziamento del servizio Malpensa Express tra Milano Centrale e Malpensa, la linea venne prolungata a Malpensa Aeroporto; con l'attivazione dei nuovi servizi Malpensa Express tale servizio non \u00e8 pi\u00f9 risultato necessario ed \u00e8 stato eliminato. Con l'orario invernale 2011/2012, la linea \u00e8 stata prolungata su Pavia e rinominata linea S13 in modo da non creare confusione con la linea S10 del Canton Ticino, nell'ottica di un'interazione dei servizi ferroviari nell'area insubre.\nLinea S14.\nLa linea S14, attivata unicamente nel periodo di Expo 2015 (dal 1\u00ba maggio al 31 ottobre 2015), congiungeva la stazione di Rho con quella di Milano Rogoredo attraversando il passante, volendo in particolare rinforzare i collegamenti tra la stazione di Rho Fiera, scalo a diretto servizio dell'esposizione universale, e il centro cittadino, e facilitare gli interscambi da e per Rho Fiera con i collegamenti a lunga percorrenza presso Milano Rogoredo. Il servizio era offerto tutti i giorni con un cadenzamento semiorario delle corse dalle 9 a mezzanotte.\nServizio.\nMezzi utilizzati.\nI mezzi utilizzati dal servizio ferroviario suburbano di Milano sono prevalentemente composizioni in grado di trasportare un gran numero di passeggeri in treni di lunghezza limitata, in modo tale da soddisfare le esigenze in termini di capacit\u00e0 di carico dettate dal notevole traffico pendolare che gravita intorno a Milano e rientrare nella lunghezza delle banchine delle fermate extraurbane pi\u00f9 corte e datate. Sulle linee che utilizzano il passante ferroviario circolano, di norma, solamente TSR, a volte sostituiti da TAF oppure ETR 425; sulle altre linee vengono impiegati TSR, TAF, ETR 425, ETR 526 e composizioni di materiale ordinario formato da locomotive E.464 pi\u00f9 carrozze a piano ribassato, carrozze Due Piani o carrozze Vivalto. Sulla linea S7, che impiega in buona parte un tratto non elettrificato, vengono utilizzati i treni ATR 115 o 125. Occasionalmente, sulle linee S3 e S4 sono impiegati anche convogli aeroportuali CSA.\nTitoli di viaggio.\nPer viaggiare su qualsiasi linea del servizio ferroviario suburbano di Milano \u00e8 necessario disporre di un biglietto o abbonamento valido sulla tratta ferroviaria di interesse; a partire dal 1\u00ba ottobre 2019, sulle tratte interamente comprese nell'area in cui, dal 15 luglio 2019, \u00e8 in vigore il sistema tariffario integrato dell'area metropolitana milanese STIBM, sono disponibili ed utilizzabili unicamente i titoli di viaggio di tale sistema tariffario, validi su tutti i mezzi pubblici di tutti i gestori nelle tratte all'interno del bacino di competenza. Per viaggiare sul servizio suburbano in tratte non interamente comprese nell'area di validit\u00e0 del sistema STIBM si utilizzano invece i titoli di viaggio a tariffa regionale emessi da Trenord.\nPer i viaggi che hanno come origine o destinazione una stazione appartenenti al comune di Milano e per la circolazione all'interno del nodo ferroviario di Milano, sono validi tutti i titoli di viaggio STIBM e tutti i titoli ferroviari regionali che riportano come origine o destinazione la dicitura generica di \"Milano\". Esclusivamente per la circolazione all'interno del nodo di Milano, sono validi anche gli abbonamenti urbani emessi da ATM, validi su tutti i mezzi di trasporto nelle tratte interne ai confini urbani di Milano.\nDal 1\u00ba febbraio 2011 sono utilizzabili anche i biglietti ed abbonamenti integrati \"Io Viaggio Ovunque in Lombardia\" - IVOL, validi su tutte le linee suburbane in quanto validi su tutti i mezzi pubblici regionali della Regione Lombardia; i biglietti ed abbonamenti integrati \"Io Viaggio Ovunque in Provincia\" - IVOP invece valgono solo nelle tratte del servizio suburbano comprese nella provincia attivata; dal 1\u00ba ottobre 2019, nelle province che comprendono solamente comuni in cui \u00e8 attiva la tariffazione STIBM, i titoli IVOP sono stati aboliti.\nProgetti.\nProgetti futuri.\nI seguenti progetti, seppur dichiarati pubblicamente, non hanno ancora una scadenza temporale certa."}
{"id": "744732", "revid": "287204", "url": "https://it.wikipedia.org/wiki?curid=744732", "title": "Juventus Football Club 1987-1988", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1987-1988.\nStagione.\nLa squadra piemontese dovette prepararsi ad affrontare la stagione senza l'apporto di Platini, protagonista assoluto dell'ultimo vittorioso lustro bianconero, ritiratosi a sorpresa pochi mesi prima, all'et\u00e0 di trentadue anni, a causa di sempre pi\u00f9 pressanti malanni fisici. La societ\u00e0 sabauda conferm\u00f2 il tecnico Marchesi in panchina mentre all'attacco, in sostituzione del partente Serena di ritorno all', mise a segno quello che sulla carta era il colpo di mercato dell'anno con l'ingaggio di Ian Rush, prolifico attaccante gallese prelevato dagli inglesi del , il quale tuttavia non riusc\u00ec a emulare in maglia bianconera le gesta del suo storico connazionale Charles.\nL'annata della Juventus risult\u00f2 al di sotto delle aspettative. Tutta la rosa si mostr\u00f2 indebolita dall'assenza delle giocate di Platini, cui Marchesi cerc\u00f2 di sopperire con un robusto centrocampo guidato dall'onesto mestierante Marino Magrin, arrivato dall'; una scelta che non diede i frutti sperati. La delusione maggiore fu rappresentata da Rush che pat\u00ec diversi problemi d'ambientamento, non leg\u00f2 coi compagni e soprattutto non riusc\u00ec ad adattarsi ai ritmi \u2014 e alle difese \u2014 del calcio italiano tanto che, pur affermandosi come il capocannoniere della squadra, mise a referto 13 reti totali (al di sotto dei suoi standard in terra inglese) di cui solo 7 in Serie A.\nLa formazione sabauda chiuse il campionato al sesto posto, raggiunto dopo la vittoria ai rigori sui concittadini del nello speciale derby di spareggio per l'accesso alla Coppa UEFA. Nella seconda manifestazione continentale per club, il cammino dei bianconeri s'interruppe presto gi\u00e0 ai sedicesimi, estromessi dai greci del , mentre in Coppa Italia la Juventus si spinse fino alle semifinali, dove stavolta furono i succitati granata ad avere la meglio. Fu questa l'ultima stagione da calciatore di Scirea; il capitano bianconero appender\u00e0 gli scarpini al chiodo al termine del campionato, deciso a intraprendere la carriera di allenatore.\nMaglie e sponsor.\nIl fornitore tecnico della stagione \u00e8 Kappa, mentre lo sponsor ufficiale \u00e8 Ariston. Come da consuetudine dei piemontesi nella seconda met\u00e0 degli anni 1980, alla classica divisa casalinga a strisce verticali bianconere, con pantaloni e calze bianche, venne affiancata una muta da trasferta giallobl\u00f9 \u2014 i colori comunali della Citt\u00e0 di Torino \u2014 composta da maglia e calzettoni gialli, e pantaloncini blu. Sul petto, all'altezza del cuore, era presente la \"scatolina\" bordata d'oro atta a contenere le simboliche due stelle.\nInoltre il 1\u00ba novembre 1987, data in cui cadde il novantesimo anniversario di fondazione dell'allora \"Sport-Club Juventus\", in occasione della sfida di campionato contro l' la squadra scese in campo al Comunale con una speciale casacca celebrativa rosanero, ispirata alla storica uniforme usata dai calciatori juventini sino ai primi anni del XX secolo; tale rielaborazione si caratterizz\u00f2 per una maglia rosa, con un grande colletto bianco, e numeri di gioco neri come pantaloni e calze. Realizzate in una tiratura limitata di 999 esemplari, tali divise andarono in seguito a un'asta benefica in favore dell'AIRC."}
{"id": "744733", "revid": "1005847", "url": "https://it.wikipedia.org/wiki?curid=744733", "title": "Camera bassa", "text": "La camera bassa \u00e8 una delle due camere di un parlamento bicamerale; l'altra \u00e8 detta \"camera alta\".\nSi parla di bicameralismo perfetto quando, come in Italia, le due camere hanno gli stessi poteri; di bicameralismo imperfetto quando, invece, una delle due camere ha pi\u00f9 poteri dell'altra. Se il parlamento \u00e8 costituito da una sola camera, si parla di monocameralismo.\nCaratteristiche generali.\nA dispetto del nome, che suggerirebbe un'importanza minore rispetto a quella \"alta\", nei parlamenti di molti paesi del mondo la camera bassa \u00e8 investita di maggiori poteri anche perch\u00e9, nei casi in cui una sola delle camere \u00e8 eletta direttamente dal popolo, questa \u00e8 proprio la camera bassa. La preminenza della camera bassa si basa solitamente su limitazioni (esplicitamente previste dalla costituzione o implicitamente stabilite per convenzione costituzionale) dei poteri della camera alta, che spesso pu\u00f2 solo ritardare l'approvazione di una legge (piuttosto che rifiutarla) o ha meno poteri riguardo all'approvazione del bilancio.\nI membri della Camera bassa vengono definiti deputati.\nNel sistema parlamentare, spesso, \u00e8 solo la camera bassa che intrattiene il rapporto fiduciario con il governo (o il suo capo), instaurandolo con il voto di fiducia (o d'investitura), ove previsto, e facendolo cessare con l'approvazione di una mozione di sfiducia o il voto negativo su una questione di fiducia. Vi sono, comunque, delle eccezioni, come il Governo italiano, che deve avere e conservare la fiducia della Camera dei deputati e il Senato della Repubblica, o il primo ministro del Giappone, che \u00e8 designato da entrambe le camere della Dieta nazionale anche se poi deve avere la fiducia della sola Camera dei rappresentanti.\nDifferenze con la camera alta.\nRispetto alle camere alte, le camere basse hanno tendenzialmente le seguenti caratteristiche:"}
{"id": "744735", "revid": "974994", "url": "https://it.wikipedia.org/wiki?curid=744735", "title": "Carrozzeria Luigi Dalla Via", "text": "La Carrozzeria Luigi Dalla Via \u00e8 stata un'azienda italiana fondata nel 1905 a Schio in provincia di Vicenza, specializzata nella realizzazione del rivestimento esterno del telaio di autoveicoli ed in particolare degli autobus.\n\u00c8 entrata in liquidazione nel corso del 2007 per poi chiudere definitivamente i battenti.\nStoria.\nDopo aver iniziato l'attivit\u00e0 come produttrice di rimorchi agricoli ed essersi dedicata per breve tempo alla costruzione di carrozzerie automobilistiche, l'azienda vicentina si \u00e8 specializzata in quello che ancor oggi \u00e8 il suo settore principale, la carrozzatura di autobus.\nNegli anni ha ricavato mezzi di trasporto pubblico da vari tipi di telai messi a disposizione dai vari costruttori, tra i quali meritano menzione ad esempio quello ricavato dall'OM Tigrotto di cui un esemplare \u00e8 stato recentemente restaurato.\nIn tempi pi\u00f9 recenti vari sono stati gli allestimenti su base Iveco 370 che ancor oggi fanno parte delle flotte aziendali di varie aziende di trasporto pubblico. Tra le pi\u00f9 diffuse elaborazione da quel telaio il modello turistico denominato \"Palladio\" presentato nel 1987 e \"Giotto\", quest'ultimo con allestimento sia di linea che noleggio.\nLe radici venete dell'azienda sono rimarcate anche dai nomi con cui sono stati battezzati i suoi modelli, quasi interamente dedicati a personaggi storici della regione.\nOltre che elaborazioni su telai di fabbricazione nazionale l'azienda ha utilizzato anche quelli di primarie aziende estere del settore quali la Mercedes-Benz e la DAF.\nProduzione recente.\nTra i modelli di autobus si segnalano:\nSede legale.\nEra situata a Schio (Vicenza) in via Veneto n. 10."}
{"id": "744739", "revid": "292162", "url": "https://it.wikipedia.org/wiki?curid=744739", "title": "Juventus Football Club 1986-1987", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1986-1987.\nStagione.\nRimasta orfana dell'allenatore artefice dell'ultimo decennio di trionfi, nell'estate 1986 la societ\u00e0 piemontese sostitu\u00ec Trapattoni, nel frattempo accasatosi ai rivali dell', con Rino Marchesi il quale aveva ben figurato nella recente stagione a . Confermati pressoch\u00e9 in toto gli elementi dell'ultima rosa scudettata, questa si segnal\u00f2 unicamente per operazioni di piccolo cabotaggio come l'acquisto dall' del difensore Roberto Sold\u00e0 e il ritorno a Torino di Beniamino Vignola dopo l'annata trascorsa al , dove venne invece dirottato Pacione; anche Pin lasci\u00f2 il club, destinazione .\nIn campionato, la Juventus debutt\u00f2 il 14 settembre 1986 con una vittoria 2-0 sul campo dell'. La \"Vecchia Signora\", che anche quest'anno continu\u00f2 a puntare sul reparto avanzato Platini-Laudrup-Serena \u2014 questo ultimo miglior marcatore stagionale dei bianconeri \u2014, tent\u00f2 invano la fuga poich\u00e9 tallonata dal di Maradona che l'appai\u00f2 presto in testa fino allo scontro diretto del 9 novembre, conclusosi coi partenopei \"corsari\" al Comunale per 3-1. I campioni uscenti scivolarono cos\u00ec al secondo posto, venendo nelle settimane seguenti sopravanzati anche dall'Inter e finendo nel novero delle dirette inseguitrici insieme a e . Nel girone di ritorno, proprio all'ultima giornata i piemontesi riuscirono \"in extremis\" a sorpassare nuovamente i nerazzurri chiudendo il torneo alla piazza d'onore, a quota 39 punti e a \u20133 da un Napoli al suo primo titolo nazionale.\nIn Coppa dei Campioni, dopo aver travolto in goleada gli islandesi del \u2014 e dove, nel 7-0 dell'andata, Laudrup eguagli\u00f2 S\u00edvori e Rossi entrando nel ristretto novero di juventini capaci di siglare una tripletta nella massima competizione europea per club \u2014 i bianconeri furono eliminati agli ottavi dal : persa la sfida del Bernab\u00e9u per 1-0, al ritorno a Torino la Juventus s'impose col medesimo risultato al termine dei 90' regolamentari; dopo un nulla di fatto ai supplementari, nell'epilogo ai rigori gli spagnoli ebbero la meglio per 3-1. In Coppa Italia la squadra raggiunse invece i quarti di finale, venendo estromessa dai sorprendenti cadetti del , dopo due pareggi, unicamente per la regola dei gol in trasferta.\nFu questa l'ultima stagione agonistica di \"Le Roi\" Michel Platini il quale il 17 maggio 1987, al termine della partita conclusiva di campionato contro il , annunci\u00f2 il suo ritiro dal calcio giocato all'et\u00e0 di 32 anni: una scelta gi\u00e0 maturata all'indomani dei Mondiali di e dettata sia da sempre pi\u00f9 frequenti problemi fisici, sia dalla ritrosia ad accettare un eventuale \"arretramento tattico\" per proseguire la carriera. L'inattesa notizia, di fatto, chiuse un capitolo nella storia di una Juventus che, arrivata ormai alla fine di un ciclo, dopo sette anni torn\u00f2 a chiudere una stagione senza sollevare trofei.\nMaglie e sponsor.\nIl fornitore tecnico per la stagione 1986-1987 fu Kappa, mentre lo sponsor ufficiale fu Ariston.\nLe due casacche stagionali, la prima divisa bianconera e quella giallobl\u00f9 da trasferta, differivano in minimi dettagli da quelle utilizzate nelle pi\u00f9 recenti stagioni; in attesa di queste ultime, portate al debutto solo con l'esordio ufficiale della squadra, in un'amichevole contro la del 20 agosto 1986 la Juventus scese in campo all'Olimpico di Roma vestendo una speciale uniforme nera \u00abtipo \u00bb con dettagli bianchi, poi mai pi\u00f9 sfoggiata dai calciatori torinesi nel prosieguo dell'annata.\nGiovanili.\nOrganigramma.\nArea tecnica"}
{"id": "744740", "revid": "36426", "url": "https://it.wikipedia.org/wiki?curid=744740", "title": "De Vulgari Eloquentia", "text": ""}
{"id": "744745", "revid": "228587", "url": "https://it.wikipedia.org/wiki?curid=744745", "title": "Processo penale", "text": "Il processo penale \u00e8 un istituto del diritto processuale penale, oltre che il modo d'attuazione principale della tutela dei diritti sanciti dal diritto penale. Rappresenta uno degli ultimi stadi di un procedimento penale. \nLa procedura penale \u00e8 l'intervento delle autorit\u00e0 statali a seguito della denuncia di una vittima o della notizia di un reato, fino alla decisione giudiziale finale. Pertanto, disciplina il primo attributo della sovranit\u00e0 di uno Stato, cio\u00e8 il monopolio della forza regolato dal diritto penale.\nStoria.\nNella sistemazione giustinianea del diritto romano, i libri 47 e 48 del Digesto furono dedicati anche alla modalit\u00e0 con cui irrogare le pene inflitte ai delitti (essi vennero conosciuti con il nome di \"libri terribiles\"). \nNel definire il quadro giuridico entro il quale l'inchiesta, il processo e la sentenza su una persona sospetta possono essere intrapresi, la procedura penale determina l'esercizio dei poteri concessi alle istituzioni per accertare la verit\u00e0 di un fatto e farne discendere una conseguenza sanzionatoria: pertanto essa riflette l'ideologia politica dell'epoca. Ne discese un approccio differenziato, tra \"honestiores\" ed \"humiliores\", che nel Medio Evo riportava nel trattamento penale la differenza nello \"status libertatis\" dei cittadini.\nL'epoca moderna si pone come una progressiva conquista del cittadino contro l'arbitrio del potere. Essa fissa un equilibrio tra la protezione delle libert\u00e0 individuali (compresi i diritti della difesa) e l'efficacia della repressione intesa a proteggere la societ\u00e0.\nNel diritto rinascimentale, si partiva da un\u2019estrema riduzione delle garanzie di difesa per l\u2019accusato: la grande ordinanza francese del 1539, dedicata all\u2019amministrazione della giustizia, prevedeva una procedura \"extraordinaire\" per crimini gravi, sottraendoli al contraddittorio. Il diritto continentale dell'assolutismo aggrav\u00f2 questa situazione, che fu superata solo con la Rivoluzione francese.\nFu nell'Inghilterra successiva alla monarchia degli Stuart, invece, che si andr\u00e0 affermando la formula \u201cbeyond reasonable doubt\u201d (oltre ogni ragionevole dubbio) per consacrare poi, nella giurisprudenza inglese del XVIII secolo, la libert\u00e0 morale dei giudici e dei giurati, a valle di un \"due process of law\".\nCaratteristiche.\nUn processo penale \u00e8 contraddistinto da due modelli astratti, o accusatorio o inquisitorio: nel primo caso la dialettica fra le parti contrapposte \u00e8 il nodo principale della controversia che viene poi decisa da un soggetto terzo ed esterno, con ben distinta la figura dell'accusa, mentre nel secondo accusatore e giudicante coincidono.\nQuesti modelli sono grossolani e astratti, dato che non \u00e8 facilmente prospettabile l'attuazione di un modello puro, ma spesso si hanno elementi di entrambi in maniera pi\u00f9 o meno netta.\nAspetti.\nDal punto di vista pratico costituisce l'accertamento dei giudici sul reato commesso da un cittadino che verr\u00e0 poi sanzionato, punito.\nPu\u00f2 essere considerato come la sequenza di atti e procedure volte a verificare la colpevolezza di un imputato, ed eventualmente applicare la conseguente sanzione penale\nI due interessi principali che contrastano sono quello della sollecita definizione del processo con attuazione dell'economia processuale connesso a quello della pretesa punitiva dello Stato da una parte, e quello del principio democratico dell'uguaglianza dinanzi alla legge grazie al rispetto della forma. Garanzia di quest'ultimo aspetto \u00e8 la sanzione per il non rispetto di alcuni aspetti formali, i quali per\u00f2 possono rallentare l'andamento del processo e nuocere all'altro interesse.\nNel mondo.\nNegli Stati Uniti e nel Regno Unito il giudice ha facolt\u00e0 di decidere che sia lo Stato a pagare le spese legali dell'imputato assolto. Ugualmente in Germania, Ucraina, Russia il tribunale penale liquida le spese legali con la sentenza di assoluzione.\nItalia.\nIl processo penale si apre a seguito dell'esercizio dell'azione penale che avviene nei modi di volta in volta previsti per il processo ordinario o per quello speciale applicato al caso concreto. Il sistema processuale adottato in Italia \u00e8 un sistema misto tendenzialmente basato sul sistema accusatorio; il procedimento penale in Italia \u00e8 disciplinato dal codice di procedura penale italiano.\nStati Uniti d'America.\nIl processo si svolge generalmente secondo il sistema accusatorio, tipico dei sistemi di \"common law\", tuttavia \u00e8 prevista \u00e8 una particolare modalit\u00e0 di svolgimento del processo penale detta \"bench trial\", nel quale l'imputato rinuncia alla presenza della giuria in modo che il dibattimento si svolga unicamente di fronte al giudice."}
{"id": "744757", "revid": "17654", "url": "https://it.wikipedia.org/wiki?curid=744757", "title": "Evaristo Felice dall'Abaco", "text": ""}
{"id": "744758", "revid": "17654", "url": "https://it.wikipedia.org/wiki?curid=744758", "title": "Evaristo Dall'Abaco", "text": ""}
{"id": "744759", "revid": "38120", "url": "https://it.wikipedia.org/wiki?curid=744759", "title": "Malcolm Betruger", "text": ""}
{"id": "744760", "revid": "38120", "url": "https://it.wikipedia.org/wiki?curid=744760", "title": "Elliot Swann", "text": ""}
{"id": "744762", "revid": "38120", "url": "https://it.wikipedia.org/wiki?curid=744762", "title": "Jack Campbell", "text": ""}
{"id": "744763", "revid": "11497", "url": "https://it.wikipedia.org/wiki?curid=744763", "title": "Egiziani", "text": ""}
{"id": "744770", "revid": "109858046", "url": "https://it.wikipedia.org/wiki?curid=744770", "title": "Borgata Salomone", "text": "Borgata Salomone \u00e8 una frazione del comune di Roppolo in provincia di Biella.\nStoria.\nLe prime testimonianze sull'esistenza della Borgata Salomone si ritrovano a partire gi\u00e0 dal lontano XI secolo. La frazione prende il nome da Bricio Salomone che nel 1274 vendette arbitrariamente delle terre appartenute alle figlie eredi di Pietro Bicchieri, Signore di Roppolo e esponente del partito ghibellino vercellese. Il borgo, caratteristico e romantico, sorse attorno alla piccola chiesa di San Martino eretta dai monaci cluniacensi che dipendevano dal monastero di Castelletto Cervo. I monaci erano dediti prevalentemente alla coltivazione dei campi ed all'insegnamento, al sostegno degli abitanti del luogo, alla fertilizzazione delle terre. Nel XII secolo Salomone entrava a far parte del feudo di Roppolo e nel XIV secolo la chiesa venne definitivamente abbandonata dai monaci. Quando questa cadde in rovina, nel 1600, i borghigiani la ricostruirono dandole l'aspetto che ancora oggi conserva.\nScuola sussidiata rurale di Salomone.\nNel borgo di Salomone era presente una Cappellania, un ente ecclesiastico costituito da una donazione anonima o dal testamento di un fedele di cui per\u00f2 non si hanno notizie certe. Venne qui creata una scuola e nel 1873 gli abitanti della frazione riuscirono ad ottenere dallo stato una rendita annua di Lire 350. Durante il periodo fascista la scuola pass\u00f2 all'Opera Nazionale Balilla. La scuola, all'ingresso del paese sulla destra salendo da Dorzano, \u00e8 oggi un'abitazione privata.\nSalomone e la via Francigena.\nI pellegrini che attorno al X secolo si mettevano in viaggio dalla citt\u00e0 di Canterbury per recarsi successivamente a Roma ed in Terrasanta, seguivano un itinerario preciso attraverso la strada conosciuta come Via Francigena. Valicato il passo del Gran San Bernardo e attraversando la Valle d'Aosta, i pellegrini scendevano ad Ivrea, passando per Viverone, Roppolo e Cavagli\u00e0, proseguendo poi il loro cammino verso Roma e trovando ospitalit\u00e0 nei borghi, nelle chiese e nei conventi che incontravano sul percorso.\nSalomone oggi.\nRimasto incontaminato, il borgo di Salomone si presenta al visitatore con tutto il suo fascino antico: gli archi che immettono nei cortili delle case, i grandi muri in pietra, gli orti coltivati, la romantica chiesetta di San Martino con il suo campanile, orgoglio e vanto dei frazionisti e le pigre colline sulle quali si adagia, ne fanno un'oasi di pace e di rara bellezza. Durante le due festivit\u00e0 annuali, quella di San Martino l'11 novembre e quella della Madonna del Carmine il 16 luglio, la chiesa di San Martino \u00e8 aperta per la celebrazione della messa a cui partecipano tutti gli abitanti di Salomone.\nItinerari da Salomone.\nPer la sua particolare posizione, Salomone \u00e8 il punto di partenza ideale per numerose gite in giornata; dal centro del borgo \u00e8 possibile raggiungere a piedi i laghi di Bertignano, Bose e Viverone. Ancora a circa 20 minuti di cammino, si consiglia la visita al Castello di Roppolo, sede anche dell'importante Enoteca Regionale della Serra e alla Chiesa di San Michele a Roppolo Castello.\nCome arrivare a Salomone.\nDall'autostrada A4 Milano-Torino, uscire al casello di Santhi\u00e0 e proseguire in direzione di Biella-Cavagli\u00e0. Seguire quindi per Dorzano e arrivati alla piazza del municipio, seguire per Roppolo. Dopo circa un chilometro si giunge alla Borgata Salomone."}
{"id": "744775", "revid": "287204", "url": "https://it.wikipedia.org/wiki?curid=744775", "title": "Juventus Football Club 1985-1986", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1985-1986.\nStagione.\nPur senza pi\u00f9 l'apporto di Boniek, Paolo Rossi e Tardelli, ceduti nel calciomercato estivo a , e rispettivamente, la Juventus, alla cui rosa si erano nel frattempo aggiunti Michael Laudrup, Lionello Manfredonia e Aldo Serena, vinse il suo 22\u00ba Scudetto nel campionato 1985-1986. L'iniziale striscia di 8 vittorie consecutive port\u00f2 16 punti, poi divenuti 26 (su 30 disponibili) al termine del girone di andata: entrambi i numeri costituirono un primato. Dopo l'aggancio, il 13 aprile 1986, da parte della Roma, furono decisivi gli ultimi 180': approfittando dei rovesci capitolini contro e , i bianconeri sconfissero il Milan e gli stessi salentini, chiudendo con un vantaggio di 4 lunghezze sulla Roma.\nIn precedenza l'8 dicembre 1985, a Tokyo, i piemontesi si erano gi\u00e0 aggiudicati la Coppa Intercontinentale battendo ai rigori \u2014 dopo il 2-2 dei supplementari, con gol bianconeri di Platini, dal dischetto, e Laudrup \u2014 i campioni sudamericani dell', in quella che sar\u00e0 considerata la miglior edizione nella storia del torneo per livello tecnico e agonistico oltre che, in generale, uno dei migliori incontri mai disputati nella storia dello sport; la Juventus divenne cos\u00ec il primo e unico club al mondo a vincere tutte le competizioni ufficiali della confederazione di appartenenza, un record ulteriormente migliorato quattordici anni dopo.\nNell'occasione Antonio Cabrini e Gaetano Scirea, dopo essere diventati i primi giocatori nella storia del calcio a vincere tutte e tre le principali competizioni UEFA per club, divennero anche i primi al mondo ad aver conquistato sia tutte e cinque le competizioni confederali sia la Coppa del Mondo FIFA; inoltre Giovanni Trapattoni divenne il primo e unico a livello continentale ad aver trionfato in tutte le competizioni a livello di club in cui prese parte, tutte con la stessa squadra.\nIn Coppa dei Campioni, torneo al quale prese parte in veste di campione uscente, la Juventus raggiunse i quarti di finale: fu eliminata dai futuri finalisti del , proprio mentre iniziarono a circolare voci sul possibile addio del \"Trap\" dopo un decennio a Torino. La partenza del tecnico, vincitore di 8 trofei nazionali (6 Scudetti e 2 Coppe Italia) oltre che di ogni coppa internazionale, si concretizz\u00f2 infatti a maggio con l' come destinazione.\nLa societ\u00e0 torinese non partecip\u00f2 alla programmata edizione del 1985 della Supercoppa UEFA, in cui avrebbe dovuto affrontare l' vincitore della Coppa delle Coppe 1984-1985, a causa della sospensione dei club inglesi dalle competizioni europee in conseguenza della strage dell'Heysel.\nMaglie e sponsor.\nIl fornitore tecnico per la stagione 1985-1986 fu Kappa, mentre lo sponsor ufficiale fu Ariston.\nOrganigramma societario.\nArea direttiva\nArea tecnica"}
{"id": "744778", "revid": "1821847", "url": "https://it.wikipedia.org/wiki?curid=744778", "title": "Sylvanus Morley", "text": "Morley \u00e8 noto soprattutto per i suoi immensi scavi del sito archeologico maya di Chich\u00e9n Itz\u00e1. Fu autore di numerose pubblicazioni sulla scrittura geroglifica maya e molte opere divulgative sulla civilt\u00e0 maya per il grande pubblico.\nPer i suoi contemporanei egli era annoverato fra i pi\u00f9 importanti archeologi mesoamericani dell'epoca. Nonostante pi\u00f9 recenti ricerche abbiano raggiunto ormai risultati che vanno ben oltre i suoi studi, alcune sue opere, in particolare quelle relative alle scritture calendariche, sono tuttora ampiamente citate.\nSotto la sua direzione furono allestiti numerosi scavi, tutti sponsorizzati dalla Carnegie Institution of Washington nell'ambito di un'opera di sponsorizzazione per la ricerca sulla cultura maya.\nLe sue attivit\u00e0 di intelligence per gli Stati Uniti vennero alla luce molto dopo la sua morte, in particolare durante i suoi soggiorni nei campi di lavoro in Messico e nell'America centrale egli fu un ottimo informatore sulle attivit\u00e0 nelle basi per i sottomarini tedeschi durante la Prima guerra mondiale, informazioni che poi venivano utilizzate dall'Office of Naval Intelligence statunitense.\nLa giovinezza.\nNato a Chester in Pennsylvania dopo gli studi iniziali in ingegneria civile prosegu\u00ec gli studi alla Harvard University. I suoi interessi per la civilt\u00e0 maya ebbero un notevole incentivo al comparire nel 1904 di una ricca collezione di reperti acquistata dall'universit\u00e0 di Harvard e scoperte dallo studioso Edward Herbert Thompson in un cenote nei pressi di Chichen Itza quando il sito archeologico era pressoch\u00e9 sconosciuto.\nSecondo un suo collega, A. V. Kidder, la passione per la cultura maya di Morley fu di gran lunga precedente a questo avvenimento, e ne era testimonianza la sua passione per l'opera dello scrittore H.R.Haggard dal titolo \"Heart of the World\" nel quale si narrava della scoperta di una citt\u00e0 perduta in Centroamerica.\nMorley continu\u00f2 a coltivare i suoi studi archeologici e per questo motivo si trasfer\u00ec a Santa Fe nel Nuovo Messico dove si dedic\u00f2 allo studio delle strutture architettoniche dell'antico popolo dei Pueblo (gli \"Anasazi\"), tra i suoi colleghi del tempo si ricorda la celebre artista statunitense Georgia O'Keeffe. La sua attivit\u00e0 port\u00f2 come contributo la definizione di un particolare stile dell'architettura precolombiana noto come \"Santa Fe\".\nLe prime spedizioni e l'attivit\u00e0 di intelligence.\nMorley si laure\u00f2 ad Harvard nel 1908 e trascorse i successivi sei anni viaggiando in America Centrale e in particolar modo nel Messico collaborando con i campi di scavo sotto il patrocinio della \" School of American Archaeology\".\nQuesto periodo coincise con lo scoppio della Prima Guerra Mondiale e le attivit\u00e0 di scavo di Morley furono un'ottima copertura per la sua opera di intelligence per il controllo delle attivit\u00e0 militari tedesche nella regione, fornendo cos\u00ec importanti informazioni al governo americano.\nSecondo recenti studi l'attivit\u00e0 di intelligence di Morley era di monitorare la presenza di attivit\u00e0 anti-americane e filotededesche in America Centrale e la ricerca di eventuali basi per sottomarini che per\u00f2 sembra non furono mai trovate.\nLa Carnegie Institution e gli scavi di Chichen Itza.\nNel 1918, alla fine della guerra, Morley fu affidato come associato alla Carnegie Institution of Washington alla quale propose l'ambizioso progetto di scavo e restauro dell'immenso sito archeologico maya di Chich\u00e9n Itz\u00e1.\nIl progetto di Morley contemplava un'attivit\u00e0 di scavi stagionali e restauri che avrebbe coperto un ciclo temporale di circa vent'anni. Per trovare i fondi necessari ad un'opera cos\u00ec ambiziosa Morley utilizz\u00f2 il sistema delle sottoscrizioni pubbliche, che incoraggiava prospettando il futuro turistico del sito maya. Fra i molti fattori che indussero Morley a scegliere il complesso di Chichen Itza fu la sua vicinanza al centro cittadino di M\u00e9rida nello Yucat\u00e1n, il cui governatore vedeva con favore il progetto di Morley, al punto che sovvenzion\u00f2 parallelamente la costruzione di una strada che passasse nei pressi del sito."}
{"id": "744783", "revid": "1501558", "url": "https://it.wikipedia.org/wiki?curid=744783", "title": "Coppa d'Asia 2007", "text": "La Coppa d'Asia 2007, quattordicesima edizione della Coppa d'Asia, si disput\u00f2 in Indonesia, Malaysia, Thailandia e Vietnam dal 7 luglio al 29 luglio 2007. Fu vinta dall'Iraq, che cos\u00ec ottenne la sua prima affermazione nella competizione.\nRiassunto del torneo.\nGruppo A.\nIl primo gruppo, in Thailandia, si svolge al Rajamangala National Stadium della capitale thailandese di Bangkok, e la partita inaugurale del torneo si svolge il 7 luglio e vede la Thailandia affrontare l'Iraq: i siamesi arrivano in vantaggio con un rigore fulmineo di Sutee Suksomkit a soli sei minuti dal fischio d'inizio, ma il pareggio arriva meno di mezz'ora dopo con Younis Mahmoud. Il medesimo 1-1 arriva nella partita del giorno dopo tra Australia e Oman: i secondi si portano in vantaggio al 32\u00b0 con Badar Al-Maimani, ma la star australiana Tim Cahill segna il gol del pareggio ai minuti di recupero della ripresa.\nIl 12 luglio, la Thailandia si risolleva con un 2-0 contro l'Oman, realizzato con la doppietta di Pipat Thonkanya in soli tre minuti; per i siamesi si tratta della seconda vittoria nella fase finale della Coppa d'Asia, dopo quella nel 1972 contro la . Il giorno successivo, l'Iraq sorprende tutti e batte l'Australia per 3-1: al gol di Akram al 23\u00b0 segue il pareggio dell'australiano Viduka, ma i mesopotamici incalzano e segnano prima con Mohammed e poi con Jassim, migliorando le loro speranze di superare il turno.\nIl 16 luglio arrivano le partite decisive del girone. I padroni di casa thailandesi vengono umiliati 4-0 dagli ex-oceanici (gol di Beauchamp, doppietta di Viduka e rete di Kewell al 90\u00b0), mentre finisce a reti vuote la partita tra Oman e Iraq. Ne consegue che l'Oman finisce il girone da ultimo con soli due punti, mentre Australia e Thailandia, con quattro punti a pari merito, si contendono il secondo posto e il conseguente pass ai quarti: con una parit\u00e0 di differenza reti, l'Australia passa il turno con una quantit\u00e0 maggiore di reti segnate. Resta quindi solo l'Iraq, che termina primo a cinque punti e raggiunge per la quarta volta di fila i quarti di finale della Coppa d'Asia.\nGruppo B.\nIl Vietnam viene invece affiancato da Giappone, Emirati Arabi Uniti e Qatar, e l'8 luglio inizia il girone col piede giusto battendo gli emiratensi campioni del Golfo per 2-0, stupendo il mondo nonostante fosse considerata la squadra meno quotata del torneo. Il Giappone campione in carica d'Asia e il Qatar si dividono invece la posta in palio nella partita del giorno dopo.\nAlla seconda giornata, il Qatar pareggia di nuovo 1-1, stavolta contro i padroni di casa, un pareggio che comunque mette una seria ipoteca sulla qualificazione dei vietnamiti, mentre il Giappone combina una doppietta di Takahara e un rigore di Nakamura, segnando un 3-1 contro gli emiratensi (inutile il gol di Alkas al 66\u00b0).\nIl 16 luglio, il Giappone umilia il Vietnam per 4-1 e passa il turno al primo posto, ma i padroni di casa li seguono da secondi grazie alla sconfitta del Qatar; gli Emirati Arabi Uniti vincono contro quest'ultimo per 2-1 contro gli Emirati Arabi Uniti, anche se tale vittoria non basta per andare oltre il terzo posto. Per la prima volta nella sua storia, il Vietnam unito passa cos\u00ec ai quarti di finale (dopo che il aveva raggiunto il quarto posto nel 1956 e nel 1960), e per giunta superando un girone con squadre pi\u00f9 forti e favorite.\nGruppo C.\nLa Malesia viene raggruppata insieme a Cina, Iran e Uzbekistan, ma la prima partita del girone, svoltasi il 10 luglio, la vede umiliata dalla Cina per 5-1. Il giorno dopo, la partita tra Iran e Uzbekistan si rivela decisamente pi\u00f9 competitiva: gli uzbeki si portano in vantaggio con un autogol di Rezaei, ma nella ripresa i persiani si riscattano con i gol di Hosseini e Kazemian e vincono 2-1.\nLa seconda giornata segna la condanna dei malesi, che vengono distrutti anche dall'Uzbekistan per 5-0. La Cina pareggia invece 2-2 contro l'Iran: dopo un inizio folgorante a loro favore, i Dragoni raddoppiano con Mao Jianqing, ma il \"Team Melli\" si riscatta un'altra volta e accorcia le distanze ai minuti di recupero, e poi, nella ripresa, pareggiano con Nekounam, rendendo pi\u00f9 probabile la loro qualificazione.\nIl 18 luglio i malesi finiscono il girone a punteggio vuoto, con un 2-0 a favore dell'Iran, che passa dunque il girone da primo classificato con 7 punti. Dopo un inizio col piede sbagliato, l'Uzbekistan continua invece a sorprendere il mondo: compie una nuova dirompente qualificazione battendo i Dragoni per 3-0, e raggiunge i quarti per la seconda volta consecutiva e totale dopo un secondo posto nel girone con 6 punti.\nGruppo D.\nL'Indonesia, l'ultimo padrone di casa, inizia il girone in maniera positiva con un 2-1 contro il Bahrein: il primo tempo finisce 1-1 con gol indonesiano di Sudarsono a un quarto d'ora, pareggiato da Jalal a meno di mezz'ora, e la ripresa vede gli indonesiani tornare in vantaggio con gol di Pamungkas al 64\u00b0. L'altra partita vede invece un 1-1 tra Corea del Sud e Arabia Saudita: al gol di Choi Sung-Kuk al 66\u00b0, i sauditi rispondono con un rigore di Al-Qahtani undici minuti dopo.\nLa seconda giornata vede gli indonesiani perdere per 2-1: il primo tempo finisce in parit\u00e0, con i sauditi che passano in vantaggio con ancora Al-Qahtani e gli indonesiani che pareggiano otto minuti dopo Aiboy; all'ultimo minuto della partita, Al-Harthi segna il gol che porta i sauditi alla vittoria e concede loro alte possibilit\u00e0 di qualificazione. Il Bahrein batte invece a sorpresa per 2-1 la Corea del Sud e spera ancora nella qualificazione: dopo la rete di Kom Do-Heon a neanche 4 minuti dal fischio d'inizio, i bahreiniti pareggiano con Isa verso la fine del primo tempo, e poi, ai minuti finali, ribaltano il risultato con Ismaeel Abdullatif.\nIl 18 luglio \u00e8 la giornata decisiva per tutte le quattro nazionali. L'Indonesia affronta la Corea del Sud, ma il gol di Kim Jung-woo che fissa il risultato sull'1-0 spegne le speranze dei padroni di casa; il Bahrein viene invece distrutto dai sauditi per 4-0, con le reti di Al-Mousa e del solito Al-Qahtani e la doppietta di Al-Jassam. Sauditi e sudcoreani festeggiano il pass per i quarti, mentre indonesiani e bahreiniti piangono per l'eliminazione che sembrava a portata di mano.\nQuarti di finale.\nAi quarti, i campioni in carica del Giappone affrontano gli ex-oceanici, e i due gol dell'1-1 (segnano prima l'australiano Aloisi e poi il nipponico Takahara) arrivano a tempo record di tre minuti. I supplementari mantengono tale risultato, e i conseguenti rigori finiscono 4-3 per i \"Samurai\", segnando la prima lotteria ai rigori persa dal portiere australiano Mark Schwarzer. In serata, l'Iraq compie invece una nuova storica vittoria: il 2-0 firmato Younis Mahmoud contro il Vietnam, l'unica nazionale ospitante a superare i gironi, consente ai mesopotamici di raggiungere le semifinali per la seconda volta nella storia.\nIl giorno dopo, l'Iran e la Corea del Sud si affrontano in una partita dove sia i regolamentari che i supplementari finiscono a reti bianche: ai conseguenti rigori, i coreani segnano quattro tiri su cinque, mentre i persiani fanno due rigori trasformati su quattro e vengono dunque eliminati. Poco dopo, i sauditi affrontano gli uzbeki e si portano in vantaggio gi\u00e0 al terzo minuto con il loro campione Al-Qahtani, e il raddoppio avviene alla fine del penultimo quarto d'ora con Al-Mousa; gli uzbeki segnano sei minuti dopo con Pavel Solomin e sperano nel pareggio, ma il risultato cessa di cambiare, segnando la fine del comunque positivo cammino in Asia per i Lupi bianchi, l'Italia asiatica.\nSemifinali.\nLe semifinali si svolgono il 25 luglio, e vedono Iraq-Corea del Sud e Giappone-Arabia Saudita. La prima semifinale segna la versione ufficiale dell'amichevole vinto dai sudcoreani appena qualche settimana prima, e tale vittoria rende i sudcoreani ancora pi\u00f9 quotati. E invece, i mesopotamici resistono e fanno in modo che la partita rimanga a reti bianche prima ai regolamentari e poi ai supplementari. Alla conseguente lotteria dei rigori, iniziata dai sudcoreani, le prime tre coppie di rigori vanno a segno per entrambe le parti, ma i coreani sbagliano per primi con Yeom Ki-Hoon, Ahmad Mnajed segna il suo rigore e Noor Sabri para il \"penalty\" decisivo di Kim Jung-woo, una parata che porta gli iracheni alla prima finale della storia. La vittoria viene salutata da migliaia di cittadini iracheni per le strade di Baghdad, ma un attentato suicida colpisce la folla provocando 50 morti.\nAnche l'altra semifinale si rivela assai combattuta: i campioni in carica dell'Asia affrontano i sauditi, i quali passano in vantaggio con il solito Al-Qahtani al 35\u00b0, ma i giapponesi pareggiano due minuti dopo con Nakazawa; il secondo minuto della ripresa vede il saudita Malek segnare il secondo gol del vantaggio, e anche se Abe \u00e8 il secondo a pareggiare, Malek segna di nuovo e fissa il risultato sul 3-2, in una partita soffertissima che porta i sauditi in finale per la settima volta.\nFinali.\nLa finale per il terzo posto si svolge il 28 luglio, e viene vinta dai coreani contro i nipponici per 6-5 ai rigori dopo lo 0-0 ai supplementari; per i sudcoreani si tratta della terza partita di fila finita ai rigori e il terzo 0-0 consecutivo. Il giorno dopo, l'Iraq affronta invece l'Arabia Saudita nella sua prima storica finale nella Coppa d'Asia. I mesopotamici dominano il primo tempo con varie occasioni gol che vengono tempestivamente salvate solo dalla difesa saudita; i Figli del Deserto contrattaccano con poca efficacia alla ripresa, e continuano a difendersi dall'estenuante attacco iracheno. Alla fine, il risultato si sblocca al 73\u00b0, su corner di Hawar Mulla Mohammed che sorvola Al-Mosailem e viene colpito di testa da Younis Mahmoud. Il gol galvanizza i mesopotamici, che quasi raddoppiano ancora con Mahmoud, che per\u00f2 viene neutralizzato da Al-Mosailem. I sauditi si avvicinano al pareggio con il colpo di testa di Malek Maaz, che per\u00f2 colpisce la parte alta della traversa. Al triplice fischio, gli iracheni gioiscono per il primo (e attualmente unico) trofeo continentale vinto da loro, e vengono acclamati al ritorno a casa. La vittoria non \u00e8 solo calcistica e morale, nonostante una preparazione scadente e limitata, ma anche politica, in quanto l'Iraq \u00e8 un misto tra sunniti, sciti e curdi che ha trionfato alla fine e ha unito la popolazione di un paese diviso dalla guerra."}
{"id": "744784", "revid": "1305772", "url": "https://it.wikipedia.org/wiki?curid=744784", "title": "Giovanni da Tra\u00f9", "text": "Giovanni da Tra\u00f9 pu\u00f2 riferirsi a:"}
{"id": "744787", "revid": "77358", "url": "https://it.wikipedia.org/wiki?curid=744787", "title": "Regina Talia", "text": ""}
{"id": "744788", "revid": "15756", "url": "https://it.wikipedia.org/wiki?curid=744788", "title": "Redenzione (religione)", "text": "Redenzione \u00e8 un termine che indica il concetto religioso riferentesi al perdono o assoluzione dei peccati o errori commessi, e protezione dalla dannazione e disgrazia, eterna o temporanea. La \"redenzione\" \u00e8 quindi una materia trattata da molte religioni del mondo, tra cui quelle indiane e tutte le religioni abramitiche, specialmente Cristianesimo e Islam.\nUn altro termine religioso spesso usato in questa materia \u00e8 salvezza (latino \"salvatio\"; greco \"s\u014dt\u0113ria\"; ebraico \"yeshu'ah\") che significa essere salvati o protetti dal pericolo, o salvati o scampati da una situazione disastrosa, e quindi \"redenti\". La redenzione \u00e8 parte della salvezza. Nelle religioni abramitiche, la salvezza viene definita come il salvare l'anima dal peccato e dalle sue conseguenze. Lo studio accademico della \"salvezza\" si chiama soteriologia e si occupa dello studio comparativo di come differenti tradizioni religiose concepiscono la salvezza e come la si ottiene.\nNell'Ebraismo la redenzione si riferisce a Dio che redime gli Israeliti dai loro vari esili. Ci\u00f2 include la redenzione finale dall'esilio corrente. Quale termine teologico cristiano, redenzione si riferisce alla liberazione dei cristiani dal peccato. Assume una posizione di rilievo, tuttavia, solo quando i mali in questione formano parte di un pi\u00f9 grande sistema contro il quale il potere umano \u00e8 impotente. Nella teologia buddhista comprende un rilascio dai desideri mondani.\nRedenzione nel Cristianesimo.\nLa redenzione, nel Cristianesimo, indica il sacrificio di Cristo per liberare gli uomini dalla schiavit\u00f9 del peccato e del male.\nL'idea di \"redenzione\" deriva dalle transazioni legali e religiose della vita nell'Antico Testamento.\nAntico Testamento.\nL'Antico Testamento riconosce che qualsiasi atto di redenzione, realizzato con ci\u00f2 che un qualsiasi essere umano abbia da offrire, anche se d\u00e0 del suo meglio, \u00e8 totalmente inadeguato per soddisfare i bisogni pi\u00f9 profondi di una persona (\"...nessun uomo pu\u00f2 riscattare il fratello, n\u00e9 pagare a Dio il prezzo del suo riscatto. Il riscatto dell'anima sua \u00e8 troppo alto, e il denaro sar\u00e0 sempre insufficiente\" (Salmi 49:7,8). Dio \u00e8 per\u00f2 pronto a elargire generosamente quel che Egli ha, non importa quale ne sia il costo (Isaia 43:3ss) per riconquistarsi il Suo popolo. \u00c8 in questo contesto che il Nuovo Testamento parla del sangue di Cristo, cio\u00e8 dell'offerta della Sua vita ubbidiente elargita nella Sua stessa morte, come il costo della nostra redenzione (\"Prima lettera di Pietro\" 1:18,19; \"Lettera ai Romani\" 3:24,25; \"Lettera agli Ebrei\" 9:14), per aver commesso il peccato originale.\nNuovo Testamento.\nLa redenzione nel Nuovo Testamento descrive un aspetto della salvezza. L'uso di questa parola ci rammenta come Cristo \u00e8 venuto per liberare la creatura umana dalla schiavit\u00f9 di potenze del male, che opprime l'individuo e pregiudica la sua libert\u00e0 e la sua vita, come pure da ogni iniquit\u00e0 (\"Lettera a Tito\" 2:14; cfr. \"Lettera ai Romani\" 7). Essa include la redenzione del corpo (Romani 8:23; cfr. Filippesi 3:4). Sebbene il prezzo di questa redenzione sia stato pagato completamente, e i frutti immediati di questo pagamento sono pienamente goduti nella riconciliazione con Dio, il pieno godimento dei frutti ultimi della redenzione dovr\u00e0 attendere il secondo avvento (\"Lettera agli Efesini\" 4:30; \"Lettera ai Romani\" 8:23)\nGes\u00f9 considerava le guarigioni e gli esorcismi che Egli operava, come segni dell'aspetto redentore della Sua opera. Cos\u00ec Egli descriveva la Sua opera: \"il Figlio dell'uomo non \u00e8 venuto per essere servito ma per servire e per dare la sua vita come prezzo di riscatto per molti\" (Matteo 20:28). In questa descrizione Egli sembra avere in mente il Servo sofferente di Isaia , la cui vita viene offerta come espiazione al fine di portare libert\u00e0 a molti. Essa suggerisce come le sofferenze e la morte di Ges\u00f9 siano un sacrificio sostitutivo, vicario, per pagare il costo della redenzione umana.\nRedenzione nel Buddhismo.\nLa redenzione o auto-redenzione, nel Buddhismo, \u00e8 invece un'azione dell'uomo che rispettando gli insegnamenti dei Buddha o dei Bodhisattva si libera dalla natura del Sa\u1e43s\u0101ra accedendo al Nirvana.\nIl Buddhismo crede che solo questo posto qui e questo momento adesso sono reali e che il resto, passato e avvenire, non hanno esistenza reale. Ne deriva che l'unico posto dove la condotta possa essere buona o cattiva \u00e8 qui e adesso. Il Buddhismo afferma che il bene e il male hanno un rapporto diretto col momento presente, qui e adesso. Agire moralmente significa agire correttamente a quel momento preciso. Agire correttamente in questo momento stesso \u00e8 l'unica vera moralit\u00e0. Evidentemente, possiamo discutere del bene e del male in quanto concetti astratti, per\u00f2 quelle astrazioni sono sempre separate della situazione reale cui siamo al confronto qui e adesso, e sono quindi parziali, e non potranno mai fungere da guida completa per la nostra azione al presente.\nNelle situazioni reali, per\u00f2, il nostro comportamento si decide a seconda dello stato del nostro corpo/mente al momento dell'agire, e non a seconda dei Precetti presi isolatamente. Proviamo sinceramente a seguire i precetti, per\u00f2 se infrangiamo uno di essi, il Buddhismo ci incita a ritrovare lo stato di equilibrio e agire correttamente al presente, piuttosto che fare penitenza per la cattiva condotta passata, ch'\u00e8 passata e non potr\u00e0 mai venire cambiata.\nIl Buddhismo insegna anche che esistono che le nostre azioni hanno sempre conseguenze, sia nella nostra attuale vita sia in quella prossima, perci\u00f2 bisogna cercare di compiere del bene e di meditare sulla vacuit\u00e0 affinch\u00e9 non dopo la morte ma qui ed ora si possa realizzare lo stato Paradisiaco del Nirvana.\nL'Inferno buddhista \u00e8 la vita ordinaria, lo stato non realizzato della mente-corpo in preda alle convulsioni dei desideri e alle fermentazioni della mente, il paradiso \u00e8 il loro superamento.\nLe azioni positive ci permettono di vivere bene e raggiungere il Paradiso, ci\u00f2 significa che la vita sar\u00e0 libera dal dolore perch\u00e9 il dolore viene superato dall'attingimento del Nirvana o Illuminazione.\nPerci\u00f2 \u00e8 necessario meditare per raggiungere il Nirvana.\nRedenzione nell'Ebraismo.\nNell'Ebraismo la redenzione (ebraico \"ge'ulah\") si riferisce a Dio che redime il popolo di Israele dai vari esili. Ci\u00f2 include la redenzione finale dall'esilio presente. Nella filosofia chassidica si fanno paralleli tra la redenzione dall'esilio e la redenzione personale che si ottiene quando una persona raffina i suoi tratti caratteriali. Nell'escatologia ebraica si esaminano alcuni temi della religione ebraica, concernenti il messianismo giudaico, la vita oltre la vita, e la risurrezione dei morti. La parola escatologia (intesa come \"discorso sulla fine\"), genericamente, \u00e8 l'area della teologia e della filosofia che tratta di ipotetici eventi finali nella storia del mondo, del destino ultimo dell'umanit\u00e0, e dei relativi concetti, tra cui la \"redenzione\" da condizioni di oppressione individuale e collettiva.\nNell'ambito di una famiglia la redenzione (radice \"ga'al\") era un processo mediante il quale, se un uomo si era pregiudicato una propriet\u00e0 od era caduto in schiavit\u00f9, quel che aveva perduto poteva ritornare al suo vero proprietario o la libert\u00e0 avrebbe potuto essere ricomprata (Levitico 25:25; Ruth 4:4-6). In questo caso il \"redentore\" era il parente pi\u00f9 prossimo che cos\u00ec poteva proteggere e appoggiare i diritti dello sfortunato parente. Talvolta, l'obbligo del parente pi\u00f9 vicino poteva cos\u00ec significare il vendicarsi dei torti che gli erano stati fatti. Lo scopo essenziale della redenzione era quindi la liberazione dalla perdita o dalla schiavit\u00f9. Quando nell'Antico Testamento si parla di Dio come di Colui che opera redenzione per Israele, la frase deve essere interpretata attraverso le citate analogie, specialmente quella del redentore-parente pi\u00f9 prossimo. \u00c8 in questo ruolo che Dio effettua la redenzione del suo popolo dall'Egitto (Deuteronomio 9:26) e da Babilonia (Isaia 43:1). Senza dubbio \u00e8 appropriato parlare di Dio come del \"Redentore\". L'azione redentrice di Dio in questi grandi avvenimenti storici \u00e8 considerato il segno che la Sua mano redentrice pu\u00f2 estendersi allo stesso modo sul peccato, sulle potenze demoniache e persino sulla morte (Isaia 33:22ss; Salmi 130:8). Si riconosce pure che la Sua attivit\u00e0 redentrice si estende anche verso l'individuo quando egli \u00e8 coinvolto a lottare contro i mali della vita (2 Samuele 4:9,10; Salmi 34:22).\nFiglio primogenito.\nIl figlio primogenito era considerato appartenente unicamente a Dio, fintanto che non fosse redento da un qualche tipo di sacrificio. Il termine ebraico usato per questo sacrificio di redenzione era \"padah\" (Esodo 13:13; Numeri 18:25ss). Ne deriva il \"Pidyon HaBen\", () o \"riscatto del primogenito\", \u00e8 una mitzvah dell'ebraismo dove il figlio primogenito israelita viene \"redento\" con cinque shekel d'argento dal suo stato di santit\u00e0 genetliaca. Le monete del riscatto vengono offerte in dono al Kohen (sacerdote ebraico). Pagando un prezzo di redenzione, un risarcimento, un uomo poteva riscattare la propria vita: \"Se gli s'impone un risarcimento, egli dovr\u00e0 pagare, come riscatto della propria vita, tutto quello che gli sar\u00e0 imposto\" ().\nRedenzione nell'Islam.\nNell'Islam piuttosto che redenzione, si considera la \"salvezza\" per l'entrata in cielo. La parola non copre la possibile condanna all'inferno, o dei diversi livelli di inferno e di cielo. L'Islam insegna che le persone che muoiono non credendo in Dio, non ricevono la salvezza. Si insegna anche che i non musulmani che muoiono credendo in Dio, ma non credendo nel suo messaggio (l'Islam), sono lasciati alla decisione alla Sua volont\u00e0. Coloro che muoiono credendo nel \"unico Dio\" e il suo messaggio \"Islam\" ricevono la salvezza.\nL'Islam insegna che tutti i cristiani, ebrei, sabei vissuti rettamente prima della venuta di Maometto entreranno in Paradiso, ma coloro che sono vissuti dopo Maometto devono accettare l'Islam per esser salvati.\nL'Islam sottolinea inoltre che, al fine di ottenere la salvezza, bisogna evitare di peccare ed eseguire opere buone. L'Islam riconosce l'inclinazione dell'umanit\u00e0 verso il peccato, quindi ai musulmani viene costantemente ingiunto di cercare il perdono di Dio e pentirsi. L'Islam insegna che nessuno pu\u00f2 ottenere la salvezza semplicemente in virt\u00f9 della fede o delle azioni, invece \u00e8 la Misericordia di Dio che procura la salvezza. Tuttavia tale pentimento non deve essere usato per peccare ulteriormente. L'Islam insegna che Dio \u00e8 misericordioso, ma anche onnipresente. Il Corano afferma:"}
{"id": "744791", "revid": "1632387", "url": "https://it.wikipedia.org/wiki?curid=744791", "title": "Blood Mountain", "text": "Blood Mountain \u00e8 il terzo album della band statunitense Mastodon, il primo distribuito da una major, la Warner Bros., nel 2006."}
{"id": "744796", "revid": "125163756", "url": "https://it.wikipedia.org/wiki?curid=744796", "title": "Capo del governo", "text": "Il capo del governo \u00e8 la persona a capo del potere esecutivo di uno Stato sovrano e ha normalmente il compito di presiedere il gabinetto di governo, l'organo collegiale che riunisce i ministri. A seconda della forma di governo adottata pu\u00f2 coincidere o non coincidere con la carica di capo dello Stato.\nNelle repubbliche presidenziali e nelle monarchie assolute non esiste un capo del governo distinto dal capo dello Stato, mentre nei sistemi parlamentari, dove il capo dello Stato riveste principalmente una funzione cerimoniale e di garanzia, le due figure sono separate e il capo del governo \u00e8 responsabile di fronte al Parlamento. Cos\u00ec anche nella repubblica semipresidenziale dove, per\u00f2, il capo del governo \u00e8 responsabile anche di fronte al capo dello Stato.\nI vari paesi hanno adottato titoli formali differenti per indicare il capo del governo nelle rispettive costituzioni. Tra i titoli pi\u00f9 comuni vi sono quelli di \"primo ministro\", \"presidente del Consiglio dei ministri\", \"cancelliere\", \"presidente del Governo\", \"ministro presidente\" e \"ministro di Stato\". Le funzioni e le prerogative del capo del governo, a prescindere dal titolo formale con cui viene chiamato, variano ampiamente nei diversi ordinamenti costituzionali.\nDenominazioni attualmente in uso.\nLa denominazione pi\u00f9 diffusa per un capo del governo \u00e8 quella di \"primo ministro\", utilizzata ad esempio nel Regno Unito, in Francia e nei reami del Commonwealth. Talvolta il titolo di \"primo ministro\", insieme alla sua forma abbreviata \"premier\", viene usato impropriamente o imformalmente per esempio (Italia o la Polonia) per indicare il capo del governo anche laddove il titolo formale \u00e8 un altro.\nIl capo del governo nel sistema parlamentare.\nNel sistema parlamentare, il governo opera secondo il seguente modo:\nTutti questi requisiti investono direttamente il ruolo del capo del governo. Di conseguenza, esso si muove spesso \"alla giornata\" nei confronti del parlamento, rispondendo alle interrogazioni parlamentari e difendendo l'operato del governo di fronte all'assemblea legislativa.\nIn un sistema semi-presidenziale invece, questo ruolo del capo del governo non \u00e8 necessario nel funzionamento del parlamento.\nNomina.\nIn molti paesi, il capo del governo riceve dal capo dello Stato il compito di formare un governo sulla base dei rapporti di forza tra i partiti che siedono in parlamento. In altri stati il capo del governo \u00e8 direttamente eletto dal parlamento. Molti sistemi parlamentari richiedono che i ministri siano membri del parlamento, mentre altri impediscono ai membri del parlamento di far parte del governo, a meno che essi non lascino l'incarico parlamentare.\nDimissioni.\nIn un sistema parlamentare, il capo del governo pu\u00f2 essere rimosso dalla carica nei seguenti casi:\nPosizione all'interno del governo.\nLe costituzioni differiscono nella gamma e negli scopi dei poteri gestiti dal capo del governo. Alcune costituzioni pi\u00f9 vecchie (ad esempio quella australiana del 1900 e quella del Belgio del 1830) non fanno menzione del ruolo del primo ministro, carica che si \u00e8 affermata successivamente \"de facto\" senza un riconoscimento costituzionale formale. Alcune costituzioni descrivono il primo ministro come \"primus inter pares\" (primo tra pari): esempi di ci\u00f2 sono la costituzione della Finlandia e quella attuale del Belgio. Altri stati, indicano il primo ministro come la figura centrale e predominante all'interno del governo; il Taoiseach dell'Irlanda, ad esempio, pu\u00f2 decidere da solo se e quando sciogliere il parlamento, in contrasto con altri paesi dove una decisione del genere \u00e8 presa collettivamente dall'intero governo.\nIn molti paesi, uno degli effetti del processo di \"personalizzazione della politica\" \u00e8 stato quello di rendere il primo ministro sempre pi\u00f9 una figura \"semi-presidenziale\"; ci\u00f2 \u00e8 dovuto in parte all'attenzione particolare dei mass media verso i leader politici piuttosto che sulla cronaca parlamentare e in parte alla crescente centralizzazione del potere nelle mani del primo ministro. Accuse di questo tipo sono state mosse verso due recenti primi ministri britannici, Margaret Thatcher e Tony Blair; verso il primo ministro del Canada Pierre Trudeau, e verso il Cancelliere della Germania Ovest (e successivamente della Germania unita) Helmut Kohl.\nResidenza ufficiale.\nAl capo del governo viene spesso assegnata una residenza ufficiale, in maniera simile a quanto accade per il capo dello Stato.\nAlcuni esempi di residenze ufficiali dei capi del governo sono:\nVedi anche residenza ufficiale per una lista pi\u00f9 completa.\nIl nome della residenza \u00e8 spesso usato come metonimia o titolo alternativo per indicare \"il governo\": ad esempio una frase del tipo \"Palazzo Chigi ha deciso\" \u00e8 da interpretarsi come \"Il Governo italiano ha deciso\".\nAllo stesso modo, i capi del governo di entit\u00e0 federali di livello subnazionali possono avere a disposizione una residenza ufficiale. Ci\u00f2 rappresenta spesso le aspirazioni indipendentiste, o quantomeno autonomiste, di governi regionali o provinciali. Un esempio \u00e8, in Belgio, la residenza ufficiale del presidente-ministro della Comunit\u00e0 Fiamminga di lingua olandese ossia l\"Hotel Herrera\" a Bruxelles e quella del presidente-ministro della Regione Vallone di lingua francese ossia l\"\u00c9lysette\" (un diminutivo in francese dell'Eliseo, il palazzo presidenziale francese) a Namur.\nIn ogni modo, le residenze dei capi di governo sono solitamente pi\u00f9 piccole di quelle dei capi di Stato, anche nel caso in cui quest'ultima sia una carica prettamente cerimoniale, a meno che le due figure siano combinate come accade per:"}
{"id": "744797", "revid": "298229", "url": "https://it.wikipedia.org/wiki?curid=744797", "title": "Campionati europei di nuoto in vasca corta 1999", "text": "I settimi Campionati europei di nuoto in vasca corta si sono svolti a Lisbona (Portogallo) dal 9 al 12 dicembre 1999."}
{"id": "744799", "revid": "53508", "url": "https://it.wikipedia.org/wiki?curid=744799", "title": "QCad", "text": "QCAD \u00e8 un CAD 2D molto semplice, rilasciato sotto licenza GPL. Permette la creazione e la stampa di disegni 2D.\nSviluppo.\nIl programma \u00e8 disponibile per Windows, GNU/Linux e Mac OS.\n\u00c8 sviluppato dalla Ribbonsoft e il suo principale sviluppatore \u00e8 Andrew Mustun.\nFa uso delle librerie \"dxflib\" dello stesso sviluppatore e delle librerie Qt della Trolltech.\nVersioni disponibili.\nSul sito delle Ribbonsoft viene messo a disposizione il codice sorgente del programma in una versione non aggiornatissima (la Community Edition), non disponibile per Windows, che impiega la versione 3 delle librerie Qt. Il codice viene rilasciato sotto licenza GPL. Se si vuole avere una versione binaria aggiornata che fa uso delle librerie Qt versione 4 \u00e8 necessario acquistare una licenza, altrimenti ci si deve accontentare di una delle demo disponibili sul sito, che dopo un certo lasso di tempo si chiudono automaticamente.\nSe invece non ci sono particolari esigenze \u00e8 sufficiente compilare il codice sorgente smanettando un po' con gli script di installazione e facendo a meno delle ultime novit\u00e0.\nDal 9 marzo 2010, \u00e8 disponibile una versione di \"QCad Community Edition\" compilata per Windows, reperibile su Sourceforge.&lt;br&gt; \nNel 2011, da un fork di queste librerie \u00e8 nato LibreCAD, cad 2D multipiattaforma e multilingua.\nNel 2012 \u00e8 uscita la versione 3 decisamente migliorata.\nFormato file.\nIl formato dei file che utilizza \u00e8 il DXF (versione 2000) anche se non ne supporta tutte le estensioni, in particolare non supporta i layout. I file si possono esportare in vari formati, ma non in VRML e in SVG.\n\u00c8 possibile stampare i disegni utilizzando le stampanti di sistema (in particolare sotto GNU/Linux supporta senza problemi CUPS). \u00c8 inoltre possibile stampare i disegni su file postscript, opzione che permette di importare le tavole all'interno di programmi di impaginazione.\nDalla versione 3 gestisce anche il formato DWG."}
{"id": "744800", "revid": "339392", "url": "https://it.wikipedia.org/wiki?curid=744800", "title": "Servizio Ferroviario Metropolitano Bolognese", "text": ""}
{"id": "744802", "revid": "438678", "url": "https://it.wikipedia.org/wiki?curid=744802", "title": "El tesoro de la diosa blanca", "text": "El tesoro de la diosa blanca \u00e8 un film del 1982 diretto da Jes\u00fas Franco.\nFu girato alle Isole Canarie.\nSi tratta di un film di genere, legato al filone dei B-movies americani dedicati alla figura di Liana, la compagna di Tarzan. Anche la protagonista del film di Franco si chiama infatti Liana ed \u00e8 una ragazza bianca cresciuta nella giungla.\nDistribuzione.\nVersioni.\nDel film esistono due versioni principale, la spagnola e la francese, quest'ultima doppiata anche in inglese e tedesco.\nLa versione spagnola, che pu\u00f2 essere considerata l'originale, \u00e8 distribuita dalla Lauren Film, S. A.\nLa versione francese - intitolata Les diamants du Kilimandjaro - fu modificata rispetto al film spagnolo quasi certamente dietro richiesta del produttore, come accadde di norma ai film di Jess Franco prodotti o coprodotti dalla Eurocin\u00e9.\nLe differenze sono molto rilevanti. In particolare, furono rigirate numerose scene nel villaggio in modo da dare pi\u00f9 spazio alle vita della trib\u00f9 ed accentuare la componente \"trash\" legata alle immagini dei selvaggi, sacrificando in cambio alcune suggestive sequenze nella dimora sotterranea di Mr. de Winter. Anche il finale \u00e8 totalmente diverso.\nLa versione tedesca \u00e8 figlia di quella francese ma presenta alcune importanti differenze nel montaggio. La scene dell'incidente aereo, in particolare, che apre \"Les diamants du Kilimandjaro\" \u00e8 posticipata in modo da trasformarla in un \"flashback\" di Mrs. de Winter.\nIl titolo scelto dal distributore tedesco, \"Mondo Cannibale. Nackt unter Wilden\", istituisce una relazione inesistente con i sottogeneri dei Mondo movies e dei film di cannibalismo.\nEdizioni DVD.\nSolo la versione francese e la sua variante tedesca sono state pubblicate su DVD, negli Stati Uniti (\"Diamonds of Kilimandjaro\", Media Blasters, Shriek Show - 95') e in Germania (\"Mondo Cannibale 4: Nackt unter Wilden\", Laser Paradise e X-Rated Kult - 90')."}
{"id": "744804", "revid": "363629", "url": "https://it.wikipedia.org/wiki?curid=744804", "title": "Gibberling", "text": ""}
{"id": "744807", "revid": "2178", "url": "https://it.wikipedia.org/wiki?curid=744807", "title": "Tempus regit actus", "text": ""}
{"id": "744811", "revid": "117682348", "url": "https://it.wikipedia.org/wiki?curid=744811", "title": "Tempus regit actum", "text": "Tempus regit actum \u00e8 una locuzione in lingua latina usata nel mondo del diritto, solitamente tradotta in italiano con l'espressione \"il tempo regola l'atto\" (processuale).\nSignificato.\nL'interpretazione ordinaria della frase \u00e8 quella data in diritto processuale sia civile sia penale, sulla base della quale il diritto processuale in vigore al momento della causa regola (o governa) \"l'actum\" (con tempus soggetto e actum oggetto). Il principio di diritto processuale \"tempus regit actum\" \u00e8 perci\u00f2 quello in virt\u00f9 del quale \"l'atto processuale \u00e8 soggetto alla disciplina vigente al momento in cui viene compiuto\", \"sebbene successiva all'introduzione del giudizio\".\nIl principio \"ogni atto va valutato secondo la norma vigente al momento del suo compimento\" \u00e8 di ordine generale (art. 11, primo comma, disposizioni sulla legge in generale), ma non \u00e8 espresso nella Costituzione, per cui sono ammesse leggi ordinarie con efficacia retroattiva quando, per\u00f2, esse non violino i principi fondamentali dello Stato (vedi, ad es., le leggi penali di cui all'art. 25 comma 2 Cost., le leggi che impongano tributi, o che inibiscano o rendano pi\u00f9 gravoso l'esercizio di diritti).\nNe consegue che per il principio tempus regit actum \"deve essere applicata la normativa vigente al momento dell'adozione del provvedimento\". Tale principio, peraltro, si applica alle regole processuali (che mutano la procedura) ma non invece a quelle sostanziali (che regolano i diritti) per le quali invece la modifica della normativa non inciderebbe sui rapporti sorti prima della modifica della normativa stessa; pertanto la modifica di una norma sostanziale non sarebbe per s\u00e9 applicabile ai rapporti sorti antecedentemente alla modifica stessa a differenza dei rapporti processuali che, come detto, sarebbero sempre regolati dalla norma vigente all'epoca di utilizzo della norma, a prescindere dal momento di accadimento del fatto. In altri termini solo per norme a carattere sostanziale vi sarebbe una sorta di \"retroattivit\u00e0\".\nIn tema di successione delle leggi nel tempo il principio del \u201ctempus regit actum\u201d, proprio della materia processuale, non trova invece applicazione nel caso in cui dalla norma processuale discenda in via diretta la determinazione di una pena o situazione \"pi\u00f9 favorevole\".\nTraduzione alternativa.\n\u00c8 stata anche avanzata una traduzione diversa della frase considerando \"tempus\" complemento oggetto del verbo nella sua accezione di \"fissare\": quindi \"l'atto definisce il tempo\" (cui far riferimento per individuare la norma applicabile) \u00e8 una espressione usata in diritto per identificare il principio dell'irretroattivit\u00e0 della legge penale e il divieto di ultrattivit\u00e0 della stessa, comportando che un reo deve essere giudicato con la legge del momento in cui fu commesso il reato o prosciolto se questo al tempo non era considerato tale. \nQuesta interpretazione per\u00f2 non collima con il fatto che in latino \"actum\" \u00e8 caso accusativo, cio\u00e8 complemento oggetto, mentre per essere soggetto (caso nominativo) dovrebbe essere scritto actus, essendo maschile della seconda declinazione che ha il caso nominativo sempre con il suffisso \"us\" (mentre nella 2\u00aa declinazione solo i nomi neutri terminano in \"um\" anche al caso nominativo).\nInvece \"tempus\" essendo un sostantivo neutro di terza declinazione, ha il suffisso in \"us\" sia al caso nominativo (soggetto) che al caso accusativo (complemento oggetto).\nNel diritto italiano.\nLa stessa locuzione \u00e8 usata anche in diritto amministrativo nel senso che \"ciascun atto di una serie procedimentale deve uniformarsi alla disciplina vigente nel momento in cui viene adottato\".\nNel diritto sanzionatorio amministrativo la locuzione indica il principio secondo il quale la sanzione debba essere irrogata sulla base della norma vigente nel tempo in cui fu commesso l'illecito amministrativo, anche se una legge successiva potesse essere pi\u00f9 favorevole (ossia diminuisce la sanzione o addirittura la abroga)."}
{"id": "744813", "revid": "2206213", "url": "https://it.wikipedia.org/wiki?curid=744813", "title": "Marco Cocci", "text": "Biografia.\nLeader, cantante e autore della rock band Malfunk, ha inciso quattro album: \"Tempi supplementari\" (1996), \"Malfunk\" (1998), \"Dentro\" (2003), \"Randagi\" (2007). \u00c8 inoltre occasionalmente modello per alcune campagne pubblicitarie legate a grandi nomi della moda italiana. Esordisce sul grande schermo nel 1997 con \"Ovosodo\", regia di Paolo Virz\u00ec, dove interpreta il (finto) ribelle Tommaso. Nello stesso anno recita nel film di produzione spagnola \"Mi dulce\". Nel 2001 compare nella parte di Alberto, un venticinquenne single sessualmente molto attivo, in \"L'ultimo bacio\". Seguono altri ruoli da protagonista in \"Fughe da fermo\" (2001) e \"Prima dammi un bacio\" (2003).\nNel 2004 approda a MTV per condurre \"\" anche se per una sola stagione. Nel 2008 conduce \"Pirati\", trasmissione televisiva di Rai 2. Tra gli altri suoi lavori, ricordiamo i film: la miniserie TV \"Doppio agguato\" (2003), \"Amatemi\" (2005), entrambi per la regia di Renato De Maria, \"Commediasexi\", regia di Alessandro D'Alatri, e \"Rosso come il cielo\", regia di Cristiano Bortone, entrambi del 2006. Nel febbraio 2006 inizia la sua partecipazione al progetto Rezophonic ideato da Mario Riso \u00abper offrire da bere a chi ha veramente sete\u00bb in collaborazione con l'AMREF.\nNel 2008 con il progetto Rezophonic duetta nella 58\u00aa edizione del Festival della Canzone Italiana insieme a L'Aura nel brano \"Basta!!\". In televisione appare, tra l'altro, in \"L'uomo che cavalcava nel buio\" (2009), regia di Salvatore Basile. Entra nel cast della fiction della Rai \"Medicina generale 2\" con Nicole Grimaudo e Andrea Di Stefano. Nel 2010 riveste i panni di Alberto in \"Baciami ancora\" (2010), ancora diretto da Gabriele Muccino. Il 19 febbraio 2010 duetta insieme a Irene Grandi nel brano \"La cometa di Halley\", durante la quarta serata del 60\u00ba Festival della Canzone Italiana.\nIl 22 giugno 2012 ha aperto la rassegna torinese \"STOW\" (Seattle Torino One Way), rassegna di spettacoli che avrebbe dovuto concludersi con un concerto - poi annullato - di Chris Cornell. Nel 2013 \u00e8 protagonista del film \"Mr America\", opera prima del regista Leonardo Ferrari Carissimi, dove interpreta il protagonista, al fianco di Anna Favella. Il 16 maggio 2019, lasciatosi alle spalle l'esperienza con i Malfunk, esordisce con il suo primo album da solista intitolato \"Steps\", lavoro composto da 13 brani."}
{"id": "744816", "revid": "767487", "url": "https://it.wikipedia.org/wiki?curid=744816", "title": "John K. Samson", "text": "Carriera.\n\u00c8 stato il bassista del gruppo punk Propagandhi a met\u00e0 degli anni novanta ma probabilmente \u00e8 pi\u00f9 famoso per il suo attuale ruolo di front-man del quartetto indie rock The Weakerthans.\nNel 1993, quando ancora era un membro dei Propagandhi, ha pubblicato un album solista di 15 brani su cassetta intitolato \"Slips and Tangles\". Nel 1995 sei di queste canzoni furono pubblicate su uno split insieme al gruppo punk Painted Thin, ora non pi\u00f9 in attivit\u00e0. In seguito al successo di critiche dei Weakerthans, la parte di Samson del CD \u00e8 stata ripubblicata on-line dalla G7 Welcoming Committee Records come EP digitale nel 2006.\nOltre ad essere impegnato musicalmente, Samson \u00e8 anche un membro fondatore della Arbeiter Ring Publishing, un collettivo editoriale di Winnipeg, la sua citt\u00e0 natale. Samson \u00e8 attivo sulla scena artistica di Winnipeg, collaborando a progetti con artisti come sua moglie Christine Fellows e Clive Holden.\nSamson ha supportato il romanzo di Miriam Toews \"Un complicato atto d'amore\" al concorso \"Canada Reads 2006\", portandolo alla vittoria. Nell'edizione 2007 del \"Canada Reads\", un concorso che vedr\u00e0 scontrarsi i sostenitori dei vincitori delle cinque edizioni precedenti, Samson torner\u00e0 per supportare il romanzo di Heather O'Neill \"Lullabies for Little Criminals\" (ancora inedito in Italia)."}
{"id": "744829", "revid": "48304", "url": "https://it.wikipedia.org/wiki?curid=744829", "title": "John Kristjan Samson", "text": ""}
{"id": "744837", "revid": "78273", "url": "https://it.wikipedia.org/wiki?curid=744837", "title": "Avant garde metal", "text": ""}
{"id": "744839", "revid": "1543377", "url": "https://it.wikipedia.org/wiki?curid=744839", "title": "Euphausia superba", "text": "Il krill \"(Euphausia superba\" ), noto comunemente come krill antartico, \u00e8 un crostaceo della famiglia Euphausiidae, diffuso in Antartide.\n\u00c8 una specie chiave dell'ecosistema antartico e, in termini di biomassa, probabilmente la specie animale pi\u00f9 abbondante sul pianeta (approssimativamente 500 milioni di tonnellate).\nVive in branchi che possono arrivare a un numero di 10000\u201330000 individui per metro cubo."}
{"id": "744842", "revid": "1725819", "url": "https://it.wikipedia.org/wiki?curid=744842", "title": "Vatican Media", "text": "Vatican Media, precedentemente Centro Televisivo Vaticano, \u00e8 un organismo della Santa Sede dal 1996 nonch\u00e9 servizio radiotelevisivo ufficiale dello Stato della Citt\u00e0 del Vaticano.\nStoria.\nVatican Media nasce il 22 ottobre 1983 con il nome di Centro Televisivo Vaticano. Il suo scopo principale \u00e8 di \u00abcontribuire all'annuncio universale del Vangelo, documentando con le immagini televisive il ministero pastorale del Sommo Pontefice e le attivit\u00e0 della Sede Apostolica\u00bb. Trasmette la Santa Messa in mondovisione e spesso parte del suo palinsesto (specialmente le dirette) \u00e8 ripetuto in simulcast da TV2000, Telepace, Padre Pio TV e Radio Maria, che sono i canali TV gratuiti cattolici pi\u00f9 diffusi.\n\u00c8 una delle tre fonti ufficiali per la diffusione delle notizie riguardanti la Santa Sede, insieme a Radio Vaticana e al giornale L'Osservatore Romano.\nIl direttore della rete \u00e8 Stefano D'Agostini.\nVatican Media \u00e8 membro dell'Unione europea di radiodiffusione e collabora con la Rai attraverso la struttura Rai Vaticano, che provvede alla distribuzione televisiva in Italia e all'estero degli eventi trasmessi in diretta.\nDalla fine del 2017 il CTV si rinnova nella grafica e nel nome, divenuto ora Vatican Media.\nCanale televisivo.\nIl canale trasmette tutto l'anno, per 24 ore al giorno.\nScopo principale del Vatican Media \u00e8 di riprendere in diretta le attivit\u00e0 del Papa (quali, ad esempio, la recita dell'Angelus, le udienze generali, le Sante Messe), ivi comprese le visite pastorali, in Italia e all'estero, e pi\u00f9 in generale tutti gli eventi e manifestazioni che si svolgono in Vaticano. Il segnale audio-video viene distribuito a beneficio dei network televisivi e delle agenzie giornalistiche di tutto il mondo. Se non vi sono eventi da trasmettere, il Vatican Media propone sui suoi canali un'immagine fissa proveniente da una telecamera che riprende in diretta piazza San Pietro.\nVatican Media si occupa altres\u00ec di produrre documentari in varie lingue e di offrire assistenza tecnica agli organi stampa che mandano loro inviati nella Citt\u00e0 del Vaticano.\nPossiede un archivio di registrazioni audiovisive dall'anno 1984 in poi, conservato in ambienti ad atmosfera controllata e catalogato con sistemi informatici. La segreteria della struttura pu\u00f2 fornire su supporti home video porzioni di registrazione provenienti da detto archivio.\nVerso fine del 2013 il CTV ha intrapreso la digitalizzazione totale del proprio archivio audiovisivo e contestualmente ha inaugurato il proprio sito web ufficiale, \"ctv.va\".\nDal 2017 il CTV si rinnova entrando a far parte della Segreteria per la comunicazione (divenuto nel 2018 \"Dicastero per la comunicazione\") e cambiando il nome in Vatican Media.\nTecniche di trasmissione.\nL'emittente trasmette in digitale terrestre da Castel Gandolfo (UHF 45), mediante un ripetitore posizionato sul Palazzo Pontificio. All'interno del multiplex sono presenti varie versioni dell'emittente (con qualit\u00e0 e lingua dell'audio variabili) e Radio Vaticana; la copertura \u00e8 limitata alla provincia di Roma e i territori limitrofi ad essa.\nAlcune trasmissioni e dirette del canale sono ripetute come nella vigilia di Natale in simulcast con Rai 1, TV2000 e Telepace. Il canale \u00e8 altres\u00ec visibile in streaming online (in diversi formati con qualit\u00e0 audio-video variabili) sul sito istituzionale della struttura, sul portale web del Vaticano e sul canale ufficiale YouTube.\nIl canale trasmette inoltre gratuitamente in Africa (ad eccezione del Maghreb), negli Stati Uniti centrorientali, in Messico e in America Latina, tramite i satelliti Astra (5\u00b0 est) ed Hispasat (30\u00b0 ovest).\nDal 17 aprile 2011 Vatican Media ha introdotto le trasmissioni in formato (che \u00e8 divenuto a poco a poco l'aspect ratio unico d'emissione) e in standard HD a 1080i, sul canale CTV HD (LCN 555). In occasione della prima messa di papa Francesco, nel 2013, ha sperimentato anche la trasmissione in Super HD, annunciando poi di voler estendere sempre di pi\u00f9 l'adozione di questo standard."}
{"id": "744845", "revid": "120881265", "url": "https://it.wikipedia.org/wiki?curid=744845", "title": "Kris &amp; Kris", "text": "Biografia.\nIl successo tra anni novanta e duemila.\nLe due si sono conosciute a Bologna, dove lavoravano entrambe come modelle, e hanno iniziato a lavorare in duo, debuttando in televisione come veejay di MTV nel 1998, dove presentano il programma \"Dancefloor Chart\", che conducono fino al 2003. Diventano presto due delle presentatrici di punta del canale, presentando negli anni successivi diversi programmi: nelle estati del 1999, 2000 e 2001 conducono il programma \"MTV On the Beach\"; dal 1999 al 2001 conducono tre edizioni di \"MTV Select\" insieme a Francesco Mandelli; dal 2000 al 2002 conducono il programma \"Stylissimo\". Nel gennaio del 2001 inoltre, Kris Reichert conduce in solitaria il programma \"MTV Rocks\".\nNell'estate del 2001 iniziano a lavorare anche in RAI, dove conducono per Rai 1 due eventi musicali legati al Festival di Sanremo: in giugno \"Sanremo Estate\" assieme a Carlo Conti e a settembre \"Sanremo immagine Jazz &amp; Blues\" con \"Massimo Cotto\".\nNella stagione 2003-2004 passano a Rai 2, dove conducono il programma musicale \"\" insieme ad Alvin. Nell'autunno del 2006 partecipano in coppia come concorrente unico alla quarta edizione del reality show \"L'isola dei famosi\", condotto da Simona Ventura su Rai 2, decidendo poi di ritirarsi nel corso della terza puntata dopo aver capito di aver frainteso lo spirito del programma.\nNel 2005 entrano a far parte del team di Radio 105 con il programma del week-end \"Kris &amp; Love\"; rimarranno alla guida del programma per unidici anni, fino all\u2019estate del 2016. Nella stagione 2009-2010 tornano a lavorare per MTV come voci del programma \"Crispy News\".\nAnni duemiladieci: nuovi progetti.\nDal 2012 al 2016 partecipano come opinioniste fisse al programma \"Mattino Cinque\", condotto da Federica Panicucci su Canale 5. Nella stagione 2016-2017 Kris Reichert passa a Radio Monte Carlo, dove conduce il programma \"Kris in the Music\". Nel maggio del 2017 Kris Reichert pubblica l'EP di musica country \"Chaos in Texas\"."}
{"id": "744847", "revid": "22475", "url": "https://it.wikipedia.org/wiki?curid=744847", "title": "Onorevoli Wanted", "text": "Onorevoli Wanted \u00e8 un libro scritto da Peter Gomez e Marco Travaglio, pubblicato da Editori Riuniti nel 2006.\nIl libro parla della situazione giudiziaria della classe politica italiana della XV legislatura, e contiene storie, sentenze e scandali su 25 pregiudicati, 26 imputati, 19 indagati e 12 cosiddetti \"miracolati\" eletti nel parlamento italiano ed europeo.\nA partire dall'etimologia della parola \"candidato\" (da \"candidatus\" in latino), cio\u00e8 vestito di toga candida - emblema degli aspiranti alle magistrature romane e simbolo di onest\u00e0 - nel testo vengono analizzati i \"candidati\" presenti nel Parlamento italiano che hanno avuto guai con la giustizia."}
{"id": "744848", "revid": "77358", "url": "https://it.wikipedia.org/wiki?curid=744848", "title": "Vladimir Majakovski", "text": ""}
{"id": "744849", "revid": "486946", "url": "https://it.wikipedia.org/wiki?curid=744849", "title": "Anton \u010cecov", "text": ""}
{"id": "744850", "revid": "38120", "url": "https://it.wikipedia.org/wiki?curid=744850", "title": "Euphasia superba", "text": ""}
{"id": "744861", "revid": "3831", "url": "https://it.wikipedia.org/wiki?curid=744861", "title": "Erciyas Dag", "text": ""}
{"id": "744866", "revid": "599013", "url": "https://it.wikipedia.org/wiki?curid=744866", "title": "Ctv", "text": ""}
{"id": "744869", "revid": "3831", "url": "https://it.wikipedia.org/wiki?curid=744869", "title": "Argaios", "text": ""}
{"id": "744872", "revid": "287204", "url": "https://it.wikipedia.org/wiki?curid=744872", "title": "Erciyes Dagi", "text": ""}
{"id": "744875", "revid": "599013", "url": "https://it.wikipedia.org/wiki?curid=744875", "title": "Giandomenico Mesto", "text": "Dal 27 maggio 2007 \u00e8 cittadino onorario della citt\u00e0 di Reggio Calabria.\nCaratteristiche tecniche.\nEra un terzino destro o centrocampista esterno, dotato di buona corsa e senso della posizione, nonch\u00e9 di un ottimo spirito di sacrificio, e capace di disimpegnarsi talvolta anche come terzino sinistro. La duttilit\u00e0 era una delle sue qualit\u00e0 migliori, unita ad una buona dose di esperienza.\nCarriera.\nClub.\nFiglio d'arte, inizia a dare i primi calci in societ\u00e0 monopolitane ma, ben presto, approda nel settore giovanile amaranto e con la maglia della esordisce in Serie B a 17 anni. Nell'estate del 2000 viene ceduto in prestito alla Cremonese, dove rimane per una stagione. L'anno successivo \u00e8 titolare nella , dove sigla il suo primo gol da professionista. Rientrato nelle file degli amaranto esordisce in serie A il 27 ottobre 2002 in Reggina-Torino 2-1 e, con il mister Walter Mazzarri, indossa anche la fascia di capitano della squadra calabrese. Nel luglio del 2007 il presidente Foti raggiunge l'accordo con l'Udinese cedendo al club friulano la met\u00e0 del cartellino del giocatore. Pertanto nella stagione 2007-2008 gioca con la maglia bianconera dell'Udinese, realizzando 2 gol contro Genoa il 26 settembre 2007 (vittoria del Grifone per 3-2) e Milan a San Siro il 18 maggio 2008 (4-1 per i rossoneri).\nGenoa.\nDopo una stagione in Friuli, viene riscattato alle buste dalla il 25 giugno 2008, per poi essere ceduto (sempre in compropriet\u00e0) il giorno seguente al Genoa che gira alla squadra calabrese il difensore Santos.\nCol Genoa gioca un buon campionato, e l'allenatore Gian Piero Gasperini lo promuove a esterno alto.\nRealizza il primo gol con la maglia rossobl\u00f9 a Genova il 13 settembre 2009 contro il Napoli (4-1), segnando il gol del 2-1 provvisorio con un grandissimo tiro da fuori area su passaggio del proprio portiere. Undici giorni dopo si ripete contro la Juventus sempre a Genova, quando realizza il gol del pareggio su un cross di Sculli direttamente di testa. Chiude la stagione con 5 gol.\nSuo \u00e8 anche il primo gol del Genoa nella stagione 2010-2011, in Udinese-Genoa 0-1.\nNella stagione 2011-2012 diventa il vice-capitano del Genoa.\nNapoli.\nDopo aver iniziato la stagione 2012-2013 tra le file rossoblu, il 31 agosto 2012 viene acquistato per 1,5 milioni di euro dal che lo mette sotto contratto fino al 2015.\nQui ritrova Walter Mazzarri, suo allenatore ai tempi della .\nRealizza il primo gol con la maglia del Napoli l'11 novembre 2012 proprio contro il , segnando la rete del momentaneo 1-1 nella gara poi vinta 4-2 dai partenopei. Rester\u00e0 l'unica rete di una stagione che lo vede scendere in campo 23 volte tra campionato e coppe.\nIl 2 novembre 2013, nella gara contro il , rimedia una lesione al legamento crociato anteriore del ginocchio destro che lo tiene fuori per quattro mesi e mezzo. Colleziona 14 presenze stagionali, di cui 11 in campionato, e vince il primo trofeo con squadre di club, la Coppa Italia. Il 1\u00ba luglio 2014 rinnova per un altro anno il contratto che lo lega alla societ\u00e0.\nIl 22 dicembre dello stesso anno conquista anche la Supercoppa italiana ai danni della Juventus pur senza scendere in campo nella manifestazione.\nIl 23 giugno 2015 annuncia che non ha rinnovato il contratto in scadenza, rimanendo cos\u00ec svincolato.\nPanathinaikos.\nIl 31 dicembre firma un contratto con il fino al 30 giugno 2017.\nNazionale.\nComplici le prestazioni sempre in crescendo nella rosa titolare della , entra a far parte dell'Under-21 con cui nel 2004 diviene Campione d'Europa e partecipa ai giochi della XXVIII Olimpiade di Atene conquistando la medaglia di bronzo. Con Marcello Lippi esordisce in nazionale maggiore l'8 giugno 2005 contro la Serbia e Montenegro."}
{"id": "744881", "revid": "287204", "url": "https://it.wikipedia.org/wiki?curid=744881", "title": "Art deco", "text": ""}
{"id": "744887", "revid": "6923", "url": "https://it.wikipedia.org/wiki?curid=744887", "title": "Carlo Marchionni", "text": "Lavor\u00f2 a Roma in uno stile neoclassico tendente ancora al Rococ\u00f2.\n\u00c8 celebre soprattutto per la sagrestia della Basilica di San Pietro in Vaticano, che gli fu commissionata da papa Pio VI nel 1776 e che Francesco Milizia critic\u00f2 duramente per il ricorso ad un apparato monumentale eccessivamente sontuoso."}
{"id": "744888", "revid": "298229", "url": "https://it.wikipedia.org/wiki?curid=744888", "title": "Campionati europei di nuoto in vasca corta 1991", "text": "I primi Campionati europei di nuoto in vasca corta, denominati ufficialmente Campionati Europei sprint, si sono svolti a Gelsenkirchen (Germania) dal 6 all'8 dicembre 1991.\nSi \u00e8 gareggiato in sole 14 gare, quasi tutte sulla sola distanza dei 50 metri, tranne i misti che si sono svolti sulla distanza dei 100\u00a0m."}
{"id": "744889", "revid": "1566286", "url": "https://it.wikipedia.org/wiki?curid=744889", "title": "Folco Lulli", "text": "Biografia.\nFiglio del baritono Gino Lulli e di Ada Toccafondi, partecip\u00f2 alla guerra d'Etiopia maturando idee antifasciste e successivamente, dopo l'8 settembre entr\u00f2 nelle file dei partigiani, i badogliani della brigata 1\u00ba Gruppo Divisioni Alpine comandata da Enrico Martini (\"Mauri\"), operante nelle Langhe, tra Murazzano e Mombarcaro, nella quale occup\u00f2 ruoli di primo piano.\nL'inizio della sua attivit\u00e0 di resistente viene registrata in una riunione che si svolse a Val Casotto (frazione del comune di Pamparato - Cn) con alcuni sbandati (militari, sottufficiali e ufficiali, tra cui il generale Perotti, poi fucilato a Torino nel 1944). Tra i protagonisti della costituzione di questa prima banda di partigiani ricordiamo Duccio Galimberti (eroe della resistenza cuneese). La riunione si svolse a met\u00e0 ottobre del 1943. Lulli rimase molti mesi in Val Casotto, dove comand\u00f2 il distaccamento di Tagliante (piccola borgata sul versante del monte Alpet).\nCatturato dai tedeschi, fu deportato in Germania ma riusc\u00ec a fuggire e a tornare in Italia a guerra finita.\nDopoguerra.\nScoperto da Alberto Lattuada, che nel 1946 lo volle nel film \"Il bandito\", ha ricoperto nel cinema italiano soprattutto ruoli da caratterista. Nel 1948 ha affiancato Giulietta Masina nel film \"Senza piet\u00e0\". Nel 1950 ha partecipato al film \"Luci del variet\u00e0\". Nel 1951 ha preso parte al film \"Lebbra bianca\" con Sophia Loren, con la quale reciter\u00e0 ancora in \"Carosello napoletano\" (1954). Nel 1967 ha scritto, sceneggiato e diretto \"Gente d'onore\", una storia sulla mafia.\nSofferente di diabete e di difficolt\u00e0 respiratorie, mor\u00ec a 57 anni il 23 maggio 1970 al Policlinico Gemelli di Roma, dopo venti giorni di ricovero a causa di una tromboflebite."}
{"id": "744891", "revid": "256896", "url": "https://it.wikipedia.org/wiki?curid=744891", "title": "Inail", "text": ""}
{"id": "744895", "revid": "110157", "url": "https://it.wikipedia.org/wiki?curid=744895", "title": "Gruppo MG Rover", "text": "Il Gruppo MG Rover (in inglese \"MG Rover Group\") \u00e8 stata un'azienda automobilistica inglese, nata nel 2000 dalla scorporo di alcuni marchi del Gruppo Rover.\nLa storia.\nAlla fine del 2000 il gruppo Rover venne smembrato dalla proprietaria del gruppo, la BMW, in tre parti: \nIl Consorzio Phoenix, per dar maggior risalto al marchio MG, decise di chiamare il gruppo \"MG Rover\".\nFallimento.\nL'azienda \u00e8 entrata in amministrazione controllata nell'aprile del 2005. Dopo una complicata trattativa che ha coinvolto due delle maggiori aziende automobilistiche cinesi, da un lato la Shanghai Automotive Industry Corporation (SAIC) la quale fin dal 2000 aveva avviato una partnership con MG Rover e che per prima aveva iniziato le trattative, acquistando i progetti per la fabbricazione delle auto in produzione (Rover 45 e 75, ora proposte sul mercato con il neonato marchio \"Roewe\") e dall'altro la societ\u00e0 Nanjing Automobile Corporation, nel luglio 2005 viene pronunciato il fallimento. Nella procedura legale di liquidazione, alla fine la SAIC si aggiudica l'acquisto del marchio \"MG Rover\" e degli impianti industriali.\nLa chiusura ha significato la perdita di lavoro per i circa 6000 dipendenti dello storico stabilimento di Longbridge.\nNel 2006 i diritti di utilizzo del marchio Rover sono stati rilevati dalla Ford, onde evitare diatribe e confusioni con i cinesi per il marchio Land Rover; in seguito sono stati venduti a loro volta alla Tata Motors.\nNel 2008 il gruppo SAIC, che nel frattempo aveva inglobato la Nanjing Automobile Corporation, ha ripreso la produzione a marchio \"MG\", oltre che in Cina, anche nello storico impianto di Longbridge.\nModelli.\nNon avendo risorse per nuovi modelli, la produzione rimase sostanzialmente quella del vecchio gruppo Rover, producendo alcune varianti: una Rover 25 con un'estetica rinnovata (Rover Streetwise) e la serie Z con il marchio MG, che proponeva versioni sportive dei modelli Rover (ZR, ZS e ZT). L'unico modello nuovo fu la Rover CityRover, basata sulla Tata Indica.\nNel 2004 l'intera gamma (ad eccezione della Streetwise e della CityRover) ricevette un facelift."}
{"id": "744899", "revid": "339392", "url": "https://it.wikipedia.org/wiki?curid=744899", "title": "Ciriaco di Ancona", "text": ""}
{"id": "744901", "revid": "1543377", "url": "https://it.wikipedia.org/wiki?curid=744901", "title": "Canlaon", "text": "Canlaon \u00e8 una citt\u00e0 componente delle Filippine, situata nella Provincia di Negros Oriental, nella Regione di Visayas Centrale.\nL'intero territorio della municipalit\u00e0 \u00e8 parte del Parco naturale del monte Kanla-on, istituito nel 1997 dall'allora presidente delle Filippine Gloria Arroyo.\nCanlaon \u00e8 formata da 12 baranggay:"}
{"id": "744904", "revid": "74851", "url": "https://it.wikipedia.org/wiki?curid=744904", "title": "Paul Freiherr Eltz von R\u00fcbenach", "text": ""}
{"id": "744905", "revid": "10728", "url": "https://it.wikipedia.org/wiki?curid=744905", "title": "Abbone di San Germano", "text": ""}
{"id": "744906", "revid": "65435", "url": "https://it.wikipedia.org/wiki?curid=744906", "title": "Extended Play", "text": ""}
{"id": "744907", "revid": "92723", "url": "https://it.wikipedia.org/wiki?curid=744907", "title": "Vescovo emerito", "text": "Vescovo emerito \u00e8 il titolo previsto dal Codice di diritto canonico della Chiesa cattolica per quei vescovi che lasciano la guida di una diocesi, per raggiunti limiti di et\u00e0, per motivi di salute o perch\u00e9 trasferiti ad altri incarichi non inerenti alla cura pastorale di una diocesi.\nIl titolo di \"vescovo emerito\" \u00e8 sempre seguito dal nome della diocesi a cui il prelato ha rinunciato, e con la quale continua a mantenere \u00abun vincolo di spirituale affetto\u00bb.\nFino al 1970 ai vescovi che rinunciavano alla guida della loro diocesi veniva assegnato il titolo di una sede estinta; fino all'entrata in vigore del Codice di diritto canonico del 1983 venivano chiamati \"vescovi gi\u00e0 di\", cui seguiva il nome della sede a cui avevano rinunciato; da allora invece mantengono il titolo della diocesi a cui hanno rinunciato con l'aggiunta della qualifica di \"emerito\".\nNormativa della Chiesa cattolica.\nRecependo le indicazioni contenute nel decreto conciliare \"Christus Dominus\", papa Paolo VI pubblic\u00f2 il 6 agosto 1966 il motu proprio \"Ecclesiae Sanctae\" con il quale stabiliva la norma secondo cui \u00abtutti i Vescovi diocesani e gli altri ad essi equiparati per diritto sono vivamente pregati di presentare spontaneamente, non pi\u00f9 tardi dei 75 anni compiuti, la rinuncia all'ufficio all'Autorit\u00e0 competente\u00bb.\nLa normativa conflu\u00ec nel nuovo Codice di diritto canonico, promulgato da papa Giovanni Paolo II il 25 gennaio 1983:\nQueste disposizioni, estese anche ai vescovi coadiutori e agli ausiliari, e ai vescovi delle Chiese sui iuris, sono state ribadite da papa Francesco nel \"Rescritto sulla rinuncia dei Vescovi diocesani e dei titolari di uffici di nomina pontificia\" del 5 novembre 2014.\nIl Codice di diritto canonico ha introdotto nella normativa della Chiesa cattolica il titolo di \"vescovo emerito\", assegnato a quei vescovi diocesani la cui rinuncia viene accettata dal Sommo Pontefice:\nIl titolo \u00e8 ribadito anche dal \"Direttorio per il ministero pastorale dei vescovi\" del 22 febbraio 2004, dove \u00e8 specificato che \u00abdal momento in cui viene pubblicata l'accettazione della rinuncia da parte del Romano Pontefice, il Vescovo diocesano assume, ipso iure, il titolo di Vescovo emerito della diocesi\u00bb. Lo stesso Direttorio specifica che il titolo di \"vescovo emerito\" non si applica ai vescovi ausiliari, i quali hanno gi\u00e0 un loro titolo proprio.\nDiritti e doveri dei vescovi emeriti.\nCome scrive Pighin, \u00abva precisato che la qualifica di \"emerito\" non va confusa con quella di \"pensionato\", perch\u00e9 quest\u2019ultima comporta la rottura di ogni vincolo tra la persona e l\u2019ufficio svolto\u2026 Invece, nel nostro caso, il Vescovo rimane legato da vincoli giuridici, spirituali e affettivi alla diocesi che ha servito, pur cessando la sua giurisdizione su di essa. Perci\u00f2 l\u2019espressione \"emerito\" non va confusa neppure con quella di \"collocamento a riposo\", che indica la fine di ogni relazione tra un impiegato e il suo ufficio, con la conseguente cessazione di ogni diritto e dovere connesso con lo status riconosciutogli durante il rapporto di lavoro\u00bb.\nIl \"Direttorio per il ministero pastorale dei vescovi\" specifica i diritti e i doveri dei vescovi emeriti in rapporto:"}
{"id": "744910", "revid": "78273", "url": "https://it.wikipedia.org/wiki?curid=744910", "title": "Neuroni a specchio", "text": ""}
{"id": "744911", "revid": "104185", "url": "https://it.wikipedia.org/wiki?curid=744911", "title": "Tovalieri", "text": ""}
{"id": "744912", "revid": "767487", "url": "https://it.wikipedia.org/wiki?curid=744912", "title": "Vintersorg", "text": "I Vintersorg sono un gruppo svedese black/viking metal formato nel 1994 sotto il nome di Vargatron. Nei testi, la band parla di argomenti fantasy, mitologici, naturalistici, cosmici e metafisici. Vintersorg significa \"Depressione Invernale\", ma il nome \u00e8 stato in realt\u00e0 preso dalla serie di libri Isfolket di Margit Sandemo dove il personaggio Vintersorg \u00e8 il figlio di un grande leader pagano.\nIl sound dei Vintersorg \u00e8 cambiato molto nel corso degli anni: inizialmente il gruppo aveva un sound influenzato dal folk metal, mentre pi\u00f9 tardi influenzato dall'avantgarde metal. Questa trasformazione pu\u00f2 essere maggiormente evidenziata con l'uscita dell'album \"Cosmic Genesis\", e il cambio di sound \u00e8 progredito anno dopo anno, fino all'ultimo album \"The Focusing Blur\", considerato a tutti gli effetti un album avantgarde.\nInsieme al cambio di stile musicale, sono cambiati anche gli argomenti dei testi. In passato i testi erano scritti e cantati in svedese e avevano a che fare con la natura e il paganesimo. Con l'arrivo di \"Cosmic Genesis\", i testi sono scritti e cantati prevalentemente in inglese e ora hanno a che fare con idee scientifiche e argomenti filosofici, trattando argomenti come la metafisica, l'astronomia e l'astrologia.\nVintersorg (alias Andreas Hedlund) compone musica costantemente. \u00c8 l'uomo immagine di molte band come i Vintersorg, gli Otyg, i Borknagar, gli Havayoth, i Fission, i Cronian e i Waterclime."}
{"id": "744917", "revid": "767487", "url": "https://it.wikipedia.org/wiki?curid=744917", "title": "Antonio Danti", "text": "Opere.\nTra le sue opere sono importantissime le 40 mappe rappresentati le varie regioni d'Italia e le vedute dei principali porti italiani del Cinquecento, Venezia, Ancona, Genova e Civitavecchia, dipinte tra il 1580 e il 1583; questi dipinti di grande valore artistico costituiscono la notissima Galleria delle carte geografiche dei musei vaticani."}
{"id": "744918", "revid": "1543377", "url": "https://it.wikipedia.org/wiki?curid=744918", "title": "Ancistrus", "text": "Ancistrus \u00e8 un genere di pesci ossei di acqua dolce appartenenti alla famiglia Loricariidae e alla sottofamiglia Ancistrinae.\nDistribuzione e habitat.\nProvengono dai fiumi con fondale ghiaioso del centro-Sud America. Molte specie sono diffuse nell'Iguaz\u00fa.\nDescrizione.\nIl corpo \u00e8 compresso sull'addome, abbastanza allungato, e ha una colorazione scura, con eventuali macchie o striature di colori pi\u00f9 chiari; la bocca somiglia a una ventosa ed \u00e8 rivolta verso il basso. Strisce chiare sono spesso presenti anche sulle pinne. La specie di dimensioni maggiori \u00e8 \"Ancistrus chagresi\", che raggiunge i 19,5 cm.\nI maschi di diverse specie, tra cui \"Ancistrus temminckii\" e \"Ancistrus triradiatus\", presentano delle lunghe setole sulla testa.\nBiologia.\nComportamento.\nVive sul fondale e pu\u00f2 formare gruppi, ci\u00f2 avviene raramente infatti \u00e8 un pesce burbero e solitario ed pi\u00f9 facile instauri un rapporto di coppia.\nLe specie di questo genere possono respirare assorbendo aria attraverso lo stomaco e sopravvivere quindi in acque povere di ossigeno. I maschi possono diventare territoriali.\nAlimentazione.\nSono onnivori. In cattivit\u00e0 sono alimentati con apposite tabs onnivore o vegetali ed inoltre la loro dieta viene spesso integrata con rondelle di zucchine o piselli bolliti.\nRiproduzione.\nForma coppie fedeli nel tempo e si riproduce in fessure e cavit\u00e0; \u00e8 il maschio a sorvegliare le uova (fino a 200 e con un diametro di pochi millimetri). Sempre il maschio sorveglia e cura gli avannotti nei loro primi giorni di vita.\nTassonomia.\nIn questo genere sono riconosciute 66 specie:\nAcquariofilia.\nSono pesci comuni negli acquari, dove si possono anche riprodurre. Ne sono state selezionate diverse variet\u00e0, anche albine."}
{"id": "744920", "revid": "116697925", "url": "https://it.wikipedia.org/wiki?curid=744920", "title": "Joseph Novak", "text": "Completa i suoi studi all'Universit\u00e0 del Minnesota nel 1958, insegna biologia al \"Kansas State Teachers College\" di Emporia (1957-59), biologia e aggiornamento per gli insegnanti alla \"Purdue University\" (1959-67).\nDal 1967 al 1995, \u00e8 Professore di Didattica della biologia presso il Dipartimento di Scienze dell'Educazione nella Cornell University (nello Stato di New York), dove la sua ricerca si focalizza sui processi di apprendimento, sugli studi sull'educazione e sulla creazione e la rappresentazione della conoscenza. Sviluppa una teoria sull'educazione per guidare ricercatori e formatori, pubblicata per la prima volta nel 1977 e aggiornata nel 1998.\nAttualmente \u00e8 Professore Emerito alla Cornell University e Ricercatore Senior presso il \"Florida Institute for Human and Machine Cognition\" (IHMC), un istituto di ricerca no-profit, affiliato con diverse universit\u00e0 della Florida.\nNovak \u00e8 autore e coautore di 26 testi, di pi\u00f9 di 120 tra articoli e varie pubblicazioni; ha tenuto e tiene conferenze nelle scuole, nelle universit\u00e0 e nelle aziende; ha ricevuto numerosi e prestigiosi riconoscimenti in varie parti del mondo.\nIl suo attuale lavoro di ricerca riguarda studi sulle idee degli studenti in merito all'apprendimento e all'epistemologia, sui metodi per l'applicazione di idee e strumenti educativi (come le mappe concettuali) negli ambienti aziendali e nei programmi di apprendimento a distanza; include, infine, lo sviluppo di mappe concettuali avanzate per la costruzione dell'apprendimento, attraverso l'utilizzo di \"CMapping\" con Internet e altre risorse.\nI suoi saggi pi\u00f9 noti sono: "}
{"id": "744921", "revid": "1632387", "url": "https://it.wikipedia.org/wiki?curid=744921", "title": "Katrina and the Waves", "text": "Katrina and the Waves \u00e8 stato un gruppo musicale rock inglese famoso soprattutto negli anni ottanta.\nFondata nel 1981 a Cambridge dall'americana Katrina Leskanich, la band ha all'attivo alcuni successi tra cui spicca \"Walking on Sunshine\" (1985).\nHanno partecipato all'Eurovision Song Contest 1997 con la canzone \"Love Shine a Light\", vincendo la competizione."}
{"id": "744922", "revid": "2519", "url": "https://it.wikipedia.org/wiki?curid=744922", "title": "Tabaco", "text": "Tabaco \u00e8 una citt\u00e0 componente delle Filippine, situata nella Provincia di Albay, nella Regione del Bicol.\nTabaco \u00e8 formata da 47 baranggay:"}
{"id": "744925", "revid": "772076", "url": "https://it.wikipedia.org/wiki?curid=744925", "title": "Lega Nord Padania", "text": ""}
{"id": "744926", "revid": "767487", "url": "https://it.wikipedia.org/wiki?curid=744926", "title": "Vacanze di Natale 2000", "text": "Vacanze di Natale 2000 \u00e8 un film del 1999, diretto dal regista Carlo Vanzina.\nHa un cast molto ricco, che comprende, tra gli altri, la storica coppia formata da Massimo Boldi e Christian De Sica e le attrici straniere Megan Gale, nel ruolo di s\u00e9 stessa, e Carmen Electra nel ruolo di Esmeralda.\nTrama.\nL'avvocato Giovanni Covelli trascorrer\u00e0 le vacanze di Natale a Cortina d'Ampezzo dove ha acquistato uno chalet in cui organizzer\u00e0 una grande festa di Capodanno; al suo arrivo per\u00f2 trova una brutta sorpresa: la casa non \u00e8 ancora finita; ospite dei Covelli sar\u00e0 la famiglia Colombo, il cui figlio Marco \u00e8 fidanzato con Giada Covelli. Nel frattempo anche la famiglia Esposito passer\u00e0 le vacanze a Cortina perch\u00e9 Pasquale Esposito ha vinto 70 miliardi di lire al Superenalotto e ha pagato le vacanze a tutta la famiglia. Anche due studenti emiliani, Paolo e Roberto, passeranno qui le vacanze lavorando come commessi in un negozio; Paolo nota Morena, una giovane parrucchiera, ma al primo approccio non gli si fila. I Covelli sono in grave emergenza perch\u00e9 il tappezziere \u00e8 in vacanza e manda suo nipote Oscar.\nRoberto, il giovane studente, mentre scia riesce a conoscere Megan Gale che per\u00f2 sta girando uno spot; intanto arriva a Cortina anche Esmeralda, l'amante di Ettore Colombo e lui le confessa di essere sposato. Paolo per far colpo su Morena dice di chiamarsi Barilla e spaccia Roberto per Roberto Gazzoni, figlio del noto industriale; Morena allora le presenta un'amica per fare un'uscita a due. In sauna Pasquale Esposito conosce Megan Gale e la invita a cena insieme alla sua famiglia per una pizza; intanto a casa Covelli arriva Oscar, il tappezziere. Paolo e Roberto escono a cena con Morena, che si \u00e8 spacciata per la nipote della contessa Dal Pozzo, e l'amica, che si fa spacciare per una marchesa; ma proprio durante la cena arriva la contessa Dal Pozzo e conversando con Morena e l'amica rivela la loro vera identit\u00e0; Morena e l'amica qualche giorno dopo notano Paolo e Roberto lavorare in un negozio e capiscono tutto ma fanno finta di niente.\nEsmeralda conosce Marco, il figlio del suo ex amante Ettore e trova un posto di lavoro come ballerina in discoteca mentre Megan scopre il suo fidanzato baciarsi con un'altra e scappa con Roberto che le offre di dormire nella sua stanza, per\u00f2 Megan fa presto pace con il fidanzato; Morena mette alla prova Paolo che alla fine confessa di essere in realt\u00e0 un povero studente e lei se ne va indignata. I Covelli vogliono invitare Megan alla festa di Capodanno nel loro chalet ma oltre ad avere un disguido con dei mazzi di fiori, Oscar rompe il tubo dell'acqua e quindi rimangono senza riscaldamento; vengono cos\u00ec tutti invitati al rifugio completamente affittato da Pasquale Esposito.\nAlla fine della festa tutti scendono in slitta fino a valle eccetto Morena, che si rende conto che Paolo \u00e8 una persona seria e non la vuole prendere in giro, e Megan, che capisce che il suo fidanzato continuer\u00e0 a tradirla e cos\u00ec lo lascia per Roberto; Marco, che quella sera \u00e8 stato lasciato da Giada, si fidanzer\u00e0 con Esmeralda e chieder\u00e0 come regalo un biglietto per Cuba per andare a trovare la famiglia di Esmeralda. Il film si conclude con Ettore Colombo e Giovanni Covelli che, dopo aver preso in testa un orologio a cuc\u00f9, inseguono Oscar.\nProduzione.\nLa location protagonista del film \u00e8 stata Cortina d'Ampezzo. Fra i principali luoghi di riprese si possono ricordare: \nDistribuzione.\nIl film \u00e8 uscito nelle sale Italiane il 17 dicembre 1999.\nCuriosit\u00e0.\nIl nome del personaggio interpretato da Christian De Sica, Avvocato Giovanni Covelli, riprende quello di Riccardo Garrone nel primo Vacanze di Natale del 1983, in cui De Sica faceva la parte del figlio Roberto. Sempre come Roberto, l\u2019attore sar\u00e0 ancora l' \u201cAvvocato Covelli\" nel film Vacanze di Natale a Cortina del 2011.\nLa coppia Boldi-De Sica, simboleggiante con ironia la rivalit\u00e0 tra Milano e Roma, in questo film \u00e8 arricchita di un terzo elemento raffigurante il Mezzogiorno, interpretato con leggerezza e umanit\u00e0 da Nino D\u2019Angelo.\nUna trasposizione \u201ctripla\u201d raffigurante nord, centro e sud Italia era gi\u00e0 stata pensata per il film 7 chili in 7 giorni del 1986. A Renato Pozzetto e Carlo Verdone si sarebbe dovuto affiancare Luciano De Crescenzo, che per\u00f2 cambi\u00f2 idea prima dell\u2019inizio delle riprese."}
{"id": "744928", "revid": "767487", "url": "https://it.wikipedia.org/wiki?curid=744928", "title": "Bucks Fizz", "text": "I Bucks Fizz sono un gruppo musicale pop britannico famoso soprattutto all'inizio degli anni ottanta.\nInizialmente il gruppo era formato da due donne e due uomini, Jay Aston, Cheryl Baker, Bobby G e Mike Nolan\nIl loro debutto avviene all'Eurovision Song Contest 1981 con la canzone \"Making Your Mind Up\", un debutto fortunato visto che vincono il Festival.\nNel corso degli anni i membri del gruppo cambiano ma non giunger\u00e0 mai la vera consacrazione.\nIl brano \"When We Were Young\" verr\u00e0 riproposto da Scialpi nella cover \"Pioggia\" che sar\u00e0 il lato b del grande successo \"Cigarettes and Coffee\"."}
{"id": "744930", "revid": "123489977", "url": "https://it.wikipedia.org/wiki?curid=744930", "title": "Marco Philopat", "text": "Biografia.\nHa aderito nel 1977 al movimento punk italiano diventandone uno dei pi\u00f9 profondi conoscitori e animatori. Nel 1979, con il suo gruppo HCN partecip\u00f2 alla prima ondata punk rock italiana e nel 1982 fu uno dei fondatori del Virus di Milano.. \nNel 1987 \u00e8 tra i fondatori della cooperativa editoriale Shake edizioni underground. \nNel 1997 ha pubblicato \"Costretti a sanguinare\" (Shake Edizioni, poi Einaudi 2006, e ancora Agenzia X 2016 in edizione aggiornata), in cui racconta in prima persona, in un flusso di coscienza che non utilizza punteggiatura, la sua esperienza giovanile nel movimento. Nel 2002 esce il suo secondo libro, \"La Banda Bellini\", storia di un gruppo di ragazzi che svolgeva servizio d'ordine, scontrandosi con le forze dell'ordine, nei cortei di Milano negli anni settanta. La trilogia dedicata all'underground milanese si chiude con \"I viaggi di Mel\" (2004).\nNel 2006 fonda insieme a Paola Mezza la casa editrice Agenzia X.\nSempre nel 2006 pubblica per Agenzia X \"Lumi di punk, la scena italiana raccontata dai protagonisti\".\nNel 2008 esce \"Roma KO\" (Agenzia X) scritto insieme a Duka, che intreccia fiction e realt\u00e0 ripercorrendo trent'anni di underground romano, dagli anni settanta al G8 di Genova 2001.\nNel 2011 esce \"Rumble Bee\" (Agenzia X) sempre scritto insieme a Duka.\nNel 2015 \u00e8 coordinatore del progetto \"Re/search Milano\".\nNel 2017 pubblica per Bompiani \"I pirati dei navigli\" e fonda insieme a Nicola Del Corno \"Moicana - centro studi sulle controculture\""}
{"id": "744931", "revid": "119339584", "url": "https://it.wikipedia.org/wiki?curid=744931", "title": "Pratap Singh Shah", "text": ""}
{"id": "744932", "revid": "28592", "url": "https://it.wikipedia.org/wiki?curid=744932", "title": "Vladimiro I di Kiev", "text": ""}
{"id": "744933", "revid": "119339575", "url": "https://it.wikipedia.org/wiki?curid=744933", "title": "Rana Bahadur Shah", "text": ""}
{"id": "744934", "revid": "93556", "url": "https://it.wikipedia.org/wiki?curid=744934", "title": "Girvan Yuddha Bikram Shah", "text": ""}
{"id": "744936", "revid": "119339563", "url": "https://it.wikipedia.org/wiki?curid=744936", "title": "Rajendra Bikram Shah", "text": ""}
{"id": "744937", "revid": "119339558", "url": "https://it.wikipedia.org/wiki?curid=744937", "title": "Surendra Bikram Shah", "text": ""}
{"id": "744940", "revid": "119339551", "url": "https://it.wikipedia.org/wiki?curid=744940", "title": "Prithvi del Nepal", "text": ""}
{"id": "744943", "revid": "767487", "url": "https://it.wikipedia.org/wiki?curid=744943", "title": "Bobbysocks", "text": "Le Bobbysocks furono un duo vocale pop norvegese fondato nel 1983.\nIl duo era formato dalla norvegese Hanne Krogh e dalla famosa cantante norvegese/svedese Elisabeth Andreassen.\nLe due cantanti hanno partecipato pi\u00f9 volte all'Eurovision Song Contest sia come soliste che come parte di un gruppo.\nIl duo fece il suo debutto con il singolo \"I Don't Wanna Break My Heart\" il cui vinile era rosa invece del solito nero. L'idea del gruppo era quello di riprendere canzoni degli anni 50 - in particolare canzoni swing - e aggiornarle con un suono anni 80. Effettivamente il loro primo LP Bobbysocks! conteneva sia cover che inediti ma gli album successivi contenevano principalmente canzoni pop.\nDopo aver partecipato alle selezioni norvegesi per la scelta del rappresentante norvegese (in giuria era presente la cantante francese Anne-Marie David) le Bobbysocks vinsero l'Eurovision Song Contest 1985 con la canzone \"La Det Swinge\", scritta e diretta dal famoso compositore norvegese Rolf L\u00f8vland.\nLa canzone ebbe un grande successo non solo in Norvegia ma anche in Belgio, Svezia, Austria, Irlanda e Paesi Bassi. Vennero poi premiate dal Parlamento Norvegese con il Premio Peer Gynt.\nAnche gli album successivi furono dei grandi successi che permisero al duo importanti tourn\u00e9e anche all'estero.\nDopo quattro anni di successi il duo decise di sciogliersi ma ciononostante, spesso Hanne e \"Bettan\" (Andreassen) appaiono sul palco insieme, specialmente in occasione di serate celebrative del concorso che le ha viste vincitrici.\nPer festeggiare il 25 anniversario della vittoria nel 2010 hanno inciso una compilation \"Let it Swing - The Best of Bobbysocks!\" contenente oltre ai loro grandi successi anche due inediti. Questo album permette loro di riconquistare i vecchi fan ma anche di farne dei nuovi.\n2010: Let it Swing - The Best of Bobbysocks!"}
{"id": "744944", "revid": "729019", "url": "https://it.wikipedia.org/wiki?curid=744944", "title": "Monolith Productions", "text": "Monolith Productions \u00e8 una casa di sviluppo di videogiochi per personal computer. Monolith \u00e8 conosciuta per aver sviluppato il motore grafico Lithtech, usato spesso nei giochi da loro prodotti. Attualmente il motore grafico viene sviluppato da una compagnia affiliata, la Touchdown Entertainment, che provvede a rilasciare in licenza il motore ad altri acquirenti. Nel 2004 la Monolith \u00e8 stata acquisita da Warner Bros., sussidiaria di Time Warner, per il suo \"Warner Brother Interactives Studio\"."}
{"id": "744947", "revid": "767487", "url": "https://it.wikipedia.org/wiki?curid=744947", "title": "Brotherhood of Man", "text": "I Brotherhood of Man sono un gruppo pop inglese famoso soprattutto negli anni settanta.\nIl gruppo fu creato dal produttore e compositore Tony Hiller, ed originalmente fu capitanato da Tony Burrows. Il loro primo successo risale al 1970, \"United We Stand\". Il secondo, \"Where Are You Going To My Love\", avr\u00e0 una cover in italiano tre anni pi\u00f9 tardi con testo di Franco Califano, \"Una serata insieme a te\", cantato da Johnny Dorelli e Catherine Spaak.\nLa consacrazione arriva all'Eurovision Song Contest 1976 quando, con la canzone country-pop \"Save Your Kisses For Me\", vincono la manifestazione.\n\u00c8 dal 1973 che il gruppo mantiene la stessa formazione.\nDiscografia.\nLP:\n-BROTHERHOOD OF MAN -OMONIMO-PYE RECORDS 1796"}
{"id": "744954", "revid": "5245", "url": "https://it.wikipedia.org/wiki?curid=744954", "title": "Granburrone", "text": ""}
{"id": "744955", "revid": "599013", "url": "https://it.wikipedia.org/wiki?curid=744955", "title": "Colli dell'Etruria Centrale", "text": "Il Colli dell'Etruria Centrale \u00e8 un vino a Denominazione di Origine Controllata prodotto nella Toscana centrale in una zona esattamente coincidente con quella del Chianti, tutte le sottozone incluse.\nZona di produzione.\nLa zona di produzione comprende tutti o parte dei comuni nelle province di Arezzo, Firenze, Pisa, Pistoia, Prato e Siena, ricalcando fedelmente la geografia della zona vinicola Chianti, tutte le sottozona incluse.\nStoria.\nLa DOC Colli dell'Etruria Centrale \u00e8 stata voluta nel 1990 con la volont\u00e0 di creare una sorta di \"fratello minore\" del Chianti; un vino con un disciplinare pi\u00f9 elastico in modo da permettere maggiori possibilit\u00e0 creative per i vignaioli ma al tempo stesso tutelare il consumatore con i controlli della DOC. A quasi quindici anni dalla sua costituzione, nel 2004 la produzione totale ammontava a circa 7'000 hl contro una produzione di Chianti nello stesso anno di pi\u00f9 di 1'000'000 di Hl. All'origine dell'insuccesso il fatto che molti produttori hanno preferito produrre un IGT (Toscana IGT) anzich\u00e9 una DOC (Colli dell'Etruria Centrale) a causa del pi\u00f9 facile marketing internazionale di un vino della \"Toscana\" che di un vino dell\"'Etruria\".\nDisciplinare.\nLa \"Denominazione di Origine Controllata\" (DOC) Colli dell'Etruria Centrale prevede le tipologie Rosso, Rosato, Bianco, Novello, Vin Santo e Vin Santo Occhio di Pernice.\nRosso.\nUve.\nI vini Colli dell'Etruria Centrale rosso possono essere ottenuti solo da uve coltivate nella zona di produzione prevista dal disciplinare, utilizzando i seguenti vitigni:\nGoverno all'uso toscano.\nNella vinificazione della tipologia rosso \u00e8 ammessa la tradizionale pratica enologica del \"governo all'uso Toscano\", che consiste in una lenta rifermentazione del vino appena svinato con uve dei vitigni autorizzati leggermente appassite, purch\u00e9 detta pratica avvenga prima del 31 dicembre dell'anno di vendemmia.\nRosato.\nUve.\nI vini Colli dell'Etruria Centrale rossato possono essere ottenuti solo da uve coltivate nella zona di produzione prevista dal disciplinare, utilizzando i seguenti vitigni:\nBianco.\nUve.\nI vini Colli dell'Etruria Centrale bianco possono essere ottenuti solo da uve coltivate nella zona di produzione prevista dal disciplinare, utilizzando i seguenti vitigni:\nNovello.\nUve.\nI vini Colli dell'Etruria Centrale novello possono essere ottenuti solo da uve coltivate nella zona di produzione prevista dal disciplinare, utilizzando i seguenti vitigni:\nMacerazione carbonica.\nPer quanto riguarda il tipo di macerazione per la tipologia novello il Disciplinare di Produzione non specifica niente rimandando quindi alla legislazione generale italiana per questi tipi di vini che prevede che almeno il 30% delle uve abbiano subito la macerazione carbonica.\nVin Santo.\nPu\u00f2 essere elaborato nelle tipologie:\nUve.\nI vini Colli dell'Etruria Centrale Vin Santo possono essere ottenuti solo da uve coltivate nella zona di produzione prevista dal disciplinare, utilizzando i seguenti vitigni:\nAppassimento.\nL'uva dopo aver subito un'accurata cernita, deve essere sottoposta ad appassimento\nnaturale, e pu\u00f2 essere ammostata non prima del 1\u00ba dicembre dell'anno di raccolta e non oltre\nil 31 marzo dell'anno successivo. L'appassimento delle uve deve avvenire in locali idonei per raggiungere un contenuto\nzuccherino non inferiore al 26%; \u00e8 ammessa una parziale disidratazione delle\nuve con aria ventilata.\nVinificazione e invecchiamento.\nLa vinificazione e l'invecchiamento devono avvenire in\nrecipienti di legno (caratelli) di capacit\u00e0 non superiore ai 5 ettolitri. Dopo il periodo di\ninvecchiamento obbligatorio, pu\u00f2 essere contenuto in altri recipienti.\nL'immissione al consumo non pu\u00f2 avvenire prima del 1\u00ba novembre del terzo anno successivo a\nquello di produzione delle uve; per la specificazione aggiuntiva \"riserva\" l'immissione al consumo non pu\u00f2 avvenire prima del 1\u00ba novembre del quarto anno successivo a quello di\nproduzione delle uve.\nRiserva.\nLe tipologie Vin Santo e Vin Santo Occhio di Pernice sono le uniche all'interno della DOC che possono fregiarsi della menzione riserva se invecchiate per almeno 48 mesi.\nVin Santo Occhio di Pernice.\nPu\u00f2 essere elaborato nelle tipologie:\nUve.\nI vini Colli dell'Etruria Centrale Vin Santo Occhio di Pernice possono essere ottenuti solo da uve coltivate nella zona di produzione prevista dal disciplinare, utilizzando i seguenti vitigni:\nAppassimento.\nL'uva dopo aver subito un'accurata cernita, deve essere sottoposta ad appassimento\nnaturale, e pu\u00f2 essere ammostata non prima del 1\u00ba dicembre dell'anno di raccolta e non oltre\nil 31 marzo dell'anno successivo. L'appassimento delle uve deve avvenire in locali idonei per raggiungere un contenuto\nzuccherino non inferiore al 26%; \u00e8 ammessa una parziale disidratazione delle\nuve con aria ventilata.\nVinificazione e invecchiamento.\nLa vinificazione e l'invecchiamento devono avvenire in\nrecipienti di legno (caratelli) di capacit\u00e0 non superiore ai 5 ettolitri. Dopo il periodo di\ninvecchiamento obbligatorio, pu\u00f2 essere contenuto in altri recipienti.\nL'immissione al consumo non pu\u00f2 avvenire prima del 1\u00ba novembre del terzo anno successivo a\nquello di produzione delle uve; per la specificazione aggiuntiva \"riserva\" l'immissione al consumo non pu\u00f2 avvenire prima del 1\u00ba novembre del quarto anno successivo a quello di\nproduzione delle uve.\nRiserva.\nLe tipologie Vin Santo e Vin Santo Occhio di Pernice sono le uniche all'interno della DOC che possono fregiarsi della menzione riserva se invecchiate per almeno 48 mesi.\nBottiglie.\nPer i vini Colli dell'Etruria Centrale novello, Vin Santo e Vin Santo Occhio di Pernice \u00e8 consentita l'immissione al consumo soltanto in recipienti di vetro di capacit\u00e0 non superiore a 0,75 l. con tappo in sughero.\nIl Consorzio.\nIncaricato dei controlli della DOC Colli dell'Etruria Centrale \u00e8 il Consorzio Vino Chianti con sede a Firenze.\nIl Consorzio \u00e8 incaricato dei controlli sui vigneti iscritti, dei controlli di produzione sulle uve, della rispondenza analitica ed organolettica sulla produzione dei vini. Partecipa inoltre ai controlli in fase di imbottigliamento e autorizza l'imbottigliamento solo ai vini che hanno superato l'esame di idoneit\u00e0. Ogni anno vengono inoltre prelevate dal Consorzio numerose bottiglie dal mercato, sia italiano che estero, in modo da controllare anche quanto effettivamente immesso al consumo."}
{"id": "744957", "revid": "2039709", "url": "https://it.wikipedia.org/wiki?curid=744957", "title": "Pietro Ghinelli", "text": "Biografia.\nNon si hanno notizie circa la sua formazione teorica e tecnica in materia di architettura, che tuttavia appare solida e di spessore non ordinario. Se infatti il carattere neopalladiano della notevole facciata d'ispirazione templare del teatro delle Muse di Ancona \u00e8 in tono con i sostenuti stilemi 'burocratici' del Neoclassicismo internazionale - che nell'opera di Giacomo Quarenghi a Pietroburgo trovano i pi\u00f9 ammirati modelli -, pu\u00f2 a buon diritto annoverarsi fra i pi\u00f9 espressivi monumenti dell'epoca il severo corpo ovale a tenaglia del Foro Annonario di Senigallia (1830-35), di soda architettura dorica (portato a termine dall'ingegnere Antonietti). \u00c8 pur vero che il concetto del progetto originario per la facciata del teatro pubblico di Ancona (1821), eretto a due passi dal porto della \"citt\u00e0 dorica\", prevedeva l'anticanonica soluzione di due ordini sovrapposti entrambi dorici: il che comport\u00f2 la bocciatura del progetto da parte della commissione accademica romana alla quale fu sottoposto dal Comune, e il suggerimento avanzato da quella per un pi\u00f9 consono prospetto che innalzasse un finto pronao templare ionico sugli alti fornici di un basamento bugnato. L'idea tutta dorica di Ghinelli, espressionistica e simbolica, denuncia invece una particolare sensibilit\u00e0 verso lo spirito sensistico e al tempo stesso arcaistico dell'\"architettura parlante\" europea di fine Settecento, il cui protoromantico carattere \"rivoluzionario\" guardava a Sparta e alla Roma repubblicana antiche: carattere che mal si conciliava con il convenzionale classicismo da manuale osservato dalle accademie d'arte negli anni del ritorno all'ordine della Restaurazione, seguiti ai burrascosi rivolgimenti rivoluzionari e napoleonici.\nNell'inverno 1829 mentre dirigeva i lavori di costruzione del Teatro comunale a Senigallia, non potendo terminare il lavoro per l'estate fece costruire in pochissimo tempo un teatro provvisorio in legno con 63 palchi in tre ordini, pi\u00f9 il loggione, i camerini per gli artisti, nel cortile di Palazzo Micciarelli.\nTerenzio Mamiani scrisse di lui: \"\u201c... uomo privo di soccorsi, e di mezzi, surto e visse in paesi senza incoraggiamenti e senza studi, che in et\u00e0 pi\u00f9 che avanzata, matura, disegna ed eseguisce per la maggior parte 14 teatri pi\u00f9 o meno fastosi ed eleganti, pi\u00f9 o meno dagli estranei e dagli artisti ammirati, credo che si possa, e si debba a giusto titolo come architetto celebre, ricordare!\u201d\"."}
{"id": "744959", "revid": "124795028", "url": "https://it.wikipedia.org/wiki?curid=744959", "title": "Robert Boggi", "text": "Biografia.\nAppartenente alla sezione AIA di Salerno, ora trasferitosi alla sezione di Agropoli, debutt\u00f2 in Serie B nel 1988, e due anni pi\u00f9 tardi fece l'esordio in Serie A in occasione della gara -Lazio, per decisione del designatore Cesare Gussoni. Proprio nel 1990 \u00e8 decorato con il Premio \"Giorgio Bernardi\", destinato al miglior giovane arbitro debuttante in Serie A.\nDivent\u00f2 internazionale nel 1996, su proposta del designatore Paolo Casarin, e mantenne tale qualifica fino al 1999, quando decise, con un anno di anticipo, di porre termine alla propria carriera arbitrale, dopo aver diretto come ultima gara la sfida-spareggio per l'ammissione alla Coppa UEFA tra Inter e Bologna. Nel 1996 arbitr\u00f2 la finale di andata di Coppa Italia tra Fiorentina ed Atalanta, e nello stesso anno venne insignito del Premio Mauro. Totalizz\u00f2 in tutto 119 presenze in Serie A, tra cui alcune \"classiche\" del campionato, come una -, un Derby di Milano, tre Derby di Roma, tre -.\nAl raduno arbitrale di preparazione al campionato di Serie A 1999-2000, annunci\u00f2 ai nuovi designatori Paolo Bergamo e Pierluigi Pairetto l'intenzione di ritirarsi dall'attivit\u00e0, poich\u00e9 in disaccordo con il nuovo programma ispirato al professionismo degli arbitri.\nNel 2006 venne nominato dal Commissario Straordinario dell'AIA Luigi Agnolin come nuovo designatore degli arbitri di serie C, dopo essere stato il vice di Claudio Pieri nella stagione 2005-2006; si dimise dalla carica nel corso della stagione per sopraggiunti contrasti con il nuovo presidente dell'AIA Cesare Gussoni e, a causa di questi screzi esternati da Boggi mediante una lettera \"pubblica\", l'arbitro salernitano sarebbe stato inibito per due mesi dalla Commissione Disciplinare FIGC). \u00c8 stato per breve tempo osservatore arbitrale degli arbitri UEFA. Gi\u00e0 osservatore in C.A.N. A-B, con la scissione in C.A.N. A e C.A.N. B, viene inserito nell'organico di C.A.N. A.\nNel 2012 si candida alla presidenza AIA, sfidando l'attuale presidente Marcello Nicchi. Insieme a lui, scende in campo Matteo Apricena, come vicepresidente. Tuttavia, la candidatura non ha successo, poich\u00e9 nell'Assemblea Generale dell'AIA, viene rieletto presidente Marcello Nicchi.\nAl termine della stagione 2012-2013 non figura pi\u00f9 tra gli osservatori arbitrali di serie A, avendo presentato domanda di dimissioni."}
{"id": "744961", "revid": "78273", "url": "https://it.wikipedia.org/wiki?curid=744961", "title": "Jordan Letchkov", "text": ""}
{"id": "744963", "revid": "1543377", "url": "https://it.wikipedia.org/wiki?curid=744963", "title": "Associazione di promozione sociale", "text": "Per associazioni di promozione sociale (APS), in diritto si intendono delle associazioni riconosciute e non riconosciute, movimenti, e le altre aggregazioni sociali costituite al fine di svolgere attivit\u00e0 di utilit\u00e0 sociale a favore di associati o terzi, senza finalit\u00e0 di lucro (non profit).\nLe associazioni di promozione sociale in Italia.\nLegge regolatrice\nLa tipologia di APS \u00e8 stata introdotta e disciplinata nell'ordinamento giuridico italiano per la prima volta dalla legge 7 dicembre 2000, n. 383.\nCaratteristiche.\nPossono essere definite associazioni di promozione sociale quelle organizzazioni i cui individui si associano per perseguire un fine comune di natura non commerciale.\nPossono assumere la denominazione di associazione di promozione sociale:\nLa loro valenza sociale deriva dal fatto che esse non sono assimilabili a quelle associazioni che hanno come finalit\u00e0 la tutela esclusiva di interessi economici dei membri, come ad esempio avviene nelle associazioni sindacali, di partito o di categoria (art. 2, secondo comma della legge 7 dicembre 2000, n. 383); deriva inoltre dal fatto che non possono disporre limitazioni all'ammissione degli associati con riferimento alle condizioni economiche n\u00e9 prevedere altre forme di discriminazione.\nPeculiarit\u00e0.\nLe caratteristiche e il ruolo svolto dalle associazioni di promozione sociale sono molto vicine a quelle delle organizzazioni di volontariato. Mentre le organizzazioni di volontariato non possono remunerare i soci (oltre ad altri eventuali addetti) perch\u00e9 la legge 11 agosto 1991, n. 266 (\"Legge-quadro sul volontariato\") esprime \"l'incompatibilit\u00e0 tra la qualit\u00e0 di volontario con qualsiasi forma di lavoro subordinato o autonomo e con ogni altro rapporto di contenuto patrimoniale con l'organizzazione di cui fa parte\" (art. 2, comma 3), le associazioni di promozione sociale possono in caso di particolare necessit\u00e0 remunerare i propri soci (art. 18, comma 2 e art. 19 della legge 7 dicembre 2000, n. 383).\nQueste ultime, devono inoltre caratterizzarsi per una valenza mutualistica dei servizi erogati, anche se \u00e8 indubbio che oggi le associazioni non si limitino solamente alla mera soddisfazione degli interessi e dei bisogni degli associati, ma abbiano sviluppato una forte apertura al sociale operando promozioni della partecipazione e della solidariet\u00e0 attiva.\nIn virt\u00f9 del loro peculiare valore sociale la legge prevede:\nIn base al rapporto di performance per l'anno 2007 del Ministero della solidariet\u00e0 sociale, il fondo nazionale per le associazioni di promozione sociale ha finora erogato a circa 369 soggetti (spesso gli stessi, che per ogni annualit\u00e0 presentano nuovi progetti) un totale di circa 51 milioni di euro.\nLa responsabilit\u00e0 sussidiaria.\nL'art. 6, comma 2 della legge n. 383/2000 ha stabilito il principio che per le obbligazioni delle associazioni di promozione sociale risponde innanzitutto l'associazione stessa con il suo \"patrimonio\" e i terzi creditori, solo in via sussidiaria, possono rivalersi nei confronti delle persone che hanno agito in nome e per conto dell'associazione.\nViene, perci\u00f2, modificata la regola valida per le altre associazioni di una responsabilit\u00e0 solidale senza il \"beneficium excussionis\"."}
{"id": "744964", "revid": "149485", "url": "https://it.wikipedia.org/wiki?curid=744964", "title": "Stefano Cipressi", "text": "Biografia.\nAtleta professionista dal 2003, quando ha lasciato il Canoa club Bologna per entrare nel Centro Sportivo di Canoa Fluviale della Marina Militare a Sarzana.\nDel suo medagliere fanno parte numerosi riconoscimenti europei e di Coppa del Mondo.\nStraordinario il 2006 per Stefano, stacca in extremis il biglietto per il campionato iridato di Praga e vince davanti al francese Julien Billaut e al britannico Campbell Walsh. Diventa il primo atleta italiano a vincere il Campionato del Mondo nella canoa slalom.\nNel 2012 si qualifica e partecipa all'edizione dei Giochi Olimpici di Londra, chiudendo in tredicesima posizione."}
{"id": "744969", "revid": "712828", "url": "https://it.wikipedia.org/wiki?curid=744969", "title": "Cirith Ungol", "text": ""}
{"id": "744971", "revid": "1305772", "url": "https://it.wikipedia.org/wiki?curid=744971", "title": "My Immortal", "text": "My Immortal \u00e8 il terzo singolo del gruppo rock statunitense Evanescence estratto dal primo album \"Fallen\", pubblicato l'8 dicembre 2003 dalla Wind-up Records.\nDescrizione.\nLa sua prima comparsa pubblica avviene insieme a \"Bring Me to Life\" nella colonna sonora del film \"Daredevil\", come sottofondo nella scena del funerale. La prima versione di questo brano risale al 1997, infatti \u00e8 il primo demo (insieme a \"Understanding\") scritto dal cofondatore degli Evanescence, Ben Moody. Il testo \u00e8 basato su un breve racconto scritto da Moody in un momento anteriore. Dopo successive modifiche e versioni sia Amy Lee che David Hodges arrivarono a condividerne i crediti (per quanto Hodges non sia accreditato nel booklet di \"Fallen\").\nLa traccia fu infatti registrata in una nuova versione per il primo disco demo del gruppo, \"Origin\", con testo e melodia del pianoforte leggermente riarrangiate e con l'aggiunta del bridge composto da Amy Lee. Una nuova versione (la pi\u00f9 nota) fu incisa per l'album di debutto ufficiale del gruppo \"Fallen\" ed incorporata nel \"Mystary EP\". Il brano fu registrato una quarta volta e lanciato come singolo negli ultimi mesi del 2003; si fa riferimento ad esso spesso come alla \"versione di gruppo\".\nDi questa canzone sono state diffuse diverse versioni:\nNel 2007 viene registrata una cover dal cantante dei Toto Joseph Williams per l'album \"Tears\".\nAccoglienza.\nNella sua recensione del secondo disco degli Evanescence, \"The Open Door\", Alex Nunn dal sito musicOMH ha criticato i nuovi brani, sostenendo che mostrassero quanto la band \"fosse sprofondata\" dalla canzone \"My Immortal\" di \"Fallen\". Colette Claire dal \"The Gauntlet\" ha paragonato \"My Immortal\" a \"Lithium\", scrivendo che il primo ha la stessa moda del secondo, ma solo in un modo pi\u00f9 folle, da Tori Amos.\nVideo musicale.\nNel video del brano (dalle immagini in bianco e nero), Amy Lee vaga senza meta a piedi nudi e vestita di bianco, cantando per Barcellona, facendosi cullare dalle note suonate da Ben Moody al piano e dalle impulsive ballate rock offerte nel finale dal resto della band, che suona in una stanza dalla luce soffusa, separatamente da Ben. In diverse occasioni, nel corso del video, la cantante Amy Lee viene ripresa sdraiata sul tetto di una Fiat 600.\nTracce.\nIl singolo di questo brano \u00e8 stato pubblicato l'8 dicembre 2003 in diverse versioni:\nCD singolo UK\nCD maxi singolo"}
{"id": "744972", "revid": "6923", "url": "https://it.wikipedia.org/wiki?curid=744972", "title": "Melodi Grand Prix", "text": "Il Melodi Grand Prix (o MGP) \u00e8 un festival musicale norvegese nato nel 1960 e organizzato annualmente dall'emittente radiotelevisiva pubblica Norsk rikskringkasting (NRK).\nTrasmesso ogni anno, fatta eccezione per gli anni 1970, 1991 e 2002, \u00e8 uno dei programmi pi\u00f9 longevi della televisione norvegese e seleziona il rappresentante della Norvegia all'Eurovision Song Contest.\nNel 2002 l'emittente ha lanciato una versione rivolta ai giovani: il Melodi Grand Prix Junior.\nStoria.\nMentre l'Unione europea di radiodiffusione (UER) aveva organizzato il primo Eurovision Song Contest nel 1956 a Lugano, in Svizzera, l'emittente radiotelevisiva pubblica Norsk rikskringkasting (NRK) inizi\u00f2 a trasmettere l'evento solo a partire dall'edizione del 1958.\nNel 1959 l'emittente si iscrisse per partecipare all'edizione successiva, ospitata dalla capitale inglese di Londra, e opt\u00f2 per la creazione di un festival autonomo per selezionare il primo rappresentante. Ben 303 brani furono inviati come candidati, anche se solo 10 presero parte al festival, ribattezzato Melodi Grand Prix, su ispirazione del Dansk Melodi Grand Prix, di tre anni pi\u00f9 vecchio. Il concorso si tenne presso il centro televisivo di NRK ad Oslo, e fu vinto dalla cantante Nora Brockstedt, con \"Voi Voi\". La cantante si esib\u00ec all'Eurovision Song Contest, accompagnata dall'orchestra diretta da \u00d8ivind Bergh, classificandosi al 4\u00ba posto.\nNegli anni '60 e '70, pi\u00f9 precisamente tra il 1961 e il 1968 e tra il 1972 e il 1976, i brani furono eseguiti in due versioni, una con l'accompagnamento di un'orchestra di dimensioni ridotte e l'altra con un'orchestra di dimensioni maggiori, normalmente l'Orchestra Radiofonica Norvegese.\nFino agli anni '80 le trasmissioni, che duravano tra la mezz'ora e l'ora intera, venivano registrate nel pomeriggio e poi trasmesse la sera al fine di evitare imprevisti e problemi tecnici. La prima trasmissione in diretta fu dell'edizione 1982, vinta da Jahn Teigen &amp; Anita Skorgan\nNel 1991 NRK trov\u00f2 che le canzoni proposte fossero di bassa qualit\u00e0 perci\u00f2 opt\u00f2 per una selezione interna, decidendo di non organizzare l'MGP.\nL'orchestra fu abolita nel 2000, anche se fu reintrodotta eccezionalmente nell'edizione 2015."}
{"id": "744974", "revid": "78273", "url": "https://it.wikipedia.org/wiki?curid=744974", "title": "Yordan Letchkov", "text": ""}
{"id": "744975", "revid": "373458", "url": "https://it.wikipedia.org/wiki?curid=744975", "title": "Epoca medievale", "text": ""}
{"id": "744977", "revid": "62748", "url": "https://it.wikipedia.org/wiki?curid=744977", "title": "Lizza", "text": "Una lizza \u00e8 uno spazio che circonda una fortificazione, ma anche uno stadio.\nEtimologia.\n\u00c8 una parola di origine franca (antico franco \"l\u012bstia\", \"bordo, bordura\"), che \u00e8 generalmente usata al plurale, \"le lizze\". Si traduce in \"recinzione, palizzata\".\nStoria.\nIn origine, le lizze erano palizzate di legno che circondavano case fortificate e castelli. Questo nome \u00e8 stato poi utilizzato per designare qualsiasi campo o terreno chiuso destinato a tornei medievali o altre manifestazioni all'aria aperta. Questi diversi usi hanno dato origine all'espressione \"entrare in lizza\", che significa \"entrare in competizione\".\nRappresentava un rifugio per i combattenti dei tornei di quell'epoca. Le lizze erano ufficialmente inserite nelle regole dei tornei come luogo dove era possibile ripararsi, riprendere fiato, bere e riposarsi. Proprio davanti a queste, prima dell'inizio dei tornei, era consueto il raduno delle squadre o formazioni partecipanti. \nSport.\nNegli stadi sportivi, \u00e8 la linea pi\u00f9 esterna, opposta alla corda (la linea pi\u00f9 interna). La corda (che richiede agli atleti di virare ad alta velocit\u00e0) non \u00e8 una posizione ideale per un corridore di 200\u00a0e 400\u00a0metri di corsa. Infatti, correndo avanti, non riesce a modificare il suo sforzo basandosi sui suoi avversari. \u00c8 anche la barriera che separa il campo sportivo dalle tribune."}
{"id": "744979", "revid": "78273", "url": "https://it.wikipedia.org/wiki?curid=744979", "title": "Iordan Lechkov", "text": ""}
{"id": "744981", "revid": "78273", "url": "https://it.wikipedia.org/wiki?curid=744981", "title": "Yordan Lechkov", "text": ""}
{"id": "744983", "revid": "78273", "url": "https://it.wikipedia.org/wiki?curid=744983", "title": "Jordan Lechkov", "text": ""}
{"id": "744989", "revid": "1632387", "url": "https://it.wikipedia.org/wiki?curid=744989", "title": "Happy Feet", "text": "Happy Feet \u00e8 un film del 2006 diretto da George Miller. Il film d'animazione 3D usc\u00ec nelle sale cinematografiche statunitensi il 17 novembre 2006, mentre in quelle italiane il 1\u00ba dicembre 2006. Nel 2011 \u00e8 uscito il seguito \"Happy Feet 2\", sempre diretto da George Miller.\nTrama.\nIn Antartide, tra i pinguini imperatore, tutti sanno cantare. Il piccolo Mambo, per\u00f2, non ne ha la capacit\u00e0, ma ha un grande talento nel ballare il tip-tap. Un giorno Mambo incontra un gruppo di gabbiani stercorari: alla zampa di uno di loro \u00e8 stato attaccato un anello giallo dagli \"alieni\" (cio\u00e8 gli umani). La sua vita cambia quando si innamora di Gloria, che dimostra grande talento nel cantare e viene accolta da tutti i pinguini, Mambo compreso. Per\u00f2 quando Gloria si esibisce in uno spettacolo, Mambo, senza volerlo, glielo rovina e viene allontanato. La mattina seguente Mambo viene inseguito da una foca leopardo, ma riesce a salvarsi, e si imbatte in alcuni pinguini di Adelia spagnoli che apprezzano il suo talento di ballerino. Insieme vanno dal loro guru, Adone, a cui Mambo chiede di sapere tutto sugli alieni.\nMambo, tornato fra i suoi simili, convince Gloria e tutti i pinguini a partecipare ad un enorme ballo di gruppo, ma questo fa infuriare No\u00e8, il loro pseudo-sacerdote, che convince tutti a ritenere che la carestia che incombe sia causata dal ballo. Memphis, padre di Mambo, rivela inoltre a Norma Jean, la madre, che Mambo \u00e8 diventato strano perch\u00e9 quando era nell'uovo era caduto; cerca anche di convincerlo a smettere di ballare e cominciare a cantare, ma poich\u00e9 rifiuta Mambo viene esiliato. Prima di partire Mambo afferma a No\u00e8 che scoprir\u00e0 tutto riguardo agli \"alieni\" e alla carestia di pesce, e ritorner\u00e0 con la spiegazione.\nMambo parte quindi alla ricerca degli umani insieme ai suoi amici; questo porter\u00e0 il giovane Mambo a una serie di avventure incredibili grazie alle quali raggiunger\u00e0 la conoscenza assoluta del mondo: una scivolata mozzafiato nei freddi ghiacciai, l'attraversamento di una tormenta di neve potentissima, un pericoloso faccia a faccia con le orche marine e infine il tentativo disperato di ritrovare gli alieni e salvare tutti quanti. Ritrovato svenuto su una spiaggia, finisce in un acquario gigantesco pieno di pinguini in una grande citt\u00e0, dove viene acclamato dal pubblico per la sua bravura nel tip-tap.\nAlla fine riesce a mantenere la parola data e a ritornare nella sua colonia, ma con un apparecchio trasmittente attaccato alla schiena. Improvvisamente il segnale si attiva e alcuni umani lo rintracciano, trovandolo con un elicottero. Davanti ai nuovi arrivati tutta la colonia si mette a ballare freneticamente. Poco dopo finiscono tutti in televisione e i politici vietano immediatamente la pesca antartica. \u00c8 il grande trionfo di Mambo.\nIl film si conclude con un ballo colossale di milioni di pinguini, compreso No\u00e8 e gli anziani.\nColonna sonora.\nLe canzoni utilizzate sono \"Heartbreak Hotel\" di Elvis Presley, \"I Wish\" di Stevie Wonder, \"Somebody to Love\" dei Queen, \"Do It Again\" dei Beach Boys, \"My Way\" di Frank Sinatra, \"Kiss\" di Prince che ha acconsentito a rendere pi\u00f9 \"pinguinesco\" il testo della canzone.\nDal film sono state tratte due colonne sonore, una con le canzoni del film e una con i sottofondi musicali scritti da John Powell.\nAccoglienza.\nIncassi.\nNonostante alcune critiche, il film d'animazione \u00e8 riuscito a fare successo incassando a livello internazionale circa 384.200.000 $; negli Stati Uniti d'America il film ha incassato ben 198.000.317 $, e in Italia circa 4.451.219 \u20ac.\nAltre opere.\nSequel.\nNel 2011 \u00e8 uscito un seguito, chiamato \"Happy Feet 2\".\nVersione 4D.\n\"Happy Feet 4-D Experience\" \u00e8 un cortometraggio di 12 minuti in 4D che ripropone alcune delle scene essenziali del film, accompagnate dagli effetti speciali come vento, acqua, nebbia e movimento del sedile. Prodotto dalla SimEx-Iwerks, la versione 4D \u00e8 uscita a marzo 2010 al Drayton Manor Theme Park. Altri parchi che hanno proposto questo cortometraggio sono stati il Sea World (2010-2011), Shedd Aquarium (2010\u20132012), il Moody Gardens (2010-2011), il Nickelodeon Suites Resort, e l'Adventure Aquarium.. In Italia \u00e8 stato distribuito unicamente dal parco divertimenti Zoomarine (2015-2016)."}
{"id": "744990", "revid": "580", "url": "https://it.wikipedia.org/wiki?curid=744990", "title": "Sh\u014dgakukan", "text": " \u00e8 una casa editrice giapponese che pubblica dizionari, saggi, narrativa, manga e DVD per bambini. La Sh\u014dgakukan ha fondato la Sh\u016beisha, che a sua volta ha fondato la Hakusensha, societ\u00e0 separate che insieme formano il \"gruppo Hitotsubashi\", uno dei pi\u00f9 grandi gruppi editoriali giapponesi.\nLa sede della Sh\u014dgakukan si trova a Hitotsubashi, nel quartiere di Chiyoda (Tokyo). Gli altri editori del gruppo si trovano entrambi nel \nmedesimo quartiere.\nDall'autunno 2009, insieme alla Sh\u016beisha, pubblica, senza intermediari, manga direttamente in Europa. A partire da tale data inizia a proporre i primi titoli in Francia, pianificando per\u00f2 di espandere la loro azione al Regno Unito, alla Spagna ed agli altri paesi europei."}
{"id": "744991", "revid": "486946", "url": "https://it.wikipedia.org/wiki?curid=744991", "title": "Popolari - UDEUR", "text": ""}
{"id": "744996", "revid": "2519", "url": "https://it.wikipedia.org/wiki?curid=744996", "title": "Panabo", "text": "Panabo \u00e8 una citt\u00e0 componente delle Filippine, situata nella Provincia di Davao del Norte, nella Regione del Davao.\nPanabo \u00e8 formata da 40 baranggay:"}
{"id": "744997", "revid": "830939", "url": "https://it.wikipedia.org/wiki?curid=744997", "title": "Francesco Misiani", "text": "Biografia.\n\u00c8 entrato in magistratura nel 1965, all'et\u00e0 di 29 anni. Tra i fondatori di Magistratura Democratica, la corrente di sinistra dell'Associazione Nazionale Magistrati, lavorando alla Procura della Repubblica di Roma, \u00e8 stato protagonista di tutte le stagioni dell'emergenza, dagli anni del terrorismo a quelli della mafia fino a Tangentopoli.\nInsieme al magistrato Domenico Sica, ha lavorato all'Alto Commissariato antimafia.\nNel 1996 \u00e8 indagato dalla Procura di Milano per favoreggiamento nei confronti di Renato Squillante, l'ex capo dei GIP del Tribunale di Roma, arrestato per iniziativa della stessa procura per fatti di corruzione (processo SME). Secondo l'accusa, Misiani avrebbe informato Renato Squillante, in un colloquio avvenuto al bar Mandara di Roma il 2 marzo 1996, dell'esistenza del un procedimento penale a suo carico per il reato di corruzione. Si assumeva che tale colloquio fosse stato registrato, ma poi si scoprir\u00e0 che la registrazione in effetti non esisteva. Per tali fatti, con provvedimento del 23 gennaio 1997 del Consiglio Superiore della Magistratura, Misiani \u00e8 stato trasferito d'ufficio al Tribunale di Napoli. Tale provvedimento \u00e8 stato poi annullato dal TAR del Lazio. Ma nel frattempo, Misiani si era gi\u00e0 dimesso dalla magistratura, nel 2000. Il processo penale si \u00e8 concluso in primo grado con l'assoluzione \"perch\u00e9 il fatto non sussiste\", nonostante fosse gi\u00e0 maturata la prescrizione. Si \u00e8 ritenuto, cio\u00e8, che Misiani, al di l\u00e0 della prescrizione dichiarata per altri imputati, meritava l'assoluzione. La sentenza non \u00e8 stata impugnata dalla Procura di Milano ed \u00e8 quindi passata in giudicato.\nUscito dalla magistratura, ha svolto la professione di avvocato.\n\u00c8 scomparso nel 2009 a 73 anni a seguito di una grave malattia."}
{"id": "745000", "revid": "57342", "url": "https://it.wikipedia.org/wiki?curid=745000", "title": "Paul Edward Valentine Giamattii", "text": ""}
{"id": "745005", "revid": "1632387", "url": "https://it.wikipedia.org/wiki?curid=745005", "title": "Scuola di Barbizon", "text": "Con il termine scuola di Barbizon o Barbisonniers si identifica un gruppo di pittori e una corrente paesaggista del realismo collegata alla localit\u00e0 di Barbizon in Francia, non lontana dalla foresta di Fontainebleau.\nUna scuola paesaggista.\nIl luogo \u00e8 stato un ritrovo di artisti principalmente nel periodo tra il 1830 e il 1870 e ha raccolto esponenti del realismo particolarmente inclini a indugiare in tendenze formalmente raffinate e legate al romanticismo. Ma l'associazione del paesaggio con lo stato d'animo non persegu\u00ec tanto l'idealizzazione o l'elevazione della natura, quanto piuttosto la ricerca di un'autenticit\u00e0 e di un'ispirazione sincera, uno stato di umilt\u00e0 di fronte alle infinite suggestioni offerte dal creato.\nTra gli artisti che maggiormente influenzarono questo movimento, un ruolo fondamentale spetta indubbiamente a John Constable che, a partire dalla sua prima esposizione al Salon di Parigi nel 1824, fu un maestro nella raffigurazione paesaggista dal vero di scene rurali e campestri non come sfondo a scene particolari, ma fini a s\u00e9 stesse. \n&lt;br&gt;Dal 1848 in poi, le sue idee raccolsero artisti di ogni provenienza nel piccolo villaggio: tra questi, Jean-Fran\u00e7ois Millet che per primo introdusse nel paesaggismo la raffigurazione di personaggi d'umile estrazione, e Jean-Baptiste Camille Corot, che insieme a Th\u00e9odore Rousseau e a Charles-Fran\u00e7ois Daubigny, divenne ben presto capofila della scuola. \nTra gli altri esponenti, Jules Dupr\u00e9 molto vicino a Rousseau, Hippolyte Camille Delpy allievo di Daubigny, il manierato e brillante Narcisse Virgilio D\u00edaz de la Pe\u00f1a, Pierre Thuillier, Henri Biva, Alexandre Defaux, L\u00e9o Gausson, Jules Jacques Veyrassat, Henri Harpignies, F\u00e9lix Ziem, Constant Troyon, Adolphe Appian, R. Mason,\nAlbert Charpin, Charles Olivier de Penne, Alexandre DeFaux, Ferdinand Chaigneau, Fran\u00e7ois-Louis Fran\u00e7ais e, marginalmente, lo svizzero Karl Bodmer. \nLa pi\u00f9 grande esposizione che si ricorda fu quella del 1848 all'Esposizione Universale di Parigi, dove Paul Durand-Ruel espose trecento paesaggi dei pittori della \"Scuola di Barbizon\". Sia Rousseau che Millet morirono a Barbizon, rispettivamente nel 1867 e nel 1875. \nIl nome \"Scuola di Barbizon\" viene coniato dal saggista scozzese David Croal Thomson ne suo libro \"The Barbizon school of painters: Corot, Rousseau, Diaz, Millet, Daubigny, etc.\", uscito nel 1890.\nLa compagnia di pittori si install\u00f2 nello spartano alberghetto di \"p\u00e8re Ganne\", osservando campi, foreste, paludi, armenti e greggi con una tale attenzione da portarne avanti lo studio fino all'analisi dei contrasti di luce, delle articolazioni di rami e foglie, delle variazioni cromatiche del sottobosco e cos\u00ec via.\nAi primi del Novecento, l'influenza della scuola di Barbizon giunse anche in America, dove diede origine alla cosiddetta scuola americana di Barbizon i cui esponenti principali furono Thomas Eakins, Childe Hassam, Winslow Homer, Wilson Irvine, George Inness e Henry Tanner.\nA Barbizon giunsero, intorno al 1866, anche alcuni protagonisti dell'Impressionismo, come Monet e Renoir, in cerca di ispirazione.\nUn ruolo ecologico.\nLa Scuola di Barbizon ha svolto anche uno storico ruolo nel campo della protezione e conservazione della natura. Infatti nel 1848 il primo episodio di tutela pubblica della natura, ma con finalit\u00e0 unicamente estetiche, fu la creazione della \"Riserva artistica della selva di Fontainebleau\" voluta espressamente dai pittori \"Barbisonniers\", al fine di preservarla da un incombente progetto di disboscamento. \n&lt;br&gt;Proprio perch\u00e9 questa fu la prima Riserva (o \"area protetta\") della storia, cento anni dopo (1948) Fontainebleau fu prescelta come luogo della fondazione dell'IUCN (Unione Internazionale per la Conservazione della Natura)"}
{"id": "745006", "revid": "767487", "url": "https://it.wikipedia.org/wiki?curid=745006", "title": "Grip Inc.", "text": "I Grip Inc. sono un gruppo groove metal statunitense.\nStoria.\nLa band \u00e8 stata formata nel 1993 dal batterista Dave Lombardo, da poco uscito dagli Slayer, e dal chitarrista Waldemar Sorychta. Finora la formazione ha pubblicato quattro album, riscuotendo un successo modesto. L'ultimo disco uscito \u00e8 \"Incorporated\" (2004) per l'etichetta tedesca SPV GmbH, con la quale sono tuttora sotto contratto. L'improvvisa morte del cantante Gus Chambers a seguito di un mix di alcol e medicinali avvenuta il 13 ottobre 2008, pone forse la parola fine sul progetto. Il batterista Dave Lombardo, dopo essere uscito dagli Slayer, \u00e8 impegnato anche con i PHILM e i Suicidal Tendencies."}
{"id": "745028", "revid": "256896", "url": "https://it.wikipedia.org/wiki?curid=745028", "title": "Museo della storia della scienza di Firenze", "text": ""}
{"id": "745037", "revid": "2519", "url": "https://it.wikipedia.org/wiki?curid=745037", "title": "Bislig", "text": "Bislig \u00e8 una citt\u00e0 componente delle Filippine, ubicata nella Provincia di Surigao del Sur, nella Regione di Caraga.\nBislig \u00e8 formata da 24 baranggay:"}
{"id": "745039", "revid": "1718925", "url": "https://it.wikipedia.org/wiki?curid=745039", "title": "Dr. Luke", "text": "Ha lavorato con alcuni tra i pi\u00f9 famosi artisti, tra i quali Kesha, Britney Spears, Kelly Clarkson, Lady Sovereign, Kelis, Sugababes, Avril Lavigne, Lil Mama, Missy Elliott, P!nk, Mos Def, Vanessa Hudgens, Backstreet Boys, Daughtry, The Veronicas, Nicki Minaj, Miley Cyrus, Jessie J, Katy Perry, Rihanna, Demi Lovato e Kim Petras. \u00c8 stato inserito nella lista dei 10 produttori del decennio da \"Billboard\" nel 2009. Nel 2010 ha vinto il premio \"scrittore dell'anno\", nel 2011 \u00e8 stato nominato come scrittore numero 1 dell'anno dalla Hot 100 e produttore numero 1 dell'anno da \"Billboard\".\nHa prodotto alcune delle canzoni che hanno raggiunto la prima posizione della Billboard Hot 100 come: \"Teenage Dream, I Kissed a Girl, Part of Me, Last Friday Night (T.G.I.F.), California Gurls, Girlfriend, Tik Tok, We R Who We R, E.T., Hold It Against Me, Right Round\" e \"My Life Would Suck Without You.\"\nDr. Luke \u00e8 stato anche il chitarrista dei Saturday Night Live Band.\nLavora insieme al suo team di produttori composto da DJ Ammo, Cirkut, Max Martin e Benny Blanco.\nCarriera.\nInizi.\nOriginario di Providence, Rhode Island, da padre polacco, un architetto nativo di \u0141ask. Gottwald passa molto del suo periodo formativo a New York. Vuole diventare un batterista, ma i suoi genitori si rifiutano di fargliene tenere una in casa, per cui, a 13 anni, prende la chitarra di sua sorella pi\u00f9 grande e impara a suonarla da solo. Da adolescente \u00e8 solito ascoltare in continuazione pessima musica allo scopo di trovare parti di chitarra soddisfacenti, cos\u00ec da riuscire a immaginare quello che il chitarrista sta eseguendo correttamente.\nDal 1997 al 2007: Il \"Saturday Night Live\" e gli inizi della carriera.\nNel 1997 viene ammesso nei \"Saturday Night Live Band\" (con cui suona per dieci stagioni lasciando alla fine di quella 2006-2007) per partecipare come chitarrista solista all'omonimo show televisivo Saturday Night Live. Come chitarrista Dr. Luke ha suonato insieme a Herbie Hancock, Michael Bolton, Phoebe Snow, Jack McDuff e Shabba Ranks. Mentre lavora allo show \"Saturday Night Live\" Dr. Luke si esibisce in diversi jingles e pubblicit\u00e0 e diviene un'istituzione come dee-jay a New York. \u00c8 pure molto attivo sulla scena underground Hip hop, producendo tracce e remixando per diversi artisti, tra cui Mos Def, Black Star, KRS-One e Zack de la Rocha, cos\u00ec come Arrested Development e Nappy Roots.\nCon il nome \"Kasz\", fa uscire il \"maxi singolo\" \u201cWet Lapse\u201d per Rawkus Records e re-mixa il tema dal film \"Mortal Kombat\". Conosce il produttore svedese Max Martin a una festa privata in cui \u00e8 dee-jay e lo accompagna in giro per i club di New York.\nDal 2004 a oggi: il riconoscimento ufficiale e il successo commerciale.\nDr. Luke possiede due case editoriali, la \"Kasz Money Publishing\" per le sue produzioni, e la \"Prescription Songs\", che impiega un network di 50 autori tra cui Kesha, Katy Perry e Benny Blanco. Dal gennaio 2011 ha piazzato 21 singoli \"Top 40\" nella \"Billboard\" Hot 100, divenendo il terzo produttore con pi\u00f9 \"hit\" di questo tipo da quando queste classifiche sono state create. Ha co-scritto e co-prodotto con Max Martin la canzone di Kelly Clarkson \u201cSince U Been Gone\u201d che ha raggiunto il secondo posto nella \"Billboard\" Hot 100 ed ha fornito alla cantante un'altra \"hit\" con \u201cBehind These Hazel Eyes\u201d. Le successive canzoni di Pink \u201cWho Knew\u201d e \u201cU + Ur Hand\u201d hanno raggiunto la top ten degli \"Hot 100\". Ha pure co-prodotto un altro numero uno per Avril Lavigne con il brano \u201cGirlfriend\u201d insieme ad altre sette canzoni sull'album della Lavigne. Per le Sugababes ha scritto e prodotto la hit \u201cAbout You Now\u201d. Dr. Luke ha contribuito all'album di Katy Perry con due brani numero uno della \"Hot 100\" \"I Kissed a Girl\" e \u201cHot n Cold\u201d, e con tre brani per l'album del 2008 di Britney Spears, \"Circus\", inclusa la \"title track\". Ha pure co-prodotto il brano numero uno negli Stati Uniti \u201cRight Round\u201d del rapper Flo Rida. Pure la sua terza co-produzione per Kelly Clarkson, \u201cMy Life Would Suck Without You\u201d ha raggiunto la vetta degli \"Hot 100\". A fine 2009, la sua canzone per Miley Cyrus, \u201cParty in the U.S.A.\u201d, scritta insieme a Jessie J ha raggiunto il secondo posto. Nel dicembre del 2009 \"Billboard\" lo nomina uno dei \"top 10\" produttori del decennio.\nIl 21 aprile, Dr. Luke viene nominato autore dell'anno ai premi ASCAP per la musica pop del 2010 dove riceve 10 riconoscimenti come autore e produttore dell'anno. Questo dopo che, tra il 2006 e il 2009, aveva gi\u00e0 ricevuto 10 \"Pop Music Awards\" da ASCAP. Viene pure nominato fra le \u201c100 pi\u00f9 persone pi\u00f9 creative in affari\u201d da \"Fast Company\", piazzandosi in trentatreesima posizione. La sua co-produzione per Katy Perry \u201cCalifornia Gurls\u201d debutta al secondo posto delle \"Hot 100\" per arrivare in un secondo momento al primo posto e il secondo single \u201cTeenage Dream\u201d far\u00e0 la stessa cosa. Il brano \u201cDynamite\u201d di Taio Cruz, co-prodotto da Dr. Luke, ha raggiunto il primo posto nella classifica del Regno Unito e il secondo posto in quella statunitense. Ha contribuito ad altre tre canzoni \"top ten\", \u201cMagic\u201d di B.o.B., My First Kiss per i 3OH!3 e \u201cTake It Off\u201d per Kesha, come pure a una canzone \"top five\", \u201cYour Love Is My Drug\u201d, quest'ultima tra le \"Hot 100\".\nIl 1\u00ba dicembre 2010 Dr. Luke riceve 2 nomination alla cinquantatreesima edizione dei Grammy Awards nelle categorie \"Album dell'anno\" \"(Teenage Dream\" di Katy Perry) e \u201cProduttore dell'anno\u201d (sezione \u201cNon classica\u201d) Viene pure nominato da \"Billboard\" \u201cAutore dell'anno numero uno degli Hot 100\u201d e \u201cProduttore dell'anno numero uno\u201d. All'inizio del 2011, \"Advertising Age\" definisce Dr. Luke \u201cil produttore e autore pi\u00f9 di successo dell'anno in termini di permanenza in classifica\u201d. Il singolo di Briney Spears \u201cHold It Against Me\u201d, co-prodotto da Dr. Luke, diventa il diciottesimo brano a debuttare alla vetta delle \"Hot 100\" a gennaio. Produce e co-scrive pure il brano di Jessie J, \u201cPrice Tag\u201d, per il quale viene accreditato come \"Coconut Man\", che debutta al primo posto nel Regno Unito. Co-produce anche \u201cE.T.\u201d e Last Friday Night (T.G.I.F.) per Katy Perry, entrambi i brani hit numero uno per \"Billboard\".\nNella settimana conclusasi col primo week-end di marzo 2012, la co-produzione di Dr. Luke per \u201cPart of Me (Katy Perry)\u201d di Katy Perry diventa la ventesima canzone a debuttare in vetta alla \"Hot 100\" del \"Billboard\". Produce inoltre il singolo di Perry \u201cWide Away\u201d che svetta alla seconda posizione nelle \"Hot 100\" del \"Billboard\" e in cima alla classifica delle \"Canzoni Pop\" degli Stati Uniti. Il 2 novembre 2012 alcuni brani del secondo album della boyband One Direction, \"Take Me Home\", viene fatto filtrare on-line, compresa \u201cRock Me\u201d, prodotta da Dr. Luke e dai suoi collaboratori Cirkut, Emily Wright e Kool Kojak. Produce il singolo \u201cDie Young\u201d per il rientro di Kesha, che si posiziona al numero 2 della \"Hot 100\" del \"Billboard\". \u00c8 pureproduttore esecutivo del secondo album di Kesha, \"Warrior\", e produce 12 tracce dell'album che esce il 4 dicembre 2012 negli Stati Uniti.\nDr. Luke produce pure il singolo \"hit\" nel Regno Unito \u201cHow to Be a Heartbreaker\u201d scritto ed eseguito dalla cantante britannica Marina and the Diamonds. La canzone da allora sale lentamente al numero 105 delle classifiche Pop USA di iTunes e acquisisce ulteriore ascolto fra le radio americane per guadagnare ulteriore popolarit\u00e0 allorch\u00e9 esce come cover nello show televisivo di punta \u201cGlee\u201d. Dr. Luke collabora pure alla produzione di alcune tracce, tra cui \u201cLies\u201d e \u201cPrimadonna\u201d, dall'album \"Electra Heart\" di Marina il quale debutta al primo posto nella classifica degli album del Regno Unito. Produce e co-scrive la canzone di Britney Spears \u201cBrightest Morning Star\u201d della versione \"deluxe\" del suo ottavo album \"Britney Jean\".\nProcedimenti giudiziari.\nNell'ottobre 2014, dopo svariati anni di sodalizio artistico, Dr. Luke \u00e8 stato accusato di violenza sessuale e psicologica dalla cantante Kesha, che lo ha denunciato. Nel contempo, Kesha ha chiesto la recessione del contratto che la vedeva legata alla casa discografica Sony e al produttore. Dopo due anni di iter processuale il giudice respinge la richiesta dell'artista di recessione del contratto, sostenendo che non ci fossero \"danni irreparabili\" a carico della donna. Nell'agosto del 2016 Kesha ritira le accuse e presenta alla casa discografica dei nuovi brani per far ripartire la sua carriera, in pausa da due anni. Nel 2017 Kesha pubblica delle e-mail tra la sua manager e Dr. Luke, in cui quest'ultimo criticava la forma fisica della cantante, sostenendo che molte case discografiche non avrebbero accettato le sue canzoni a causa del suo peso. Nel luglio 2017 i legali di Dr. Luke hanno inoltre chiamato in causa la cantante Lady Gaga, in quanto ritenuta \"persona informata dei fatti\" e schierata pubblicamente dalla parte di Kesha. In favore della cantante anche altri cantanti hanno rilasciato dichiarazioni contro il produttore, tra cui Kelly Clarkson, Zara Larsson, Taylor Swift, Miley Cyrus, Nicki Minaj, Adele, Ariana Grande, Lorde, Lily Allen, Demi Lovato e Alessia Cara.\nPremi e riconoscimenti.\nGrammy Awards\nASCAP Pop Music Awards"}
{"id": "745041", "revid": "57342", "url": "https://it.wikipedia.org/wiki?curid=745041", "title": "John Christopher Reilly", "text": ""}
{"id": "745052", "revid": "110157", "url": "https://it.wikipedia.org/wiki?curid=745052", "title": "Quick (azienda)", "text": "Quick (dall'inglese \"quick\" che significa \"rapido\") \u00e8 una catena di ristorazione rapida/fast food fondata nel 1971 in Belgio dal barone belga Vaxelaire e passata di propriet\u00e0 allo stato francese nel 2006, attraverso un'OPA di \"CDC Capital Investissement\", diventata in seguito \"Qualium Investissement\", filiale della \"Caisse des d\u00e9p\u00f4ts et consignations\"; con quasi 500 ristoranti (principalmente in Francia, Belgio e Lussemburgo) a fine 2013 \u00e8 la terza catena in Europa nel settore della ristorazione rapida.\nIl 28 settembre 2015, Qualium Investissement, azionista unico di Quick annuncia di essere in negoziazione col Groupe BERTRAND, azionista maggioritario della joint-venture \"Burger King France\", per rilevare il gruppo Quick e i suoi 509 ristoranti; se l'operazione dovesse andare in porto i ristoranti francesi cambierebbero insegna diventando \"Burger King\", il marchio Quick sar\u00e0 invece mantenuto in Belgio, Lussemburgo e fuori dall'Europa.\nCifre chiave.\nLa catena conta un totale di 404 ristoranti in Europa al 1\u00ba gennaio 2006, di cui 312 in Francia, 79 in Belgio e nel Lussemburgo nonch\u00e9 13 in altri paesi: (Algeria, Andorra, Marocco e ancora Dubai).\nIl 28% dei ristoranti sono gestiti direttamente dalla casa-madre, gli altri invece sono in affiliazione commerciale.\nI dipendenti della societ\u00e0 sono circa 16.000 di cui 12.000 in Francia.\nQuick nel 2005 ha raggiunto un record storico:\nNel 2003, la porzione di mercato in Francia \u00e8 del 26,5% per Quick contro il 73,5% di Mc Donald's. In Belgio, \u00e8 del 65% a favore di Quick.\nPaesi in cui Quick \u00e8 presente.\nAl 16 luglio 2015: 5 Burger By Quick e 384 Quick in Francia metropolitana, 100 Quick in Belgio e Lussemburgo.\nSlogan storici.\nNel corso degli anni Quick ha cambiato molte volte lo slogan come:\n (1992)\n (1996)\n (2000)\n (2003)\nQuick in Italia.\nLa catena di fast food belga, sbarc\u00f2 per la prima volta in Italia negli anni '80, principalmente in tre citt\u00e0:\nNel 1988 Quick a seguito del mancato raggiungimento di una posizione dominante nel mercato italiano chiude i battenti, cede i propri negozi a Burghy e abbandona per sempre le attivit\u00e0 di ristorazione in Italia."}
{"id": "745069", "revid": "122969053", "url": "https://it.wikipedia.org/wiki?curid=745069", "title": "Natale in casa Cupiello", "text": "Natale in casa Cupiello \u00e8 un'opera teatrale tragicomica scritta da Eduardo De Filippo nel 1931. \u00c8 una delle commedie pi\u00f9 conosciute del drammaturgo napoletano ed \u00e8 considerata uno dei suoi lavori pi\u00f9 brillanti.\nGenesi dell'opera.\nPortata in scena per la prima volta al Teatro Kursaal di Napoli (oggi Cinema Filangieri), il 25 dicembre 1931, \"Natale in casa Cupiello\" segna di fatto l'avvio vero e proprio della felice esperienza della Compagnia del \"Teatro Umoristico I De Filippo\", composta dai tre fratelli e da attori gi\u00e0 famosi o giovani alle prime armi che lo diventeranno (Agostino Salvietti, Pietro Carloni, Tina Pica, Dolores Palumbo, Luigi De Martino, Alfredo Crispo, Gennaro Pisano). A giugno Eduardo aveva firmato un contratto con l'impresario teatrale che lo impegnava per soli nove giorni di recite per presentare il suo nuovo atto unico subito dopo la proiezione di un film. Il successo della commedia fu tale che la durata del contratto fu prolungata sino al 21 maggio 1932. Originariamente si trattava di una commedia ad atto unico (quello che, nella versione definitiva, costituisce oggi il secondo atto), ampliato successivamente in due distinte fasi: la prima, nel 1932, vide aggiungersi l'attuale primo atto e la conclusiva, nel 1934 (secondo anche quanto dichiarato da Eduardo sul numero 240 della rivista \"Il Dramma\" uscito nel 1936) o nel 1937 o addirittura nel 1943 (secondo un'ipotesi avallata pi\u00f9 tardi dallo stesso autore), che configur\u00f2 l'opera nella sua versione attuale, composta da tre atti. La complessa genesi della commedia port\u00f2 Eduardo stesso ad affermare che essa era nata come un \"parto trigemino con una gravidanza di quattro anni\".\nTrama.\nLa scena si svolge nell'arco di circa cinque giorni nella casa della famiglia Cupiello, della quale vengono rappresentate la camera da letto (atti I e III) e la sala da pranzo (atto II).\nI atto.\n\u00c8 la mattina dell'antivigilia di Natale. Luca Cupiello e sua moglie Concetta si svegliano, ma il loro risveglio \u00e8 reso comicamente faticoso dalle bizze dell'uomo, che si lamenta per il freddo e per il pessimo caff\u00e8 che lei gli ha preparato. Luca \u00e8 un fervente amante delle tradizioni natalizie, e non vede l'ora di potersi dedicare maniacalmente alla composizione del Presepe, nonostante le critiche della moglie e del figlio Tommasino (Nennillo), che lo ritengono anacronistico (questa situazione costituir\u00e0 una gag ricorrente per tutta la messa in scena). La sua impresa \u00e8 inoltre resa difficoltosa dall'intervento di suo fratello Pasqualino, scapolo collerico in perenne guerra col pestifero Nennillo; Luca sembra inoltre avere alcune difficolt\u00e0 nei movimenti e nel ricordare le cose, tragicomiche anticipazioni del dramma che seguir\u00e0.\nIrrompe in casa la figlia Ninuccia, agitata per l'ennesima lite con suo marito Nicolino. Ninuccia, che non ha mai amato il marito, vuole scappare con il suo amante Vittorio e confessa alla madre di voler lasciare Nicolino a cui ha scritto una lettera di addio. La donna, a causa delle forti resistenze della madre, ha un attacco nervoso e, nell'impeto, rompe alcune suppellettili e la struttura del presepe. Nel caos che segue Concetta ha un mancamento, e riesce a strappare a Ninuccia la promessa di fare la pace con Nicolino; tuttavia nel trambusto la ragazza perde la lettera, che sar\u00e0 ritrovata da Luca il quale, ignaro di tutto, la consegna a Nicolino, che nel frattempo \u00e8 giunto dai Cupiello per riconciliarsi con la moglie.\nII atto.\nIn casa Cupiello \u00e8 tutto pronto per festeggiare la vigilia di Natale. Tommasino, ignaro della relazione della sorella, arriva a casa accompagnato da Vittorio che, oltre a essere l'amante di sua sorella, \u00e8 anche suo amico. Il ragazzo insiste perch\u00e9 si trattenga qualche minuto a casa sua. Rimasti soli, Concetta chiede a Vittorio di andarsene immediatamente e permettere a Ninuccia di salvare il suo matrimonio con Nicolino: quest'ultimo infatti, dopo aver letto la lettera consegnatagli incolpevolmente dal suocero, \u00e8 a conoscenza della loro relazione, e solo i copiosi sforzi di Concetta hanno evitato il peggio. In quel momento tuttavia rincasa Luca che, anch'esso ignaro della relazione extraconiugale della figlia, insiste perch\u00e9 Vittorio si fermi a cena. La serata prosegue con una tensione di sottofondo, stemperata dai pasticci di Luca, Nennillo e Pasqualino e da mille disavventure che costellano la preparazione della cena.\nApprofittando di un momento di solitudine, Ninuccia e Vittorio hanno un drammatico incontro che sfocia nell'esplosione della passione tra i due; Nicolino li sorprende nell'atto di scambiarsi un dolce bacio, e accusa Ninuccia e Concetta di averlo ingannato. I due uomini e Ninuccia abbandonano quindi la casa per potersi sfidare a duello. Mentre Concetta, rimasta sola in scena, si dispera, giungono Luca, Pasqualino e Tommasino vestiti da re magi con i loro regali per lei.\nIII atto.\nVenuto brutalmente a conoscenza della situazione familiare, Luca, per anni vissuto nell'illusione di aver creato una famiglia felice, ha un colpo apoplettico e si ritrova a letto in preda a difficolt\u00e0 motorie e verbali per l'ictus sopravvenuto. L'intero vicinato \u00e8 ormai costantemente presente al suo capezzale, dove Luca accusa deliri e allucinazioni che hanno come protagonista il genero Nicolino, che ha lasciato immediatamente la moglie e si \u00e8 recato da alcuni suoi parenti a Roma. Pur nel delirio Luca spera ancora di vederlo riappacificato con sua figlia, la quale \u00e8 distrutta dal dolore in quanto \u00e8 perfettamente cosciente che su di lei ricadono le colpe della malattia del padre. Sopraggiunge il medico, che improvvisa una diagnosi incoraggiante alla moglie ed alla figlia di Luca, ma rivela invece al fratello la cruda verit\u00e0: Luca non ha scampo e la sua morte \u00e8 ormai questione di ore. Una improvvisa visita dell'amante Vittorio, che si sente moralmente responsabile dello stato di salute di Luca, ne provoca l'ennesimo equivoco allucinatorio e Luca, scambiandolo per Nicolino, arriva a benedire inconsapevolmente l'unione dei due amanti proprio all'arrivo del marito di lei, che viene subito trattenuto a viva forza e portato fuori dai presenti. Luca Cupiello, ormai definitivamente ripiegato nelle sue allucinazioni, si avvia cos\u00ec a morire ignaro ancora una volta della realt\u00e0.\nTommasino, alla domanda che suo padre gli rivolge in punto di morte, \"\u00abTe piace 'o presepio?\u00bb\" (\"Ti piace il presepe?\"), alla quale egli in precedenza aveva sempre risposto di \"no\" con stizzita protervia, finalmente si \"scioglie\" e tra le lacrime gli sussurra un laconico \"s\u00ec\", proprio mentre suo padre sembra entrare nella gioiosa allucinazione di un \"enorme presepe nei cieli\".\nPer poi trovare la gioia in un presunto prospero futuro."}
{"id": "745070", "revid": "1924342", "url": "https://it.wikipedia.org/wiki?curid=745070", "title": "Hi Infidelity", "text": "Hi Infidelity \u00e8 un album discografico della rock band statunitense REO Speedwagon, pubblicato dalla casa discografica Epic Records nel novembre del 1980.\nL'album, che contiene la hit \"Keep On Loving You\", mantenne il primo posto della Billboard 200 per ben 15 settimane e divenne l'LP pi\u00f9 venduto del 1981 e dell'intera discografia del quintetto.\nMusicisti.\nDon't Let Him Go\nKeep On Loving You\nFollow My Heart\nIn Your Letter\nTake It On the Run\nTough Guys\nOut of Season\nShakin' It Loose\nSomeone Tonight\nI Wish You Were There\nNote aggiuntive"}
{"id": "745071", "revid": "75775", "url": "https://it.wikipedia.org/wiki?curid=745071", "title": "Teoria dell'inflazione", "text": ""}
{"id": "745073", "revid": "35813", "url": "https://it.wikipedia.org/wiki?curid=745073", "title": "Urbano V", "text": ""}
{"id": "745074", "revid": "124973326", "url": "https://it.wikipedia.org/wiki?curid=745074", "title": "Ray of Light (singolo)", "text": "Ray of Light \u00e8 una canzone della cantautrice statunitense Madonna, prodotta da Madonna e William Orbit, pubblicata nel settimo album in studio \"Ray Of Light\", e pubblicata come singolo nel 1998.\n\"Ray of Light\" \u00e8 stata pubblicata anche nei greatest hits \"GHV2\" (2001) e \"Celebration\" (2009); \u00e8 stata usata nel 2001 dalla Microsoft, per la campagna pubblicitaria di Windows XP, e nel 2010, nel film \"Burlesque\", diretto da Steven Antin.\nLa canzone ha ottenuto pareri positivi da parte della critica, per il suo stile elettronico e per il testo \"emotivamente intenso\". In un commento sull'intero album, Stephen Thomas Erlewine di AllMusic ha definito la canzone \"turbinosa\". Larry Flick di \"Billboard\" ha descritto Madonna come \"la migliore di sempre\". Rob Sheffield di \"Rolling Stone\", nella sua recensione all'intero album ha affermato che in questa canzone, insieme ad altre come \"Swim\" e \"Drowned World/Substitute for Love\", Madonna \u00e8 \"positivamente feroce\" Nel suo libro \"Madonna: Like an Icon,\" Lucy O'Brien ha descritto la canzone come \"un inno estatico al cielo\", e ha notato che la canzone \u00e8 stata composta un semitono pi\u00f9 alto dell'estensione vocalica di Madonna, ma la tensione e lo sforzo hanno sortito un buon effetto.\nLa canzone ha ricevuto tre nomination ai Grammy Award, come Grammy Award alla registrazione dell'anno, Grammy Award alla miglior registrazione dance, e Grammy per il migliore video musicale, vincendo gli ultimi due premi. La canzone ha raggiunto la posizione numero cinque della Billboard Hot 100. Inoltre, ha raggiunto la posizione numero uno della Hot Dance Club Play. Nel mondo la canzone ha raggiunto la top five in Canada, Finlandia, Italia e Regno Unito, e ha raggiunto la prima posizione in Scozia e Spagna.\nDescrizione.\n\"Ray of Light\" \u00e8 basata sulla canzone \"Sepheryn\", pubblicata nell'album Curtiss Maldoon del 1971, e scritta originariamente da Clive Muldoon e Dave Curtiss. Si tratta di un brano EDM con influenze rock e acid house.\nLa canzone tratta il tema della libert\u00e0. Secondo Madonna, la canzone \u00e8 uno sguardo mistico all'universo e a quanto piccoli noi siamo.\nIl singolo.\nIl brano \"Ray of Light\" \u00e8 stato scelto come secondo singolo estratto dall'album \"Ray of Light\", ed \u00e8 stato pubblicato, principalmente in vinile e in CD, con un brano inedito, \"Has to Be\". In alcuni paesi il singolo \"Ray of Light\" \u00e8 stato pubblicato anche in MC.\nUn'ulteriore pubblicazione ha solo alcuni remix del brano \"Ray of Light\".\nIl video.\nIl video di \"Ray of Light\" \u00e8 stato diretto da Jonas \u00c5kerlund nel 1998, per promuovere il singolo \"Ray of Light.\"\nIl video di \"Ray of Light\" \u00e8 caratterizzato da immagini velocizzate di vita quotidiana, in parte nella citt\u00e0 di New York, e nell'arco temporale di un giorno, dall'alba fino al tramonto. Alcuni movimenti velocizzati e immagini sovrapposte sono anche di Madonna con particolari come artisti di strada, fast-food, persone che percorrono le strade di New York, anche in metropolitana, chi gioca a bowling, chi pratica sport, etc.\nPer questo video l'italiana Diamante Films che aveva prodotto nel 1994 il video di Biagio Antonacci \"Non \u00e8 mai stato subito,\" ha avviato una causa di risarcimento danni a tutela del diritto d'autore contro la Oil Factory, societ\u00e0 produttrice del video di \"Ray of Light\": secondo la Diamante Films i contenuti delle sequenze in ben 10 casi sono del tutto simili nei due video.\nIl video di \"Ray of Light\" \u00e8 stato pubblicato nel 1999, in ', e nel 2009, in '.\nUn ulteriore video \u00e8 stato diretto da Jonas \u00c5kerlund per una versione remixata di \"Ray of Light\" (\"Sasha's Ultraviolet Mix\") e che non \u00e8 mai stato pubblicato ufficialmente."}
{"id": "745088", "revid": "729019", "url": "https://it.wikipedia.org/wiki?curid=745088", "title": "Battaglia di Sagan\u00e8iti", "text": "La battaglia di Sagan\u00e8iti fu un piccolo scontro combattuto l'8 agosto 1888 tra le truppe del Regno d'Italia e le forze abissine irregolari, durante le prime fasi della penetrazione italiana in Eritrea.\nLa battaglia.\nNel luglio del 1889 le truppe del generale Antonio Baldissera iniziarono le operazioni per estendere i possedimenti italiani in Eritrea, partendo dalla gi\u00e0 acquisita base di Massaua e puntando alle principali localit\u00e0 dell'altopiano eritreo, ovvero le citt\u00e0 di Cheren ed Asmara. Durante questa fase gli italiani si trovarono ad affrontare il problema di un capo locale, Deb\u00e8b, vicino al ras Alula e in passato gi\u00e0 al servizio dell'Italia. Debeb ed i suoi irregolari avevano disertato nel marzo del 1888, quando le truppe italiane del generale San Marzano si trovavano a fronteggiare l'esercito abissino del negus Giovanni IV d'Etiopia, e da allora, dalla sua base sull'altopiano eritreo, aveva condotto incursioni contro le trib\u00f9 sottomesse agli italiani.\nIl compito di catturare Debeb e di disperdere la sua banda venne affidato da Baldissera al capitano Cornacchia, posto a capo di un contingente composto da 400 basci-buzuk, 300 irregolari locali e quattro ufficiali italiani. Il contingente part\u00ec da Ua-\u00e0 il 4 agosto 1889, diretto al villaggio di Sagan\u00e8iti, dove, stando alle informazioni delle spie, si trovava il campo di Debeb.\nIl giorno 8 agosto 1889 il contingente italiano occup\u00f2 Sagan\u00e8iti, ma non vi trov\u00f2 Debeb che, avvertito per tempo, era fuggito dal villaggio per attestarsi con i suoi sulle alture vicine. Da qui le forze di Debeb, superiori in numero, tesero un'imboscata alla colonna di Cornacchia; uccisi il capitano e gli altri ufficiali italiani, il contingente si sband\u00f2 e si ritir\u00f2 alla spicciolata verso Massaua, lasciando circa 200 caduti sul campo.\nLa sconfitta, sebbene di entit\u00e0 minima, attir\u00f2 pesanti critiche su Baldissera; in risposta, il generale offr\u00ec le proprie dimissioni, che tuttavia vennero rigettate dal governo Crispi, che riconferm\u00f2 la fiducia nell'operato del generale.\nItaliani caduti a Sagan\u00e8iti.\nTutti e cinque gli ufficiali furono decorati con la medaglia d'argento al valor militare."}
{"id": "745090", "revid": "78273", "url": "https://it.wikipedia.org/wiki?curid=745090", "title": "Museo archeologico provinciale di Bolzano", "text": ""}
{"id": "745091", "revid": "1428919", "url": "https://it.wikipedia.org/wiki?curid=745091", "title": "Giovanni di Mosca", "text": "Biografia.\nNato nell'Oblast' di Vologda, fin da bambino lavor\u00f2 come portatore d'acqua in una miniera di sale, combinando il suo stretto ascetismo, fatto di digiuni e continue preghiere, con il duro lavoro. Si spost\u00f2 quindi a Rostov dove ebbe inizio la sua missione spirituale di \"Stolto in Cristo\", scelse cio\u00e8 di vivere simulando la pazzia, in miseria e disprezzando il proprio corpo per poter meglio partecipare alla passione di Ges\u00f9.\nInizi\u00f2 infatti a peregrinare per la Russia trasportando pesanti catene e croci di ferro e indossando un massiccio copricapo dello stesso materiale, tanto che fu subitaneamente soprannominato \"Giovanni Grande Cappello\". A Mosca giunse a piedi scalzi e vestito solo di leggeri stracci in pieno inverno e per le sue strade inizi\u00f2 a profetizzare un periodo di grande sciagura per l'intera Russia, che si concretizz\u00f2 poco pi\u00f9 tardi nel Periodo dei Torbidi e nell'invasione polacca, gridando per le strade della citt\u00e0 che \"Mosca \u00e8 piena di diavoli visibili e invisibili\".\nStabilitosi nella capitale inizi\u00f2 quindi a vagabondare per le strade ammonendo chi, a suo parere, non rispettava i dogmi divini, non preoccupandosi del grado e del potere di coloro con cui parlava. Secondo le sue agiografie arriv\u00f2 perfino a rivolgere allo Zar Boris Godunov il seguente ammonimento: \"Tu chiedi che Dio ti renda pi\u00f9 astuta la testa. Dio ha aspettato a lungo e adesso te la romper\u00e0 dolorosamente!\".\nPoco prima di morire scelse il luogo ove voleva essere seppellito e su cui pi\u00f9 tardi verr\u00e0 costruita la cattedrale intitolata a San Basilio Magno, quindi si liber\u00f2 per la prima volta delle catene e si asperse per tre volte d'acqua. Fu accreditato di un gran numero di miracoli sia prima che dopo la propria morte. Le fonti a cui \u00e8 possibile attingere la sua biografia sono i \"Servizi\" e la \"Vita di San Giovanni\" preservate in un manoscritto del XVII secolo. Venerato dalla Chiesa ortodossa \u00e8 ricordato il 3 luglio."}
{"id": "745094", "revid": "131358", "url": "https://it.wikipedia.org/wiki?curid=745094", "title": "Groclin Dyskobolia", "text": ""}
{"id": "745100", "revid": "767487", "url": "https://it.wikipedia.org/wiki?curid=745100", "title": "Chantal Kreviazuk", "text": "\u00c8 nota per le numerose collaborazioni con altri artisti di fama internazionale, tra i quali Avril Lavigne (con la quale ha scritto alcuni dei brani pi\u00f9 noti dell'album Under My Skin), Gwen Stefani, Kelly Clarkson, Alex Band e Britney Spears. \u00c8 sposata con Raine Maida, frontman degli Our Lady Peace.\nChantal Kreviazuk ha finora pubblicato sette album:"}
{"id": "745101", "revid": "117180063", "url": "https://it.wikipedia.org/wiki?curid=745101", "title": "Friedrich Overbeck", "text": "Era zio dell'archeologo Johannes Overbeck.\nBiografia.\nNato a Lubecca da una famiglia di pastori protestanti per generazioni, era figlio di Christian Adolph Overbeck (1755\u20131821), avvocato, poeta, uomo di chiesa nonch\u00e9 borgomastro della cittadina. Suoi nonni paterni erano Georg Christian Overbeck (1713\u20131786), avvocato, ed Eleonora Maria Jauch (1732\u20131797). Suo zio era invece teologo e prolifico scrittore, oltre che rettore del ginnasio in Konigstrasse, poco lontano dall'abitazione degli Overbeck, dove il giovane Friedrich studi\u00f2 e si avvicin\u00f2 all'arte e alla letteratura classica.\nGiovent\u00f9 e soggiorno a Vienna.\nNel marzo 1806, il giovane artista lasci\u00f2 Lubecca per l'accademia di belle arti di Vienna, dove studi\u00f2 con il maestro Heinrich F\u00fcger (1751\u20131818), noto seguace della scuola francese di Jacques-Louis David. Fu probabilmente l'eccessivo accademismo del maestro che spinse il giovane a ricercare nuove forme di espressione, come attesta una sua lettera ad un amico in cui si lamentava di come ogni virt\u00f9 venisse l\u00ec annegata nel rigore accademico e di come avesse smarrito ogni fiducia nel genere umano, rivolgendo quindi l'attenzione verso la propria interiorit\u00e0. Nonostante la sua giovane et\u00e0 all'epoca, questo pensiero e queste convinzioni lo avrebbero accompagnato per il resto della sua carriera pittorica.\nConvinto che Vienna e l'Europa avessero corrotto l'originaria purezza dell'arte cristiana, Overbeck decise quindi di prendere a modello i pittori italiani precedenti a Raffaello, dando cos\u00ec inconsapevole accredito alle stesse teorie dei preraffaelliti inglesi. Dopo quattro anni di accademia, le sue idee erano diventate cos\u00ec radicate che venne espulso dalla scuola insieme ad un gruppo di seguaci: ebbe modo di scrivere di aver ricercato a Vienna invano la vera arte e part\u00ec per Roma, portando con s\u00e9 un dipinto non ancora terminato dal titolo \"L'ingresso di Cristo a Gerusalemme\".\nLa permanenza a Roma.\nL'artista raggiunse Roma nel 1810 e vi rimase per 59 anni, lavorandovi alacremente in compagnia di altri artisti come Peter von Cornelius, Friedrich Wilhelm Schadow e Philipp Veit, che lo raggiunsero nel convento francescano dove lavorava e fondarono con lui il movimento dei Nazareni. Loro precetti erano una vita ascetica e duro lavoro: rifiutavano tutto ci\u00f2 che riguardasse l'antichit\u00e0 perch\u00e9 pagano, il rinascimento perch\u00e9 falso e promuovevano la riscoperta di artisti come il Perugino, il Pinturicchio e il primo Raffaello.\nDa questi loro principi derivava uno stile che puntasse alla raffigurazione dell'idea trascendente e pura, attraverso linee rigide e precise, composizioni statiche ed un uso parco del chiaroscuro e del colore al solo scopo di sottolineare il tema del dipinto. Tardivamente si aggiunsero al movimento anche Barthold Georg Niebuhr, Robert Bunsen e Friederich Schlegel.\nIl successo.\nNel 1813 Overbeck si convert\u00ec al cattolicesimo e, quasi contemporaneamente, lui ed il suo movimento iniziarono a conquistare notoriet\u00e0. Il console prussiano Jakob Salomon Bartholdy (1779\u20131825), zio di Felix Mendelssohn, convoc\u00f2 in quegli anni Overbeck, Peter von Cornelius, Philipp Veit e Friedrich Wilhelm Schadow a decorare una grande sala del suo Palazzo Zuccari, sul Pincio, con affreschi ora conservati alla \"Alte Nationalgalerie\" di Berlino. Le opere raffiguravano scene dalla vita di Giuseppe, e Overbeck realizz\u00f2 personalmente \"Sette anni di carestia\" e \"Giuseppe venduto dai suoi fratelli\".\nQueste opere, terminate nel 1818, accolsero molti consensi e nello stesso anno il principe Francesco Massimo richiese agli artisti di decorare un suo padiglione nel giardino della villa presso San Giovanni in Laterano con affreschi ispirati alle opere del Tasso, di Dante e Ariosto. Overbeck raffigur\u00f2 il ciclo ispirato alla \"Gerusalemme liberata\" , in particolare alcune raffigurazioni dell'incontro tra Goffredo di Buglione e Pietro l'eremita. La realizzazione degli affreschi richiese dieci anni: il pittore, infermo, deleg\u00f2 all'amico Joseph von F\u00fchrich il compito di portarli a termine e si dedic\u00f2 ad un dipinto ispirato alla vita di San Francesco d'Assisi nella basilica di Santa Maria degli Angeli.\nOverbeck fu anche poeta, saggista e teorico dell'arte. \nMorte.\nMor\u00ec a Roma nel 1869 e fu sepolto nella chiesa di San Bernardo alle Terme.\nOpere.\nLe principali opere di Overbeck, in cinquant'anni di alacre lavoro, sono:"}
{"id": "745104", "revid": "72387", "url": "https://it.wikipedia.org/wiki?curid=745104", "title": "Johann Friedrich Overbeck", "text": ""}
{"id": "745105", "revid": "287204", "url": "https://it.wikipedia.org/wiki?curid=745105", "title": "Fauci", "text": ""}
{"id": "745106", "revid": "466539", "url": "https://it.wikipedia.org/wiki?curid=745106", "title": "Valerio Fioravanti", "text": "All'epoca era considerato uno dei pi\u00f9 pericolosi terroristi italiani. Dopo una breve carriera di attore che gli diede notoriet\u00e0 alla fine degli anni sessanta, incominci\u00f2 la militanza politica nel Movimento Sociale Italiano e, intorno alla met\u00e0 degli anni settanta, decise di abbracciare la lotta armata fondando i NAR, sodalizio con cui sar\u00e0 protagonista di una stagione di violenze terminata solo con il suo arresto, avvenuto a Padova, il 5 febbraio del 1981.\nProcessato e riconosciuto colpevole di diversi reati, tra cui l'omicidio di 95 persone (85 nella strage di Bologna, da lui negata, pi\u00f9 altri 8, di cui 4 come esecutore materiale con altri, di cui si riconobbe colpevole), venne condannato, complessivamente, a 8 ergastoli, 134 anni e 8 mesi di reclusione. Non si \u00e8 mai pentito dei reati commessi, sebbene abbia incontrato alcuni parenti delle vittime. Nel luglio del 1999 (dopo 18 anni anzich\u00e9 20) ottiene la semi-libert\u00e0 e nel 2004 la liberazione condizionale. Nell'aprile del 2009, dopo 26 anni di carcere, 5 di libert\u00e0 vigilata e a 31 dall'arresto, \u00e8 completamente libero dalla pena cumulativa come previsto dalla legge Gozzini. Durante il periodo della lotta armata era soprannominato \"il Tenente\".\nFratello maggiore del terrorista Cristiano Fioravanti, collaboratore di giustizia (a causa di questo Valerio progett\u00f2 di ucciderlo), dal 1985 \u00e8 sposato con la terrorista Francesca Mambro, sua compagna sin dagli anni settanta, dalla quale ha avuto una figlia nel 2001, Arianna.\nBiografia.\nNato nel 1958 a Rovereto, ma cresciuto nel comune di Guidonia-Montecelio, Giuseppe Valerio, detto \"Giusva\", \u00e8 il primogenito dei tre figli dei coniugi Fioravanti: Mario, un ex annunciatore della Rai e prima ancora cabarettista, e Ida, casalinga.\nDurante i suoi primi due anni di vita venne affidato ai nonni materni che lo crescono fino alla nascita dei suoi due fratelli, i gemelli Cristiano e Cristina, nati nel 1960.\nL'attore-bambino.\nBambino intelligente e studente sveglio ed educato, fu introdotto dal padre nell'ambiente televisivo e cinematografico con l'obiettivo di tentare la carriera di attore. Esord\u00ec sul grande schermo nel 1961, quando fu scelto per recitare un piccolo ruolo da comparsa nell'episodio \"\" del film \"Boccaccio '70\", per la regia di Fellini. All'et\u00e0 di cinque anni fu poi ingaggiato per girare alcuni caroselli pubblicitari (Vicks Vaporub nel 1960 assieme alla sorella Cristina e al fratello Cristiano; detersivo Omo per Lever Gibbs nel 1963 col fratello Cristiano; formaggino Ramek di Kraft tra il 1967 e 1969; Nesquik - nel ruolo del figlio dello sceriffo - per Nestl\u00e8 nel 1971, ecc., e fu proprio in questa occasione che cominciano a chiamarlo con il diminutivo di \"Giusva\". Nel 1967 apparve nello sceneggiato televisivo, prodotto dalla Rai, dal titolo \"La fiera della vanit\u00e0\", per la regia di Anton Giulio Majano.\nNel 1968, poi, raggiunse la popolarit\u00e0 interpretando il ruolo di Andrea, il figlio minore, in un'altra serie televisiva in onda sul Programma Nazionale (l'odierna Rai 1): \"La famiglia Benvenuti\". Diretta da Alfredo Giannetti e composta da due stagioni, con protagonisti Enrico Maria Salerno e Valeria Valeri, la serie narrava le vicissitudini di un tipico nucleo familiare appartenente alla media borghesia italiana del tempo, alle prese con la vita di tutti i giorni. Grazie a questo ruolo, Giusva divent\u00f2, in breve, uno dei personaggi di maggior successo della televisione italiana di allora.\nGiusva prosegu\u00ec la sua carriera di attore, lavorando in alcuni film spaghetti western, come \"Cjamango\" di Edoardo Mulargia nel 1967, \"L'odio \u00e8 il mio Dio\" di Claudio Gora e \"La taglia \u00e8 tua... l'uomo l'ammazzo io!\", anch'esso diretto da Edoardo Mulargia, entrambi del 1969, e \"Shango, la pistola infallibile\", sempre diretto da Edoardo Mulargia nel 1970 e commedie come \"La scoperta\" di Elio Piccon (1969); contemporaneamente alla sua attivit\u00e0 nel cinema, si iscrisse al Liceo scientifico John Fitzgerald Kennedy di Roma (zona Trastevere).\nIntorno al 1972 incominci\u00f2 la sua militanza politica nelle file del Movimento Sociale Italiano, spinto inizialmente non tanto dalla passione politica ma\nNel 1974, i genitori, preoccupati della sua incolumit\u00e0, decisero di mandarlo negli Stati Uniti per un anno di studio a Portland, nell'Oregon. Sempre per volere paterno, rientra in Italia nel 1975 per interpretare il ruolo da protagonista, nella parte di un adolescente, in una nuova pellicola, intitolata \"Grazie... nonna\", una commedia erotica all'italiana diretta da Marino Girolami e con interpreti Edwige Fenech, Gianfranco D'Angelo, Valeria Fabrizi ed Enrico Simonetti, che fu il suo ultimo film. Terminate le riprese Giusva part\u00ec nuovamente per gli Stati Uniti dove rimase fino all'estate del 1975, per poi rientrare definitivamente a Roma.\nL'inizio della militanza.\nTornato in Italia, con l'obiettivo di iscriversi poi all'universit\u00e0, Valerio decise di recuperare l'ultimo anno di superiori all\"'Istituto Paritario M.E. Tozzi\", nella zona di Monteverde dove fece la conoscenza di un giovane militante missino, Franco Anselmi. Attraverso la sua frequentazione e, anche per seguire da vicino i movimenti del fratello Cristiano, cominci\u00f2 a passare sempre pi\u00f9 tempo nella locale sezione del Movimento Sociale Italiano dove, tra i tanti soci, Valerio fece la conoscenza di Alessandro Alibrandi, figlio del giudice istruttore del Tribunale di Roma Antonio Alibrandi.\nAssieme ad altri militanti, i fratelli Fioravanti, Anselmi e Alibrandi presero parte a una \"guerra di bande\" contro i militanti di sinistra fatta di piccoli e grandi episodi di violenza nei cortei e nelle strade, per il \"controllo\" del territorio. La politica sempre pi\u00f9 conservatrice dell'apparato dell'MSI li port\u00f2, poi, assieme a una parte del movimento giovanile neofascista, verso posizioni non pi\u00f9 conciliabili nei confronti del partito di Almirante e verso una politica maggiormente interventista che li avrebbe spinti, di li a poco, a diventare terroristi.\nNel 1977, Valerio fu arrestato per il possesso di una pistola calibro 38 special non denunciata, e fin\u00ec in carcere per quaranta giorni. Sempre in quell'anno partecip\u00f2 a un'azione di devastazione del cinema romano \"Rouge et Noir\", dove si proiettava il film \"Sal\u00f2 o le 120 giornate di Sodoma\" di Pier Paolo Pasolini. Arrestato per danneggiamento e violenza privata, venne trattenuto in cella per alcuni giorni, reo di aver lanciato un tubo Innocenti contro un agente.\nInvece di iscriversi all'universit\u00e0, decise poi di abbandonare definitivamente gli studi per arruolarsi, nell'aprile del 1977, nell'Esercito, frequentando come allievo ufficiale di complemento la Scuola di Fanteria di Cesano, ammesso pur risultando gi\u00e0 implicato in gravissimi reati, per poi essere assegnato alla \"SMIPAR\", la Scuola Militare di Paracadutismo di Pisa. Nei quattro mesi di permanenza a Pisa, tuttavia, si rivel\u00f2 estremamente insofferente alla disciplina militare, collezion\u00f2 diverse punizioni e fu infine inviato in Friuli, presso la Brigata \"Mameli\" di Spilimbergo dove con il grado di sottotenente di complemento ha comandato un plotone fucilieri dall\u20198 febbraio al 18 luglio 1978. Durante questo periodo il 28 febbraio era a Roma, a uccidere l\u2019operaio Roberto Scialabba. A maggio, mentre era di guardia alla polveriera, assieme all'amico Alibrandi venuto appositamente da Roma, sottrasse due casse contenenti complessivamente 144 bombe a mano del tipo SRCM che nascose all'esterno della caserma. Una di queste fu poi recuperata, il giorno dopo, da Alibrandi; l'altra, venne invece ritrovata dai militari. Il furto fu in seguito scoperto e Fioravanti fu quindi condannato dal Tribunale militare di Padova, con sentenza del 14 giugno 1979, a otto mesi di reclusione. Le bombe arrivarono poi a Roma, dove furono utilizzate sia dai terroristi neri del NAR, sia dalla criminalit\u00e0 \"comune\": una fu infatti trovata addosso a un esponente della Banda della Magliana.\nA ottobre del 1978, Giusva lasci\u00f2 il carcere militare di Peschiera dov'era detenuto per l'ennesima volta per abbandono del posto e dismise definitivamente la divisa.\nLa lotta armata con i NAR.\nIl gruppo originario dei NAR nacque verso la fine del 1977 intorno alla sede del Movimento Sociale Italiano di Monteverde e comprendeva: Valerio, suo fratello Cristiano, Franco Anselmi, Alessandro Alibrandi. Subito a ridosso delle prime azioni, si un\u00ec a loro anche Francesca Mambro, una militante neofascista frequentatrice della sede romana del FUAN di via Siena (nel quartiere Nomentano), che da l\u00ec a breve, divenne la sua fidanzata (e poi la moglie).\nIl loro rapporto divenne pi\u00f9 confidenziale alla fine del 1979: \u201cLui, gi\u00e0 latitante, si rec\u00f2 a trovarla nell'ospedale dove era ricoverata per un'operazione, poi iniziarono a incontrarsi in un giardino vicino alla casa dove lei lavorava come baby sitter. Non ci volle molto perch\u00e9 un'attrazione reciproca gi\u00e0 di lunga data, coniugata a un'affinit\u00e0 politica che secondo Francesca fu determinante quanto l'attrazione stessa, li unisse e a compiere il primo passo fu l'impetuosa ragazza.\u201d\nLe prime azioni del gruppo furono alcuni attentati a colpi di molotov contro sedi di giornali della capitale: il 30 dicembre del 1977 in via dei Serviti, contro Il Messaggero e il 4 gennaio 1979 alla redazione del Corriere della Sera.\nIl 28 febbraio 1978, per \"celebrare\" il terzo anniversario della morte di Miki Mantakas (giovane militante del FUAN assassinato durante una manifestazione), il gruppo comp\u00ec il suo primo omicidio. A bordo di tre auto, i due fratelli Fioravanti, Franco Anselmi, Alessandro Alibrandi, Dario Pedretti, Francesco Bianco, Paolo Cordaro e Massimo Rodolfo raggiunsero piazza Don Bosco, nei pressi del quartiere Cinecitt\u00e0, dove tesero un agguato a un piccolo gruppo di militanti comunisti. Roberto Scialabba, un operaio elettricista, fu raggiunto da Valerio che lo colp\u00ec a morte da distanza ravvicinata.\nIl 6 marzo 1978 con il fratello, Franco Anselmi, Alessandro Alibrandi e Francesco Bianco alla guida dell'auto utilizzata per la fuga, rapin\u00f2 l'armeria dei fratelli Centofanti nella zona di Monteverde a Roma. Durante la fuga, per\u00f2, Anselmi si attard\u00f2 all'interno dell'armeria e venne colpito a morte alla schiena dal proprietario dell'armeria. Anselmi divenne poi una sorta di eroe-martire per il resto del gruppo, il quale celebrer\u00e0 la sua morte con altre rapine ad armerie e firmando i colpi con la sigla \"Gruppo di fuoco Franco Anselmi\".\nIl 9 gennaio 1979 Fioravanti, insieme ad Alessandro Pucci e Dario Pedretti (e con altre cinque persone di copertura), assalt\u00f2 la sede romana di Radio Citt\u00e0 Futura, dov'era in corso una trasmissione gestita da un gruppo femminista. Il gruppo appicc\u00f2 il fuoco ai locali della radio e spar\u00f2 colpi di mitra contro quattro ragazze che furono ferite.\nIl 16 giugno 1979 guid\u00f2 l'assalto alla sezione del PCI dell'Esquilino, a Roma, dove si teneva un'assemblea congiunta del quartiere e dei ferrovieri, con oltre cinquanta persone presenti. A seguito del lancio di due bombe a mano, nonch\u00e9 svariati colpi di arma da fuoco, rimasero ferite venticinque persone. Nonostante una sentenza passata in giudicato lo abbia condannato per aver guidato il commando, Fioravanti ha sempre negato questo addebito.\nVerso la fine del 1979, Valerio fece la conoscenza di Gilberto Cavallini, neofascista milanese gravitante nell'orbita ordinovista di Massimiliano Fachini che, proprio in quei mesi, viaggia spesso tra il Veneto e Roma per riciclare dell'oro rapinato da Egidio Giuliani. Il primo incontro tra i due avvenne l'11 dicembre del 1979, in occasione di una rapina, consumata a Tivoli ai danni dell'Oreficeria D'Amore, e a cui parteciparono anche Sergio Calore e Bruno Mariani.\nIl 17 dicembre 1979, un gruppo congiunto di militanti di Terza Posizione e dei NAR formato da Sergio Calore, Antonio d'Inzillo, Bruno Mariani e Antonio Proietti pianific\u00f2 un agguato ai danni dell'avvocato Giorgio Arcangeli, ritenuto responsabile della cattura del leader neofascista Pierluigi Concutelli. Fioravanti, che non aveva mai visto la vittima designata e ne conosceva solo una sommaria descrizione, uccise al suo posto il giovane Antonio Leandri.\nSubito dopo l'omicidio Leandri, Valerio incontr\u00f2 nuovamente Gilberto Cavallini, conosciuto solo qualche settimana prima e che lo port\u00f2 con s\u00e9 in Veneto per sfuggire alle forze dell'ordine, ospitandolo nella casa dove viveva con la sua ragazza, Flavia Sbroiavacca.\nIl 6 febbraio 1980 Fioravanti e Giorgio Vale uccisero il poliziotto diciannovenne Maurizio Arnesano. Lo scopo dell'omicidio era quello di disarmarlo e d'impadronirsi del suo mitra. \u00abLa mattina dell'omicidio Arnesano, Valerio mi disse che un poliziotto gli avrebbe dato un mitra\u00bb dichiarer\u00e0 poi il fratello Cristiano, interrogato dal sostituto procuratore di Roma, il 13 aprile 1981 \u00abio, incredulo, chiesi a che prezzo ed egli mi rispose: \"Gratuitamente\". Fece un sorriso ed io capii\u00bb.\nIl 30 marzo 1980 Fioravanti, Cavallini e la Mambro assaltarono il distretto militare di via Cesarotti a Padova. Un sergente fu ferito e furono rubati 4 mitragliatrici MG 42/59, 5 fucili automatici, pistole e cartucce. Sul muro della caserma, prima di andarsene, Francesca Mambro firm\u00f2 la rapina con la sigla BR per depistare le indagini.\nIl 28 maggio 1980 partecip\u00f2 all'uccisione dell'appuntato di Polizia Francesco Evangelista (detto \"Serpico\"), davanti al Liceo classico statale Giulio Cesare. Valerio, Francesca Mambro, Giorgio Vale e Luigi Ciavardini, con Gilberto Cavallini, Mario Rossi e Gabriele De Francisci di copertura, quel giorno vollero disarmare degli agenti e schiaffeggiarli, in modo da ridicolizzare la crescente militarizzazione del territorio da parte delle forze dell'ordine, ma la reazione dei poliziotti, in servizio di vigilanza davanti al liceo, scaten\u00f2 un conflitto a fuoco che si concluse con l'uccisione di Evangelista e il ferimento di altri due agenti.\nIl 23 giugno i due NAR Gilberto Cavallini e Luigi Ciavardini assassinarono a Roma il sostituto procuratore Mario Amato che aveva ereditato i fascicoli d'indagine del giudice Vittorio Occorsio e da due anni conduceva le principali inchieste sui movimenti eversivi di destra. Poco tempo prima di essere assassinato, Amato aveva chiesto l'uso di un'auto blindata che per\u00f2 gli era stato negato. All'indomani dell'omicidio, i NAR lo rivendicarono con un volantino recapitato ai principali quotidiani: \u00abOggi 23 giugno 1980 alle ore 8.05, abbiamo eseguito la sentenza di morte emanata contro il sostituto procuratore Mario Amato, per le cui mani passavano tutti i processi a carico dei camerati. Oggi egli ha chiuso la sua squallida esistenza imbottito di piombo. Altri, ancora, pagheranno\u00bb. Amato aveva annunciato che le sue indagini lo stavano portando \u00aballa visione di una verit\u00e0 d'insieme, coinvolgente responsabilit\u00e0 ben pi\u00f9 gravi di quelle stesse degli esecutori degli atti criminosi\u00bb. Il processo per l'omicidio di Amato si concluse con la condanna di Valerio Fioravanti e Francesca Mambro come mandanti e di Luigi Ciavardini e Gilberto Cavallini come esecutori materiali.\nLa strage di Bologna.\nIl 2 agosto 1980 alle ore 10:25, nella sala d'aspetto di 2\u00aa Classe della Stazione di Bologna Centrale, un ordigno a tempo, contenuto in una valigia abbandonata, esplose uccidendo ottantacinque persone e ferendone oltre duecento. Il 26 agosto dello stesso anno la Procura della Repubblica di Bologna emise ventotto ordini di cattura nei confronti di altrettanti militanti di gruppi di estrema destra, tra cui Valerio Fioravanti.\nIl 9 settembre 1980, Valerio e Cristiano Fioravanti, Vale, Mambro e Dario Mariani uccisero Francesco Mangiameli, dirigente di Terza Posizione in Sicilia: secondo la versione di Valerio Fioravanti, Mangiameli era accusato di aver sottratto agli stessi NAR i soldi destinati a organizzare l'evasione del terrorista nero Pierluigi Concutelli. Secondo gli inquirenti bolognesi il delitto sarebbe legato alla strage di Bologna e ci\u00f2 si ritrova anche nelle dichiarazioni testimoniali.\nLentamente e con fatica, attraverso una complicata e discussa vicenda politica e giudiziaria, e grazie alla spinta civile dell\"Associazione tra i familiari delle vittime della strage alla stazione di Bologna del 2 agosto 1980\" si giunse a una sentenza definitiva: il 23 novembre 1995 Fioravanti fu condannato dalla Corte di cassazione all'ergastolo con l'accusa di essere uno degli esecutori materiali della strage, insieme a Francesca Mambro e Luigi Ciavardini.\nFioravanti, Mambro e Ciavardini, anche dopo la condanna in Cassazione e la fine della pena, hanno sempre negato di essere coinvolti nella strage: i tre hanno sempre affermato di trovarsi effettivamente insieme quel giorno, ma a Padova, non a Bologna. Fioravanti ha invece indicato come possibile mandante della strage il leader libico Mu\u02bfammar Gheddafi e come esecutori agenti segreti libici o terroristi mercenari, per vendetta contro l'attentato della NATO a Ustica.\nL'arresto e le condanne.\nIl 5 febbraio 1981 Valerio, insieme ad altri militanti NAR (il fratello Cristiano, Francesca Mambro, Gigi Cavallini, Giorgio Vale e Gabriele De Francisci) stavano tentando di ripescare un borsone di armi precedentemente affidate da Cavallini a un malavitoso \"comune\" e poi nascoste da quest'ultimo nel canale Scaricatore, alla periferia di Padova. Durante l'operazione, per\u00f2, il gruppo fu scoperto da una pattuglia di Carabinieri. Ne nacque un violento conflitto a fuoco al termine del quale Valerio, simulando la resa e approfittando di una distrazione dei militi, spar\u00f2 uccidendo due militari: Enea Codotto di 25 anni e Luigi Maronese di 23 anni. Prima di essere uccisi, i Carabinieri riuscirono a colpire lo stesso Fioravanti, il quale, gravemente ferito a entrambe le gambe, fu riportato dal resto del gruppo nell'appartamento usato come base e dove, poco dopo, venne arrestato.\nFioravanti venne quindi processato per diversi reati quali: furto e rapina, violazione di domicilio, sequestro di persona, detenzione illegale di armi, detenzione di stupefacenti, ricettazione, violenza privata, falso, associazione per delinquere, lesioni personali, tentata evasione, banda armata, danneggiamento, tentato omicidio, incendio, sostituzione di persona, strage, calunnia, attentato per finalit\u00e0 terroristiche e di eversione.\nDopo sei sentenze della Corte d'Assise d'Appello venne condannato, complessivamente, a 8 ergastoli, 134 anni e 8 mesi di reclusione.\nIn sede civile, Fioravanti e Mambro furono condannati in primo grado nel 2014 a risarcire 2 miliardi, 134.273.000 euro, da versare alla Presidenza del Consiglio e al ministero dell'Interno, risarcimento che naturalmente non pagheranno mai, non avendone la disponibilit\u00e0 finanziaria e risultando incapienti (cio\u00e8 nullatenenti). Lo Stato potr\u00e0 prelevare solo alcune centinaia di euro mensili dai loro stipendi.\nLa pena.\nDopo 18 anni di detenzione, nel luglio del 1999 fru\u00ec del regime di semilibert\u00e0 per il lavoro esterno, presso l'associazione \"Nessuno tocchi Caino\", con obbligo di rientro serale in cella.\nFine pena e altre attivit\u00e0.\nNel mese di aprile del 2009, dopo 26 anni scontati dietro le sbarre e a cinque anni dal conseguimento della libert\u00e0 vigilata, \u00e8 tornato a essere un uomo libero la cui pena \u00e8 considerata definitivamente estinta.\nGennaro Mokbel, faccendiere romano al centro dell'inchiesta su un maxi-riciclaggio, sostenne di aver contribuito, anche economicamente, alla libert\u00e0 di Fioravanti, ma quest'ultimo ha sempre negato l'interessamento dell'uomo.\nNel 1997, assieme allo scrittore Pablo Echaurren e all'attrice Francesca D'Aloja ha scritto un film-documentario sul carcere intitolato \"Piccoli ergastoli\" e presentato nella sezione \"Eventi speciali\" del Festival di Venezia quello stesso anno. In occasione della prima proiezione del film, Fioravanti e la Mambro, hanno goduto di un permesso premio di 10 giorni.\nDagli anni novanta collabora, come beneficiario di un programma di reinserimento di detenuti, con Nessuno tocchi Caino, l'associazione contro la pena di morte legata al Radicali italiani, associazione della quale \u00e8 dipendente come impiegato.\nDal 2021 scrive sul quotidiano Il Riformista nella pagina dedicata a Nessuno tocchi Caino, parlando dei temi dei quali da 20 anni si occupa per l'associazione, cio\u00e8 pena di morte, carcere e giustizia penale negli Stati Uniti d'America e in Iran. Sul tema rilascia anche una lunga audio intervista a Umberto Baccolo per la pagina Facebook Folsom Prison Blues."}
{"id": "745132", "revid": "37401", "url": "https://it.wikipedia.org/wiki?curid=745132", "title": "Antroponimi", "text": ""}
{"id": "745134", "revid": "775372", "url": "https://it.wikipedia.org/wiki?curid=745134", "title": "Albi di Legs Weaver", "text": "Albi pubblicati del fumetto \"Legs Weaver\"\nSerie regolare.\nPeriodicit\u00e0: bimestrale fino al numero 11 e poi mensile - numero di pagine: 98"}
{"id": "745135", "revid": "1543377", "url": "https://it.wikipedia.org/wiki?curid=745135", "title": "Altino (citt\u00e0 romana)", "text": "Altino (\"Altinum\" in latino) era un'antica citt\u00e0 localizzata nell'attuale comune di Quarto d'Altino, in provincia di Venezia.\nAntichissimo insediamento paleoveneto, dopo la conquista romana si evolse in un importante scalo commerciale grazie alla posizione sulla Laguna Veneta e al passaggio di alcune importanti arterie stradali.\nDi Altino resta oggi un'interessante area archeologica con un museo annesso. L'odierna Altino, frazione di Quarto d'Altino, \u00e8 invece un minuscolo centro rurale sorto in tempi recenti.\nOrigini del nome.\nIl toponimo (\u1fbf\u0391\u03bb\u03c4\u1fd6\u03bd\u03bf\u03bd in greco, \"Altinum\" in latino; \"Altinates\" \u00e8 l'etnico) \u00e8 attestato diffusamente sia nelle epigrafi che nella letteratura. Potrebbe derivare da un termine della lingua venetica tradotto in latino con \"altus\", da confrontare, forse, con l'irlandese \"alt\" \"altezza\", \"costa\".\nDal nome della citt\u00e0 \u00e8 derivato quello dell'omonima divinit\u00e0 preromana Altino o Altnoi, a cui era dedicato un edificio sacro a sud della citt\u00e0. Sovrintendeva la laguna e gli venivano offerti periodicamente in sacrificio dei cavalli.\nStoria.\nLe origini.\nCome testimoniano i reperti, il territorio di Altino era frequentato sin dall'VIII-V millennio a.C., tuttavia bisogner\u00e0 aspettare l'Et\u00e0 del bronzo (XV-XIII secolo a.C.) per arrivare a una presenza umana stabile.\nUn vero e proprio centro abitato fu fondato dai Paleoveneti all'inizio del I millennio a.C.. Dalla fine del VI secolo a.C. Altino rappresentava ormai un porto di notevole importanza, tappa obbligata per i traffici mercantili che collegavano gli empori di Spina e Adria alle aree settentrionali.\nDi questo periodo non si conosce ancora molto. Probabilmente, Altino non aveva una fisionomia urbana unitaria e comprendeva pi\u00f9 nuclei costituiti da capanne poggianti su dossi; come era consueto nelle citt\u00e0 paleovenete, le necropoli si sviluppavano attorno all'abitato, quasi a circondarlo.\nL'annessione romana e l'et\u00e0 imperiale.\nNel II secolo a.C., Altino segu\u00ec le sorti di tutta la \"Venetia\" e fu pacificamente assoggettata a Roma. Il processo di romanizzazione inizi\u00f2 nel 131 a.C. con la costruzione della via Annia: da questo momento il centro cominci\u00f2 ad acquisire l'ideologia urbana dei conquistatori e, a partire dall'89 a.C. sub\u00ec un primo processo di urbanizzazione, conclusosi nel 49-42 a.C., quando ad Altino fu concesso il diritto romano (venne iscritta alla trib\u00f9 \"Scaptia\") e fu creata municipio.\nLa costruzione di altre strade, come la Claudia Augusta e le vie che la collegavano direttamente a Treviso e a Oderzo, contribu\u00ec a trasformarla in un importante centro commerciale, nodo cruciale per le rotte tra il Mediterraneo e il Settentrione. Questa evoluzione pot\u00e9 dirsi conclusa sul finire del I secolo d.C.\nQuesto periodo di floridezza \u00e8 confermato, oltre che dai reperti archeologici, da testimonianze scritte dell'epoca, seppur non molto numerose. Al museo provinciale di Torcello \u00e8 conservata un architrave su cui si legge che Tiberio aveva donato alla citt\u00e0 templi, portici e giardini. Gli \"Epigrammi\" di Marziale, la \"Naturalis Historia\" di Plinio il Vecchio e il \"De re rustica\" di Columella accennano a una florida economia basata sulla produzione di lana, sulla coltivazione di canestrelli e sull'allevamento di vacche da latte. Ancora Marziale ricorda le splendide ville della citt\u00e0, affacciate al suo rinomato litorale.\nPi\u00f9 precisi sono i riferimenti alle importanti opere idrauliche paragonate da Vitruvio e da Strabone a quelle di Ravenna e Aquileia. La citt\u00e0, infatti, pur essendo sorta in una zona paludosa, poteva contare in un efficiente sistema di fiumi e canali che garantivano il ricambio delle acque. Lo stesso centro abitato si innalzava su una rete di canali superati da ponti e traghetti, in modo del tutto simile alla futura Venezia.\nNei pressi di Altino, nel gennaio 169, mor\u00ec l'imperatore Lucio Vero, che stava rientrando in Italia insieme al fratello Marco Aurelio da una spedizione contro i barbari nel corso delle guerre marcomanniche.\nCos\u00ec come tutte le altre citt\u00e0 della \"Venetia\", anche Altino cominci\u00f2 a decadere dal II secolo d.C., come si riscontra nella diminuzione dei reperti archeologici dell'epoca. Per un periodo, tuttavia, il centro mantenne un ruolo di primo piano: la \"Tabula Peutingeriana\" della met\u00e0 del IV secolo lo rappresenta ancora come una citt\u00e0 murata con due torri. Si aggiunge un passo di Servio Mario Onorato, che riferisce come ad Altino la caccia, l'uccellagione e persino l'agricoltura si svolgessero in barca: il sistema di canalizzazione, dunque, era ancora in buono stato.\nAltino cristiana.\nNello stesso periodo, a conferma della sua importanza, la citt\u00e0 fu elevata a sede vescovile. Dalla fine del IV secolo abbiamo accenni pi\u00f9 precisi grazie all'epistolario tra Gerolamo ed Eliodoro, primo vescovo della citt\u00e0. Dalle lettere si ricava che la presenza cristiana ad Altino era ormai ben radicata, con la presenza di una cattedrale, chiese succursali e piccole cappelle per il culto dei martiri. Si ha pure una breve descrizione del duomo, intitolato probabilmente a Santa Maria, caratterizzato da un ingresso maggiore, porte minori ombreggiate da tendaggi, un solo altare, una sagrestia, pavimenti lucidi e pareti prive di incrostazioni. Manca tuttavia un riscontro archeologico, se si eccettua qualche oggetto decorato con croci.\nLa decadenza.\nAlla vigilia della distruzione di Attila, Altino, sebbene ormai ristretta entro i confini dell'epoca augustea, manteneva una propria fisionomia urbana. Lo stesso Paolo Diacono nella sua \"Historia Romana\" la cita accanto Aquileia, Concordia e Padova, ponendola implicitamente sullo stesso livello.\nGli storici attuali hanno messo in forte dubbio il \"topos\" tramandato dalle cronache secondo le quali la fondazione di Venezia fu in relazione con il saccheggio della citt\u00e0 da parte degli Unni, avvenuto nel 452. L'abitato, infatti, super\u00f2 la devastazione e continu\u00f2 a sussistere per diversi secoli. Furono altre invasioni a determinarne la scomparsa (Longobardi, Ungari), ma soprattutto le mutate condizioni climatiche e ambientali legate all'innalzamento del livello del mare e all'abbandono del sistema di regolazione idraulica.\nIn questo periodo si osserva anche il trasferimento delle principali istituzioni ecclesiastiche, in particolare la diocesi (spostata a Torcello) ed in seguito dopo l'attacco degli Ungari anche del monastero di Santo Stefano, fondato in epoca longobarda dai monaci benedettini bianchi di San Colombano gi\u00e0 presenti nell'area veneta, e poi rifondato nell'isola di San Servolo sempre nella laguna veneta.\nPer tutto il medioevo Altino continu\u00f2 ad essere frequentata, anche se ormai si presentava come un modestissimo borgo rurale circondato dalle paludi. Sono pochissimi i documenti relativi alla zona, riferiti perlopi\u00f9 alle varie istituzioni ecclesiastiche (monastero dei Santi Felice e Fortunato, monastero di San Giorgio Maggiore, vescovo di Torcello) o alle famiglie (Carbonara, Collalto, Marcello, Querini) che avevano possedimenti nella zona. Uno scritto del 1095 attesta l'esistenza di un \"Altino Maiore\" e di un \"Altino Pitulo\", segno che forse il centro si era sdoppiato in due nuclei; dallo stesso si ricava che le chiese di Santa Maria (l'antica cattedrale), San Martino e Sant'Apollinare sussistevano ancora.\nBisogner\u00e0 aspettare il XV secolo per apprezzare un popolamento stabile presso l'attuale Quarto d'Altino, mentre la bonifica e la colonizzazione degli immediati dintorni di Altino avverranno solo a partire dall'Ottocento.\nAgro altinate.\nIl territorio dipendente dal municipio di Altino (il cosiddetto agro altinate) si estendeva sulla regione compresa fra i fiumi Muson (che la divideva da Padova) e Sile (che la divideva da Asolo e Treviso). La citt\u00e0, in pratica, si trovava in posizione marginale, collocandosi all'estremit\u00e0 sudoccidentale del territorio.\nMolto discussa l'organizzazione della centuriazione, realizzata probabilmente nel 49 a.C. Secondo Bradford, le centurie misuravano 15\u00d740 \"actus\", mentre Fraccaro e Lacchini propendono per 30\u00d740 \"actus\". Le strade erano orientate grossomodo in direzione ovest-est (decumani) e sud-nord (cardini). Questo sistema si \u00e8 mantenuto sino ai giorni attuali, sicch\u00e9 l'odierna orientazione di alcuni assi viari e fossati coincide con quella antica. I cardini paiono meglio conservati rispetto ai decumani, probabilmente perch\u00e9 i secondi furono maggiormente soggetti alle mutazioni idrologiche del territorio, essendo trasversali alla maggior parte dei corsi d'acqua. Anche la zona pi\u00f9 occidentale del graticolato sembra meglio visibile, in quanto, con la caduta della citt\u00e0, i traffici si spostarono in quest'area, in prossimit\u00e0 della via Aurelia.\nGli scavi archeologici.\nI primi reperti archeologici furono rinvenuti dalla fine del XIX secolo, grazie al progressivo prosciugamento della zona paludosa. Nel 1960 venne fondato il Museo archeologico nazionale di Altino (MANA), il che comport\u00f2 l'aumento delle campagne di scavo e dei relativi ritrovamenti. Nell'estate 2015 \u00e8 stata inaugurata la nuova sede del MANA.\nSono tuttora in corso nuovi scavi basati anche sulla tecnica della fotografia aerea, grazie alla quale \u00e8 emerso che la citt\u00e0 era posta su un'altura a 2-3 metri dal livello del mare e che era attraversata da un canale navigabile. Inoltre, \u00e8 stato possibile identificare parte del circuito delle mura difensive, un cancello, alcune case private, parte di una zona portuale e tratti delle strade pubbliche che conducevano alla citt\u00e0.\nNel 2008 un \u00e9quipe di geomorfologi dell'Universit\u00e0 di Padova ha condotto una ricerca scientifica (pubblicata sulla rivista Science nel luglio 2009) rielaborando alcune rilevazioni fotografiche aeree e satellitari all'infrarosso, scattate nell'estate del 2007 durante un periodo di prolungata siccit\u00e0. La diversa concentrazione della clorofilla nelle colture agricole ha permesso di ricostruire con notevole dettaglio l'intera pianta cittadina e rivelando la presenza di quartieri e edifici di cui si ignorava l'esistenza, tra i quali spiccano un teatro ed un anfiteatro con un diametro totale di circa 150\u00d7110\u00a0m (corrispondenti a 500\u00d7370 piedi romani), dimensioni che lo avvicinano all'Arena di Verona.\nAl giorno d'oggi, del centro antico restano solo scavi in aperta campagna."}
{"id": "745137", "revid": "339392", "url": "https://it.wikipedia.org/wiki?curid=745137", "title": "NEC Nimega", "text": ""}
{"id": "745141", "revid": "297059", "url": "https://it.wikipedia.org/wiki?curid=745141", "title": "Piccolo catechismo di Lutero", "text": "Il Piccolo catechismo di Lutero venne pubblicato da Martin Lutero nel 1529 per l'educazione dei bambini. \nGli argomenti trattati sono i dieci comandamenti, il credo degli apostoli, la preghiera del Signore, il santo battesimo, l'ufficio delle Chiavi cio\u00e8 la confessione e il sacramento dell'Altare. Il Catechismo fa parte, assieme ad altri testi, del Liber Concordiae, cio\u00e8 dei testi autorevoli del luteranesimo. Il Piccolo catechismo \u00e8 tuttora largamente usato nelle chiese luterane come testo per l'educazione religiosa dei giovani e in preparazione della confermazione."}
{"id": "745142", "revid": "1318658", "url": "https://it.wikipedia.org/wiki?curid=745142", "title": "Lorenzo Vaccaro", "text": " di epoca tardo-barocca, attivo principalmente a Napoli.\nBiografia.\nLorenzo nacque a Napoli da Domenico, avvocato lodato nel foro, e da Candida Morvillo. L'anno successivo, durante l'epidemia di peste, mor\u00ec il padre e fu allevato dalla madre. Nel 1670, Lorenzo fu presentato a Cosimo Fanzago dove apprese le tecniche della scultura e il disegno architettonico. Tra le opere della prima giovent\u00f9, potrebbe figurare anche la sepoltura del vescovo Giovanbattista Repucci, recentemente pubblicata per la prima volta da Gianpasquale Greco, nella ex-cattedrale di Vico Equense (Na). Nel 1676 ricevette la commissione di un certo Francesco Rocco per una statua ad altezza naturale come sono quella del Mastrilli nel Purgatorio ad Arco e in Santa Maria la Nova. Nel 1698 il duca di Vastogirardi Carlo Petra gli commissiona due busti marmorei di Vincenzo Petra e Domenico Petra posti sulle loro lapidi nella cappella Petra in San Pietro a Majella.\nIl 3 giugno 1678 nacque Domenico Antonio Vaccaro, anch'egli artista poliedrico di fama, e nel medesimo anno, Lorenzo, lavor\u00f2 a due statue per la Chiesa dei Santi Marcellino e Festo. Nel 1679 fu attivo nella Cattedrale per la realizzazione di una virt\u00f9 in stucco da porsi sull'ingresso della cappella del Tesoro di San Gennaro, gli fu commissionato da padre Costanzo della chiesa di Santa Maria Maggiore una lampada di argento; nel dicembre del 1679 realizz\u00f2 i busti marmorei delle sirene bicaudate per la Guglia di San Domenico. Nel 1680 scolp\u00ec, per Andrea de Ponte, una statua raffigurante una donna che cavalca un delfino marino e nel novembre vene pagato per alcuni puttini marmorei per la Chiesa di Santa Croce di Torre del Greco. Nel 1681 lavor\u00f2 al busto marmoreo di Giacomo Capece Galeota per la cappella familiare nella Cattedrale; il 1\u00ba dicembre risult\u00f2 iscritto alla Corporazione della cappella dei Santi Quattro Martiri Coronati dell'Arte de' Scultori, de' Marmi e Marmorari nella chiesa di San Pietro a Majella, nel medesimo mese realizz\u00f2 la Statua di San Nicola e puttini per la chiesa di San Nicola alla Carit\u00e0.\nNel 1682 realizz\u00f2 sculture per la chiesa di San Giorgio Maggiore e lavor\u00f2 alcuni marmi nel palazzo del Duca di Diano. Tra il 1683 e il 1685 realizz\u00f2 la decorazione in stucco nelle cappelle dell\"'Immacolata\" e \"Santa Chiara\" nella chiesa del Ges\u00f9 delle Monache, in contemporanea con le pitture di Luca Giordano, Francesco Solimena e Paolo De Matteis. Tra aprile e luglio esegu\u00ec il ritratto marmoreo di Onofrio Buonovicino nella cappella della villa a Barra, su commissione degli eredi, e coadiuvato da Giuseppe Mozzetti; attualmente l'opera non \u00e8 stata rintracciata. Nel 1684 realizz\u00f2 statue nella chiesa di Santa Caterina da Siena, il successivo anno forn\u00ec a Domenico di Nardo i modelli di sculture da realizzare in legno. Nel 1685 realizz\u00f2 per conto della famiglia Macedonio gli stucchi e gli affreschi alle volte della cappella di San Giovanni Battista nel castello di Grottolella (AV) per volont\u00e0 della Duchessa Emilia Cioffi, moglie del feudatario Nicola Macedonio. Nel 1686 disegn\u00f2 gli stucchi per la sacrestia di San Paolo Maggiore, agli stucchi prese parte uno scultore della sua bottega: Domenico Catuogno; mentre al suo amico Solimena tocc\u00f2 affrescare l'ambiente. Nel 1687 lavor\u00f2, insieme ad Antonio Fontana, alle sculture e ai marmi della chiesa dei Morticelli di Foggia. Nel 1689 lavor\u00f2 ai modelli di un paliotto nella chiesa di Santa Maria la Nova. Nel 1691 realizz\u00f2 quattro composizioni in argento con smeraldi ed ebano che rappresentano i quattro continenti allora conosciuti su commissione del vicer\u00e9 Francisco de Benavides e successivamente donate a Carlo II di Spagna; oggi sono nel Tesoro della cattedrale di Santa Mar\u00eda di Toledo. Nel 1692, su commissione di Antonio Sanfelice e Carlo Celano, fu realizzato nella basilica di Santa Restituta il panneggio di cultura berniniana su progetto di Arcangelo Guglielmelli, all'impostazione scultorea lavorarono Bartolomeo Ghetti e il Nostro al dipinto del finto proscenio. Collabor\u00f2 ad un altro panneggio berniniano del Guglielmelli, coadiuvato da Pietro Scarola, nella chiesa della Compagnia della Disciplina della Santa Croce.\nNel 1694 lavor\u00f2, in collaborazione con Domenico Antonio, ai putti e agli intagli dell'altare maggiore nella chiesa dell'Annunziata ad Aversa. Nel successivo anno lavor\u00f2 all'altare maggiore nella chiesa di San Domenico Maggiore e fu nominato governatore della Corporazione dell'Arte de' Scultori, de' Marmi e Marmorari. Nel 1696 realizz\u00f2, con il figlio, il baldacchino in argento nella chiesa di Santa Maria Donnalbina. Realizz\u00f2 tre lapidi in marmo in una cappella nella chiesa di Sant'Eligio Maggiore e scolp\u00ec il bassorilievo del \"Martirio di San Gennaro\" nel santuario di San Gennaro alla Solfatara di Pozzuoli. Nel 1698 realizz\u00f2 due busti marmorei nella chiesa di Santa Maria Succure Miseris nel complesso degli Incurabili e progett\u00f2 gli stucchi della sagrestia del complesso di Santa Maria dei Monti. Scolp\u00ec, su commissione dell'abbadessa Caravaglia, sei puttini per la cona d'altare in Santa Maria Donnaromita, tre giorni dopo fu completata la decorazione in stucco della cupola della chiesa di Sant'Agostino degli Scalzi in collaborazione con gli allievi Bartolomeo Granucci e Nicola Mazzone. Nel 1699 fece disegni e modelli di sculture in Santa Maria della Carit\u00e0 e per l'altare maggiore in San Domenico e realizz\u00f2 l'altare maggiore nella chiesa di San Giacomo degli Spagnoli.\nNel 1700 lavor\u00f2 presso il palazzo Ischitella, alla Riviera di Chiaia, per la realizzazione di sculture in stucco. Nel 1702 gli fu commissionata una statua equestre in bronzo raffigurante Filippo V di Spagna, da posizionarsi in piazza del Ges\u00f9. Tra il 1703 e il 1704 lavor\u00f2 alle sculture della certosa di San Martino. Contemporaneamente realizz\u00f2 la statua di Pietro da Pisa e puttini per la chiesa di Santa Maria Maggiore a Caponapoli e alle sculture dell'edicola di San Gennaro su disegno di Ferdinando Sanfelice. Nel 1705 esegu\u00ec il modello in creta di san Sebastiano su commissione del vescovo di Aversa Innico Caracciolo; il busto fu fuso in bronzo negli anni successivi su supervisione di Domenico Antonio, l'opera \u00e8 conservata presso il tesoro della cattedrale di Aversa. Realizz\u00f2, in periodo imprecisato, gli affreschi alla cappella di San Giovanni Battista annessa al castello Macedonio di Grottolella (Avellino) per volont\u00e0 della duchessa Emilia Cioffi e del marito Nicola Macedonio. la cappella divenne sepolcro famiglia e vi riposano le spoglie della duchessa Emila Macedonio. Fu autore anche di macchine da festa come il \"Battaglino\" nel 1691. L'anno successivo realizz\u00f2 il progetto di abbellimento in marmi in una cappella di San Giorgio Maggiore.\nIl 10 agosto 1706, a Torre del Greco dove aveva una masseria, fu ucciso da alcuni sicari pagati forse da persone invidiose. Due giorni dopo, per desiderio della moglie Caterina Bottigliero e dei figli, fu seppellito nella chiesa di Santa Croce. Domenico Antonio si occup\u00f2 di completare tutte le sue opere lasciate incompiute."}
{"id": "745148", "revid": "466539", "url": "https://it.wikipedia.org/wiki?curid=745148", "title": "Elisabetta Vignotto", "text": "Carriera.\nClub.\nBetty Vignotto \u00e8 considerata una delle pioniere del calcio femminile in Italia, inizi\u00f2 a giocare a calcio per strada con i ragazzi a San Don\u00e0 di Piave. Aveva 16 anni quando la vide Gianfranco Bedin e la port\u00f2 a Milano. Con la squadra del Gommagomma di Milano vinse il campionato F.F.I.G.C. del 1970 (il terzo campionato femminile, essendo il primo stato disputato nel 1968) e, un anno dopo, con la Real Juventus di Torino vinse il campionato F.I.C.F.. Dopo la riunificazione delle federazioni calcistiche femminili vinse altri 4 campionati.\nNella sua lunga carriera di calciatrice gioc\u00f2 a Gamma 3 Padova, Bologna, Valdobbiadene, Gorgonzola, Piacenza, Roma, ancora Padova e infine Reggiana. Molte delle squadre nelle quali milit\u00f2 non esistono ormai pi\u00f9, ma la Reggiana, grazie proprio a lei, si diede una struttura societaria stabile: la squadra, che allora si chiamava Reggiana Refrattari Zambelli dal nome della famiglia di industriali che ne deteneva la propriet\u00e0, ingaggi\u00f2 la Vignotto perch\u00e9 vi spendesse gli ultimi anni di carriera e, quando cess\u00f2 l'attivit\u00e0 agonistica, le offr\u00ec un posto da dirigente nel 1991. Dopo la scomparsa del fondatore, Betty Vignotto divenne presidente del club (nel frattempo divenuto Reggiana Femminile), incarico che ricopre tuttora.\nComplessivamente, da giocatrice, Betty Vignotto ha vinto 6 scudetti e 4 Coppe Italia, vincendo anche cinque volte la classifica dei marcatori (nel campionato 1972 addirittura con un record tuttora ineguagliato di 56 goal). In Campionato, in 20 anni di carriera (dal 1970 al 1990), ha giocato 451 partite, realizzando 467 reti (1,03 reti di media a partita).\nNazionale.\nIn Nazionale dal 1971 al 1989, Vignotto vanta 102 gol (in 109 partite disputate, di cui 2 tabellini mancanti), che la collocano al terzo posto nella classifica delle migliori marcatrici di sempre della squadra azzurra dopo Patrizia Panico (107 gol) e Carolina Morace (105 gol). Fino al 1999 (anno in cui fu superata dalla statunitense Mia Hamm) deteneva anche il primato assoluto di reti a livello di rappresentative nazionali. Prese parte anche a quattro campionati d'Europa (i primi tre non ufficiali, sebbene anch'essi organizzati dall'UEFA)."}
{"id": "745149", "revid": "28592", "url": "https://it.wikipedia.org/wiki?curid=745149", "title": "The Muppet Show", "text": ""}
{"id": "745151", "revid": "228587", "url": "https://it.wikipedia.org/wiki?curid=745151", "title": "La fiera degli immortali", "text": "La fiera degli Immortali (in francese: \"La foire aux Immortels\") \u00e8 un graphic novel sceneggiato ed illustrato dal disegnatore franco-jugoslavo Enki Bilal, e pubblicato nel 1980 da \"Les Humano\u00efdes Associ\u00e9s\". Si tratta del primo volume della \"Trilogia Nikopol\", seguita nel 1986 da \"La donna trappola\" e nel 1992 da \"Freddo equatore\".\nTrama.\nNel marzo 2023 Parigi \u00e8 un agglomerato urbano politicamente autonomo retto dal regime fascista del governatore Jean-Ferdinand Choublanc.\nPoco prima delle elezioni \"fantoccio\" che confermeranno Choublanc compare nei cieli della citt\u00e0 una nave spaziale piramidale, i cui occupanti sono antiche divinit\u00e0 egizie; i visitatori entrano in contatto con le autorit\u00e0 e chiedono ingenti quantit\u00e0 di carburante.\nIl mondo intero \u00e8 ormai in perenne crisi energetica a causa del fatto che le risorse naturali sono sempre pi\u00f9 esigue, pertanto la richiesta delle divinit\u00e0 obbligherebbe la popolazione ad enormi sacrifici. Egoisticamente Choublanc non si pone scrupoli ad elargire il carburante richiesto ponendosi come unico obbiettivo nella trattativa quello di ottenere una contropartita personale migliore possibile: chiede che gli venga concessa l'immortalit\u00e0 ma le divinit\u00e0 sdegnosamente rifiutano.\nIn quei giorni convulsi viene abbattuto un velivolo spaziale il cui occupante, un prigioniero ibernato, finisce nel secondo \"arrondissement\" (la periferia povera e sporca, opposta al centro della citt\u00e0 abitato dalla societ\u00e0 privilegiata e dall'\u00e9lite governativa) per poi sparire misteriosamente in volo rasoterra di fronte agli occhi della milizia cittadina. Il nome del prigioniero \u00e8 Alcide Nikopol, condannato trent'anni prima all'ibernazione per diserzione, che scopre di dovere la vita all'intervento di Horus, antico dio egizio in fuga dai suoi simili della piramide, che rimette in sesto il suo corpo ferito per \"usarlo\" nella sua \"vendetta divina\" contro i suoi pari.\nHorus entra nella mente di Nikopol, parlandogli e fornendogli capacit\u00e0 fisiche e mentali che superano ampiamente i limiti umani, inoltre pu\u00f2 all'occorrenza prendere pienamente possesso del corpo ospite e controllarlo a suo piacimento. Su ordine di Horus (che dimostra crescente simpatia nei confronti dell\"'umano\"), Nikopol si infiltra nella squadra di hockey \"cecosovietica\" dei \"Proiettili Rossi\" (in trasferta per un match contro le \"Frecce Nere\" parigine) e, dopo aver contribuito alla vittoria della squadra di Bratislava, stupisce la platea richiedendo ufficialmente asilo politico, primo passo di Horus per il suo piano di conquista del governo di Parigi.\nChoublanc, deciso ad usare questa defezione come arma per la propria campagna elettorale, indice infatti una conferenza stampa con l'intenzione di presentare Nikopol alla nazione, ma questi, venendo posseduto da Horus poco prima della diretta televisiva, annuncia la sua abdicazione dalla carica di governatore e proclama Nikopol suo sostituto fino alle nuove elezioni.\nAlla presentazione dei candidati il duetto Nikopol/Horus si trova di fronte a due concorrenti: l'ex consigliere di Choublanc, Aureliano Burnoldz-Mortier, e l'androide XB2, il compagno di Nikopol sulla capsula di ibernazione, sotto controllo delle divinit\u00e0 Anubi e Bastet. Quella sera Horus, insospettito dall'aura di impenetrabilit\u00e0 dell'androide, decide di andare ad eliminare i candidati; nel frattempo Nikopol, lasciato solo, viene ucciso da un sicario di Aureliano, e subito salvato dall'intervento degli altri dei egizi, che hanno scoperto la sua simbiosi col loro dio disertore. Quindi Horus, messo alle strette, \u00e8 costretto ad accettare la reclusione divina, mentre il suo compagno diriger\u00e0 il nuovo corso politico di Parigi.\nLa nuova Parigi liberata vive un cambiamento politico senza precedenti: le donne non sono pi\u00f9 costrette alla prigione per accoppiamenti mirati alla sola riproduzione della prole 90% mascolina e, seppur lentamente, vengono colmati i divari tra i due \"arrondissement\". Presto, per\u00f2, il nuovo governo si ritrova senza il suo leader, infatti il \"compagno\" Nikopol in seguito alla \"resurrezione\" ha perso la ragione (si esprime solo recitando poesie di Baudelaire) e viene internato in un ospedale psichiatrico. Per governare il paese e schiacciare i nascenti nuclei terroristi che rivorrebbero il fascismo viene allora nominato presidente Alcide Nikopol figlio, coetaneo e sosia del protagonista, frutto della sua relazione immediatamente precedente alla reclusione.\nAdattamenti.\nLo stesso Enki Bilal ha realizzato il film \"Immortal Ad Vitam\", un adattamento cinematografico che comprende elementi da \"La fiera degli immortali\" e del suo seguito \"La donna trappola\".\nIl graphic novel ha avuto pure un adattamento videoludico con il videogioco \"\"."}
{"id": "745154", "revid": "287204", "url": "https://it.wikipedia.org/wiki?curid=745154", "title": "Cantoni di Lione", "text": "La citt\u00e0 di Lione era ripartita in 14 cantoni dell'Arrondissement di Lione.\nErano identificati dai numeri romani da I a XIV, ciascuno comprendente una parte della citt\u00e0. Nessun altro comune limitrofo vi era incluso.\nDal 1\u00ba gennaio 2015, con la costituzione della Metropoli di Lione (\" M\u00e9tropole de Lyon\"), collettivit\u00e0 territoriale a statuto speciale, i cantoni sono stati soppressi."}
{"id": "745157", "revid": "767487", "url": "https://it.wikipedia.org/wiki?curid=745157", "title": "The All-American Rejects", "text": "I The All-American Rejects sono un gruppo rock statunitense formatasi a Stillwater, Oklahoma. Il loro album \"Move Along\" \u00e8 stato pubblicato nel 2005 e il singolo \"Dirty Little Secret\" ha raggiunto la 9\u00aa posizione nella \"Billboard\" Hot 100 nel gennaio del 2006 e la 18\u00aa posizione nella UK top 40 nel giugno 2006. Il 18 novembre 2008 \u00e8 uscito il loro terzo album \"When the World Comes Down\" mentre il primo singolo \"Gives You Hell\" ha raggiunto la 6\u00aa posizione nella \"Billboard\" Hot 100."}
{"id": "745159", "revid": "365223", "url": "https://it.wikipedia.org/wiki?curid=745159", "title": "Antisom", "text": ""}
{"id": "745161", "revid": "256896", "url": "https://it.wikipedia.org/wiki?curid=745161", "title": "Scuola Imperiale", "text": ""}
{"id": "745163", "revid": "1305772", "url": "https://it.wikipedia.org/wiki?curid=745163", "title": "Wheels Are Turnin'", "text": "Wheels Are Turnin' \u00e8 un album discografico della rock band statunitense REO Speedwagon, pubblicato dalla casa discografica Epic Records nel novembre del 1984.\nL'album raggiunse la settima posizione della classifica statunitense Billboard 200, mentre il brano \"Can't Fight This Feeling\" raggiunse il primo posto della classifica Billboard Hot 100. Altri brani contenuti nell'ellep\u00ec: \"I Do' Wanna Know\", \"One Lonely Night\" e \"Live Every Moment\", si classificarono rispettivamente al ventinovesimo, diciannovesimo e trentaquattresimo posto della classifica Billboard Hot 100.\nMusicisti.\nI Do' Wanna Know\nOne Lonely Night\nThru the Window\nRock 'N Roll Star\nLive Every Moment\nCan't Fight This Feeling\nGotta Feel More\nBreak His Spell\nWheels Are Turnin'\nNote aggiuntive"}
{"id": "745165", "revid": "125958518", "url": "https://it.wikipedia.org/wiki?curid=745165", "title": "Gaetano Pecorella", "text": "Studi e attivit\u00e0 forense.\nLaureato in giurisprudenza, avvocato penalista, \u00e8 stato assistente di Procedura penale del professore Gian Domenico Pisapia, di Diritto penale del professore Giacomo Delitala e, successivamente, professore associato di Istituzione di diritto e procedura penale presso la Facolt\u00e0 di Scienze Politiche di Milano (dal 2002 in pensione).\n\u00c8 stato avvocato in molti processi politici, partecipando negli anni settanta, insieme a Marcello Torre e a Umberto Terracini, alla difesa dell'anarchico salernitano Giovanni Marini, accusato dell'omicidio del militante del Movimento Sociale Italiano Carlo Falvella. Marini era difeso pubblicamente dall'associazione Soccorso Rosso Militante (fondata da Dario Fo e Franca Rame), anche se Pecorella ha sempre negato di aver avuto rapporti di comunanza con il gruppo, sostenendo di aver sostenuto il solo Movimento Studentesco e la sinistra extraparlamentare, spostandosi poi su posizioni pi\u00f9 moderate, definendosi un \"\"liberal\" all'americana\":\nDal 1994 al 1998, per due mandati consecutivi, \u00e8 stato presidente dell'Unione delle Camere Penali Italiane.\nHa difeso Silvio Berlusconi (in alcuni processi), e, presso il tribunale di Santa Maria Capua Vetere, Nunzio De Falco, boss di camorra del cartello camorristico casalese condannato all'ergastolo come mandante dell'omicidio di don Peppino Diana. In seguito dir\u00e0 che don Diana \u00e8 stato sicuramente ucciso per mano della Camorra, ma non per questo \u00e8 da elevare a martire in quanto il suo impegno anticamorra \u00e8 solo uno dei moventi ipotizzati ma non \u00e8 l'unico emerso dal processo; queste dichiarazioni hanno scatenato una polemica con lo scrittore Roberto Saviano.\nTra i suoi clienti celebri anche il comandante partigiano Giambattista Lazagna (accusato di essere un fiancheggiatore delle Brigate Rosse e poi assolto), l'estremista di destra Delfo Zorzi (assolto in via definitiva) per la strage di piazza Fontana e per la strage di Piazza della Loggia - Pecorella venne accusato di favoreggiamento nei confronti dell'ex attivista di Ordine Nuovo, nel secondo processo, ma le indagini si conclusero con l'archiviazione nel 2010 -, Ovidio Bompressi, membro di Lotta Continua condannato per l'omicidio Calabresi, e Francesco Furch\u00ec, imprenditore condannato per il ferimento mortale del politico torinese Alberto Musy.\nAttivit\u00e0 politica.\nNell'estrema sinistra.\n\u00c8 stato membro di Soccorso Rosso Militante e Potere Operaio. Entra poi nel movimento della sinistra radicale Democrazia Proletaria, che lo candida consigliere alle elezioni regionali lombarde del 1975 in provincia di Milano. Otterr\u00e0 1624 preferenze senza essere eletto. Ricandidato alle elezioni regionali lombarde del 1990, otterr\u00e0 1680 preferenze, ma ancora una volta non sar\u00e0 eletto.\nNel PSI e in Forza Italia.\nHa fatto parte del Partito Socialista Italiano e nel 1996 entra in Forza Italia.\nNel 2001 ricopre l'incarico di Presidente della Commissione Giustizia della Camera dei deputati.\nNel 2004 ha ammesso l'uso di leggi ad personam per \"consentire a Berlusconi di governare\" superando o sospendendo i procedimenti giudiziari a suo carico. Iscritto al gruppo parlamentare di Forza Italia, dal 1996 \u00e8 deputato. \u00c8 stato avvocato difensore di Silvio Berlusconi.\nLegge Pecorella.\nPorta il suo nome la Legge Pecorella (legge 20 febbraio 2006 n.46), varata dal governo Berlusconi III, che prevede l'inappellabilit\u00e0 da parte del pubblico ministero delle sentenze di proscioglimento, introducendo il principio che la sentenza vada pronunciata solo \"al di l\u00e0 di ogni ragionevole dubbio\".\nRimandata alla camere dall'allora Presidente della repubblica, Carlo Azeglio Ciampi, che nutriva forti dubbi sulla costituzionalit\u00e0 del disegno di legge, una volta approvata \u00e8 stata modificata svariate volte dalla Corte Costituzionale che ne ha rilevato il carattere incostituzionale in varie parti.\nLa \"Legge Pecorella\", seppur in minima parte, \u00e8 tuttora in vigore all'art.428 dato che sono inappellabili le sentenze di non luogo a procedere, all'art. 606 in ordine ai nuovi motivi di ricorso per Cassazione e all'art. 533 (ragionevole dubbio).\nDeputato del Popolo della Libert\u00e0.\nNel 2008 \u00e8 stato proposto dal Popolo della Libert\u00e0 come giudice della Corte costituzionale. La candidatura \u00e8 stata infine ritirata su richiesta del Presidente Berlusconi dopo innurevoli bocciature a causa della contrariet\u00e0 assoluta delle opposizioni di Pd e IdV.\n\u00c8 presidente della Commissione parlamentare d'inchiesta sulle attivit\u00e0 illecite connesse al ciclo dei rifiuti.\nL'uscita dal PdL.\nIl 22 novembre 2012 annuncia le sue dimissioni dal PdL insieme al vicecapogruppo del PdL alla Camera Isabella Bertolini, al vicepresidente della Commissione Ambiente della Camera ed ex Sottosegretario all'Ambiente del Governo Berlusconi Roberto Tortoli e all'ex presidente del Comitato per la legislazione della Camera Franco Stradella e al deputato gi\u00e0 ex PdL Giorgio Stracquadanio per fondare la componente del Gruppo misto \"Italia Libera\" nuovo soggetto politico che guarda alle formazioni Italia Futura di Luca Cordero di Montezemolo e Andrea Riccardi e al progetto del Nuovo Polo per l'Italia di Pier Ferdinando Casini e Gianfranco Fini per continuare l'esperienza politica del Governo Monti.\nNel 2012 la componente si federa alla Camera con la componente \"Liberali per l'Italia-PLI\" composta tutta da deputati ex PdL tra cui Roberto Antonione, Giustina Destro, Fabio Gava, Luciano Mario Sardelli, Giancarlo Pittelli e Angelo Sartori che avevano lasciato il partito nel 2011 facendo cadere il Governo Berlusconi IV per aprire la strada al Governo Monti dando vita alla componente unitaria \"Italia Libera-Liberali per l'Italia-Partito Liberale Italiano\" di cui Antonione \u00e8 eletto capogruppo e Vicepresidente del Gruppo misto.\nNel dicembre 2012 aderisce ufficialmente a Scelta Civica, partito fondato da Mario Monti.\nOpere.\nHa scritto inoltre 80 articoli di materia penale."}
{"id": "745168", "revid": "56620", "url": "https://it.wikipedia.org/wiki?curid=745168", "title": "North Bridge", "text": ""}
{"id": "745171", "revid": "256896", "url": "https://it.wikipedia.org/wiki?curid=745171", "title": "Opera di Parigi", "text": ""}
{"id": "745172", "revid": "122910736", "url": "https://it.wikipedia.org/wiki?curid=745172", "title": "XXIII Universiade invernale", "text": "La XXIII Universiade invernale si \u00e8 svolta a Torino e in altri cinque comuni delle Valli olimpiche, in Italia, dal 17 al 27 gennaio 2007. La citt\u00e0 sabauda aveva gi\u00e0 ospitato la prima e la sesta edizione delle Universiadi estive, rispettivamente nel 1959 e nel 1970.\nCandidatura.\nLa candidatura torinese \u00e8 stata avanzata da CUSI, CUS Torino, Universit\u00e0 e Politecnico, insieme alla Regione Piemonte, alla Provincia e al Comune di Torino.\nIl capoluogo piemontese ha battuto la concorrenza di Nagano (Giappone). L'elezione \u00e8 avvenuta il 14 gennaio 2003, a due giorni dall'apertura della XXI Universiade invernale di Tarvisio.\nProgramma.\nL'Universiade torinese ha organizzato competizioni nei seguenti sport:\nI collegamenti soprastanti rinviano alle pagine di approfondimento sui risultati di ogni singola disciplina sportiva.\nPaesi partecipanti.\nLa XXIII Universiade invernale ha visto la pratecipazione di 48 delegazioni nazionali. Alcune di esse hanno portato un solo atleta alle competizioni, come la Danimarca, la Thailandia, il Liechtenstein e la Macedonia. La delegazione russa \u00e8 stata la pi\u00f9 numerosa con 159 atleti, seguita da quella italiana con 135\nImpianti.\nPer la XXIII Universiade invernale vennero utilizzati i seguenti impianti. La capacit\u00e0 dell'impianto \u00e8 riferita al periodo dei giochi.\nCerimonia di apertura.\nLa cerimonia di apertura si \u00e8 svolta il 17 gennaio al Palasport Olimpico, con uno spettacolo scritto e diretto da Roberto Petrolini e Paolo Gep Cucco, prodotto da Corrado Camilla con l'esibizione di Arturo Brachetti e dei Negrita. I giochi sono stati dichiarati ufficialmente aperti da George Killian.\nPiazza Vittorio.\nPiazza Vittorio Veneto, che ha ospitato il braciere della manifestazione, durante l'evento sportivo \u00e8 stata teatro di dieci concerti serali gratuiti nell'ambito della rassegna \"Crazy Live Music\".\nComitato organizzatore.\nIl comitato organizzatore \u00e8 stato presieduto da Giovanna Capellano Nebiolo, vedova di Primo Nebiolo, il fondatore delle Universiadi.\nImmagine dei giochi.\nMascotte.\nLa mascotte delle Universiadi di Torino era Crazy, il dahu. Questo animale di fantasia, caratterizzato dall'avere due gambe pi\u00f9 corte per meglio adattarsi ai pendii montani, \u00e8 stato scelto in quanto ben rappresentava lo spirito un po' folle delle Universiadi.\nTorcia.\nLa torcia dell'Universiade, disegnata da Giorgetto Giugiaro, ha iniziato il suo viaggio a Torino il 9 dicembre e ha attraversato 19 citt\u00e0 italiane sede di universit\u00e0 per tornare a Torino il 17 gennaio. Il primo tedoforo \u00e8 stato Maurizio Damilano, campione olimpico a Mosca 1980 e vincitore dell'Universiade 1981, l'ultimo Livio Berruti, vincitore della I Universiade (Torino 1959) e della XVII Olimpiade (Roma 1960).\nSlogan.\nLo slogan delle Universiadi torinesi \u00e8 stato \"CRAZY 4 U\". Questo motto, proposto nella forma linguistica degli sms, intende comunicare:\nParauniversiade.\nIn contemporanea con le Universiadi si svolse a Torino anche l'edizione sperimentale delle Parauniversiadi, col fine di aprire la competizione universitaria agli atleti disabili."}
{"id": "745174", "revid": "486946", "url": "https://it.wikipedia.org/wiki?curid=745174", "title": "Balletto del Teatro Mariinskij", "text": ""}
{"id": "745178", "revid": "1401415", "url": "https://it.wikipedia.org/wiki?curid=745178", "title": "Fuochi di segnalazione di Gondor", "text": "I fuochi di segnalazione di Gondor sono un sistema d'allarme di Arda, l'universo immaginario creato dallo scrittore inglese J. R. R. Tolkien, costruiti a difesa del reame di Gondor.\nQuesti \"fuochi\" erano grandi postazioni permanenti, controllate giorno e notte da alcuni Uomini di Gondor, che stavano sempre in allerta, ed erano costruite su sette picchi sulla cima dei Monti Bianchi.\nI sette picchi.\nDa est a ovest c'erano i colli di \"Amon D\u00een\", \"Eilenach\", \"Nardol\", \"Erelas\", \"Min-Rimmon\", \"Calenhad\" e \"Halifirien\" (o \"Amon Anwar\"). \nAmon D\u00een.\nAmon D\u00een \u00e8 il \"colle silente\", prima delle torri di segnalazione di Gondor costruita su una collina negli Ered Nimrais a est di Minas Tirith. \nTolkien racconta che Amon D\u00een era una tra le pi\u00f9 antiche Torri di Guardia assieme ad Eilenach e Nardol, doveva vigilare (come avamposto fortificato di Minas Tirith) i transiti dal Dagorlad all'Ithilien Settentrionale e di avvertire di ogni tentativo nemico di superare l'Anduin a Cair Andros o nei pressi di essa.\nStoria.\nCostruiti nella tarda Terza Era dai Sovrintendenti, i fuochi servivano prevalentemente per avvertire il Gondor del sud di un pericolo nella provincia settentrionale del Calenardhon e viceversa, ma dopo che il Sovrintendente di Gondor Cirion don\u00f2 il Calenardhon agli \u00c9oth\u00e9od, venivano usati soprattutto per avvertire la gente dell'An\u00f3rien del pericolo, ma anche in casi di estrema crisi per chiedere l'aiuto di Rohan, oltre alla consegna della Freccia Rossa da parte di un messaggero.\nLe prime costruite furono Amon D\u00een (situata vicino a Minas Tirith), Eilenach e Nardol (quella situata pi\u00f9 ad occidente). Dopo il 2510 T.E. furono costruire altre quattro torri: Erelas, Min-Rimmon, Calenhad e Halifirien, che sorgeva sull'Amon Anwar, il \u201cColle di Timore\u201d, dove Cirion il Sovrintendente di Gondor ed Eorl, il capo degli \u00c9oth\u00e9od, giurarono eterna alleanza. La tomba di Elendil fu scavata sulla sommit\u00e0 di Halifirien, il pi\u00f9 occidentale dei picchi di segnalazione.\nDurante la Guerra dell'Anello i fuochi furono accesi quando Minas Tirith venne cinta d'assedio, e quando i Rohirrim andarono in aiuto di Gondor, passarono accanto ai sette fuochi.\nAdattamenti.\nUno dei maggiori cambiamenti compiuti da Peter Jackson nel suo \"Il Signore degli Anelli - Il ritorno del re\" concerne i fuochi.\nNel film, infatti, questi sono utilizzati per invocare l'aiuto di Rohan invece della Freccia Rossa, che non \u00e8 affatto menzionata nel film. Inoltre, quando Gandalf e Pipino raggiungono Minas Tirith, i fuochi non sono accesi, poich\u00e9 Denethor aveva deciso di non chiedere aiuto ai suoi alleati. Volendo chiamare i Rohirrim, Gandalf chiede a Pipino di accendere di nascosto il fuoco sopra la citt\u00e0. Una volta fatto ci\u00f2, gli altri fuochi sono accesi a catena, fino all'ultimo, che viene avvistato da Aragorn ad Edoras, e questo finalmente persuade Re Th\u00e9oden a guidare i Rohirrim in aiuto di Gondor (anche il Giuramento di Eorl non trova spazio nella pellicola, cos\u00ec come la Freccia Rossa).\nUn ulteriore cambiamento \u00e8 rappresentato dal fatto che i fuochi nel film diventano dieci, e non sette come descritto nel libro. Infine, questi fuochi sono mostrati sulla cima delle \"montagne\" degli Ered Nimrais, e non delle colline a nord di questi, come nel libro; alcuni sono anche mostrati al di sopra del livello delle nuvole. Di questo si fa menzione anche nel commento dell'Edizione Estesa in DVD, quando il cast, ironicamente, immagina la vita di quei poveri guardiani dei fuochi, costretti a vivere per lungo tempo sul cocuzzolo di una montagna."}
{"id": "745181", "revid": "5245", "url": "https://it.wikipedia.org/wiki?curid=745181", "title": "Fuochi di Segnalazione di Gondor", "text": ""}
{"id": "745182", "revid": "228587", "url": "https://it.wikipedia.org/wiki?curid=745182", "title": "FR2", "text": ""}
{"id": "745191", "revid": "228397", "url": "https://it.wikipedia.org/wiki?curid=745191", "title": "Osservatorio Ximeniano", "text": "L'Osservatorio Ximeniano \u00e8 un ente autonomo di ricerca e divulgazione specializzato in meteorologia e geofisica. Ha sede a Firenze, in una parte dell'ex-collegio degli Scolopi, con accesso da via Borgo San Lorenzo, 26.\nStoria.\nFondato dal gesuita trapanese Leonardo Ximenes nel 1756 \u00e8 ancora oggi attivo negli stessi locali ove nacque, all'ultimo piano del Convento dei Padri Scolopi detto di San Giovannino a Firenze. L'Osservatorio ospita una stazione della Rete Sismica Nazionale dell'Istituto Nazionale di Geofisica e Vulcanologia.\nAl momento della nascita l'Osservatorio era principalmente rivolto allo studio dell'astronomia e dell'idraulica, interessi predominanti dello Ximenes. All'atto della momentanea soppressione della Compagnia di Ges\u00f9 nel 1773, il laboratorio fu affidato ai padri Scolopi, che ancora lo gestiscono, e che indirizzarono il laboratorio verso studi meteorologici e sismografici; gli studi matematici e cartografici, che pure portarono il laboratorio a produrre opere di grande importanza, come alcune delle prime carte geografiche (come la \"Carta Geometrica della Toscana\" preparata nel 1830 da Giovanni Inghirami), realizzate con criteri moderni, persero via via di importanza, a favore di una sempre maggiore importanza dedicata alla sismologia. Caratteristica che l'osservatorio non ha mai abbandonato \u00e8 quello del criterio dell'applicabilit\u00e0 al territorio degli studi ivi perseguiti.\nNella sede dell'Osservatorio sono ospitate due biblioteche specialistiche, una antica e una moderna, i locali per le attrezzature per le misure e numerose collezioni storiche (soprattutto strumenti per trasmissioni radio, osservazioni astronomiche e meteorologiche, strumenti sismologici), disposte in modo da poter essere fruite come un percorso storico-didattico. Vi si trova anche una riproduzione del primo motore a scoppio della storia, di Barsanti Matteucci. Nei locali sono conservate alcune importanti opere pittoriche del Cinque-Seicento fiorentino, sebbene in collocazioni poco valorizzate, nei pressi del vano scale. Tra queste figurano la \"Sant'Elena\" di Giovanni Bizzelli (1587), il \"San Girolamo sorretto da un angelo\", tra i capolavori di Jacopo Ligozzi, e un'\"Immacolata Concezione\" di Francesco Curradi.\nL'edificio incorpora anche l'antica Torre dei Rondinelli, alla cui sommit\u00e0 \u00e8 stata ricavata la torre dell'Osservatorio, con la tipica cupola, ben visibile da tutta la citt\u00e0.\nLe collezioni.\nLa \"Collezione astronomica\" \u00e8 dedicata al fondatore Leonardo Ximenes, astronomo, matematico e ingegnere idraulico di fiducia dei Medici, e ai suoi immediati successori; sono esposti cannocchiali, bussole, telescopi, teodoliti, strumenti geodetici, etc. Il percorso culmina nella \"rotonda del Telescopio\".\nLa \"Collezione Cecchi\" custodisce i sismografi costruiti ed utilizzati nell'osservatorio a partire dal 1873 costituendo una sorta di guida alla storia della sismologia. Molti degli strumenti, pur obsoleti, sono ancora funzionanti.\nParimenti, la \"Collezione meteorologica\" comprende strumenti di misura in gran parte realizzati nell'osservatorio stesso ed in uso dal 1813. Le osservazioni meteorologiche, effettuate con strumenti moderni, sono ancora usate come base per le medie della citt\u00e0 di Firenze.\nDati climatologici.\nI dati meteorologici sono reperibili dal 1813.\nI valori estremi di temperatura registrati nel corso dell'intera serie storica sono stati i -12,9\u00a0\u00b0C del 30 dicembre 1849 e i +41,6\u00a0\u00b0C del 26 luglio 1983.\nTra il 1813 e il 1900 la temperatura pi\u00f9 elevata fu di +40,0\u00a0\u00b0C e venne registrata il 13 agosto 1861; tra il 1901 e il 2010 la temperatura pi\u00f9 bassa \u00e8 stata di -11,0\u00a0\u00b0C ed \u00e8 stata registrata l'11 gennaio 1985.\nVoci correlate.\nAltri osservatori a Firenze si trovano presso:"}
{"id": "745192", "revid": "1429175", "url": "https://it.wikipedia.org/wiki?curid=745192", "title": "Norberto Rosa", "text": "Visse sempre in Val Susa. Era procuratore legale a Susa, nonch\u00e9 poeta, musicista, pittore e giornalista, collaboratore del Messaggero Torinese e della Gazzetta del Popolo.\nAll'inizio, pubblic\u00f2 sul Parnas Piemonteis, per poi distanziarsene polemicamente dopo aver conosciuto, nel 1840, la poesia di Brofferio. Da quel momento, da satirica e moralistica, la sua poes\u00eca prese una connotazione pi\u00f9 politica e civile.\nNel 1855 dalle pagine della Gazzetta del Popolo promosse la sottoscrizione dei \"Cento cannoni\" per armare la Cittadella di Alessandria, piazza di primaria importanza strategica per difendere il Piemonte nel caso di una nuova guerra con l'Austria. Alla sottoscrizione parteciparono cittadini di ogni parte d'Italia e gruppi di emigrati sia negli Stati Uniti che in America latina. Grazie ai fondi ottenuti fu possibile fondere nell'Arsenale di Torino ben 127 bocche da fuoco, ognuna delle quali recava un cartiglio con il nome di una persona (Vittorio Emanuele II, Norberto Rosa, ...) o della Citt\u00e0 che aveva fatto donazioni.\nLe sue opere poetiche erano sparse su giornali e fogli volanti: vennero pubblicate in un volume soltanto nel maggio del 1988.\nA Susa il liceo Classico e Scienze umane, a Bussoleno il Liceo Scientifico, Scienze applicate e artistico, ad Avigliana una scuola primaria sono intitolati a suo nome.\nAd Alessandria (AL), vi \u00e8 una via intitolata a lui.\nOpere.\nLe opere di Norberto Rosa sono:\nSono da ricordare anche tre sue canzoni e favole:"}
{"id": "745195", "revid": "396099", "url": "https://it.wikipedia.org/wiki?curid=745195", "title": "Servizio idrografico italiano", "text": "Il Servizio idrografico e mareografico italiano era un ente pubblico che si occupava del rilevamento delle caratteristiche dei corpi idrici italiani e, pi\u00f9 in generale, di ricerche e studi sul tema.\nStoria.\nIl \"Servizio Idrografico italiano\" fu costituito nel 1917 dall'allora Ministero dei lavori pubblici con lo scopo di uniformare, organizzare e rendere disponibili le misurazioni pluviometriche, idrometriche e mareografiche in Italia. Prima di allora, tali misurazioni erano eseguite in maniera non coordinata da singole strutture che avevano svolto tale compito negli stati preunitari. Il Servizio idrografico ha anche proceduto, fino alla sua dismissione, alla pubblicazione dei cosiddetti annali idrologici, relativi ai vari compartimenti in cui era stato diviso il territorio. La divisione compartimentale ricalcava grossomodo i bacini idrografici dei principali fiumi italiani e teneva conto della particolare natura amministrativa dei vari territori, pi\u00f9 precisamente i 14 compartimenti (di cui si riporta a fianco la sede e le dirette dipendenze) erano:\nTrasformazione del Servizio idrografico italiano.\nIl trasferimento di competenze dallo Stato alle regioni viene attuato anche nei confronti del Servizio idrografico italiano. Infatti l'art. 92 del D.Lgs. 31 marzo 1998 n. 112 in materia di \"Conferimento di funzioni e compiti amministrativi dello Stato alle regioni ed agli enti locali, in attuazione del capo I della legge 15 marzo 1997, n. 59\" dispone che gli uffici periferici del Dipartimento per i servizi tecnici nazionali (DSTN) siano trasferiti alle regioni ed incorporati nelle strutture operative regionali competenti in materia. Successivamente, il decreto della Presidenza del Consiglio dei ministri del 24 luglio 2002 trasferisce gli uffici compartimentali e le sezioni distaccate del Servizio idrografico e mareografico nazionale (SIMN) del DSTN, con decorrenza 1\u00ba ottobre 2002.\nQuesto ha comportato che le competenze del Servizio idrografico sono passate ad enti regionali (agenzie Arpa, oppure servizi idrologici regionali, oppure altri enti), e i precedenti Compartimenti, che erano molto spesso sovraregionali, sono stati cos\u00ec sostituiti da enti aventi estensione regionale.\nLa pubblicazione degli annali idrologici non \u00e8 pi\u00f9 stata effettuata e ogni struttura regionale si \u00e8 incaricata di pubblicare i dati corrispondenti."}
{"id": "745196", "revid": "1543377", "url": "https://it.wikipedia.org/wiki?curid=745196", "title": "Jehan d'Abondance", "text": "Fu regio notaio di Pont-Saint-Esprit e membro di una basoche.\nFirmava le sue opere anche con lo pseudonimo di Maistre Tyburce o Tyburce Dyariferos. Scrisse testi teatrali e moralit\u00e0, tra cui \"La Farce de la Cornette\" (1544, la sua opera pi\u00f9 nota), il \"Testament de Carmentran\", \"Le joyeux devis des trois rois\", nonch\u00e9 un mistero su Ges\u00f9 Cristo. Queste opere, che appaiono ancora legate alle forme letterarie medievali, sono citate da Antoine du Verdier nella sua \"Biblioth\u00e8que fran\u00e7aise\" (Parigi, 1773, vol. II, p.\u00a0325)."}
{"id": "745197", "revid": "65435", "url": "https://it.wikipedia.org/wiki?curid=745197", "title": "Sega AM8", "text": ""}
{"id": "745198", "revid": "65435", "url": "https://it.wikipedia.org/wiki?curid=745198", "title": "Sega-AM8", "text": ""}
{"id": "745201", "revid": "275619", "url": "https://it.wikipedia.org/wiki?curid=745201", "title": "Baki (personaggio)", "text": ""}
{"id": "745202", "revid": "10728", "url": "https://it.wikipedia.org/wiki?curid=745202", "title": "Jean d'Abondance", "text": ""}
{"id": "745203", "revid": "117914251", "url": "https://it.wikipedia.org/wiki?curid=745203", "title": "Fueled by Ramen", "text": "La Fueled by Ramen \u00e8 un'etichetta discografica facente parte del gruppo Warner Bros./Atlantic Records, fondata nel 1996 da John Janick e Vinnie Fiorello (ex batterista dei Less Than Jake) a Gainesville, in Florida. Nel 2004 la sua sede \u00e8 stata trasferita a Tampa, sempre nello stato della Florida. Dal 2005 fa capo alla Fueled by Ramen un'etichetta minore, la Decaydance Records, fondata da Peter Wentz, bassista dei Fall Out Boy. Nel dicembre del 2006 Vinnie Fiorello ha abbandonato la presidenza dell'azienda.\nA partire dagli anni 2000 l'etichetta ha cominciato a mettere sotto contratto artisti emergenti della pi\u00f9 recente scena emo, chiamata emo-pop, come Fall Out Boy, Paramore, Panic! at the Disco e Twenty One Pilots contribuendo alla sempre pi\u00f9 veloce crescita della popolarit\u00e0 del genere e pubblicando numerosi album che verranno certificati pi\u00f9 volte disco di platino in tutto il mondo."}
{"id": "745205", "revid": "10728", "url": "https://it.wikipedia.org/wiki?curid=745205", "title": "Jehan d'Abundance", "text": ""}
{"id": "745206", "revid": "10728", "url": "https://it.wikipedia.org/wiki?curid=745206", "title": "Jean d'Abundance", "text": ""}
{"id": "745207", "revid": "10728", "url": "https://it.wikipedia.org/wiki?curid=745207", "title": "Maistre Tyburce", "text": ""}
{"id": "745208", "revid": "10728", "url": "https://it.wikipedia.org/wiki?curid=745208", "title": "Tyburce Dyariferos", "text": ""}
{"id": "745210", "revid": "6923", "url": "https://it.wikipedia.org/wiki?curid=745210", "title": "SEA Aeroporti di Milano", "text": ""}
{"id": "745212", "revid": "6923", "url": "https://it.wikipedia.org/wiki?curid=745212", "title": "SEA Aeroporti di Milano Spa", "text": ""}
{"id": "745213", "revid": "1442080", "url": "https://it.wikipedia.org/wiki?curid=745213", "title": "Elisabetta, regina d'Inghilterra", "text": "Elisabetta regina d'Inghilterra \u00e8 un'opera in due atti di Gioachino Rossini su libretto di Giovanni Schmidt. L'opera segna l'inizio della collaborazione artistica tra il compositore e Isabella Colbran, primadonna del San Carlo, e sua futura prima moglie.\nGenesi e fortuna.\nL'opera \u00e8 tratta dal dramma \"Il paggio di Leicester\" (1813) di Carlo Federici (1778\u20131849), il quale \u00aba sua volta riprende un romanzo gotico inglese, \"The Recess\", di Sophia Lee del 1785\u00bb. Debutt\u00f2 al teatro San Carlo di Napoli il 4 ottobre 1815. &lt;br&gt;\n\u00c8 la prima opera in cui il compositore non fa uso di recitativi secchi ma solo di accompagnati. \nDopo un lusinghiero successo, l\"Elisabetta\" circol\u00f2 con frequenza nei teatri italiani ed europei (si contano rappresentazioni anche in Russia) fino alla prima met\u00e0 del XIX Secolo. Venne riscoperta circa un secolo dopo, nel 1953, diretta da Alfredo Simonetto, con Maria Vitale e Lina Pagliughi. Negli anni '70 fu ripresa da Leyla Gencer e Montserrat Caball\u00e9, tutte quante registrate e uscite in commercio&lt;br&gt;La prima rappresentazione al Rossini Opera Festival avviene nel 2004, con protagonista Sonia Ganassi; la seconda, inizialmente prevista nell'edizione 2020, viene rimandata all'anno successivo a seguito della pandemia di Covid.\nTrama.\nAtto I.\nI nobili inglesi attendono trepidanti il ritorno trionfale del generale Leicester, favorito della Regina Elisabetta, vincitore sul nemico scozzese: il solo che non gode del suo ritorno \u00e8 il nobile Norfolc, invidioso del successo del rivale.\nDopo aver ricevuto gli onori da Elisabetta, Leicester introduce i prigionieri scozzesi, tra cui scorge, con orrore, Matilde ed Enrico: costoro sono figli di Maria Stuarda, nemica acerrima di Elisabetta, e si sono camuffati e infiltrati tra i nobili scozzesi per poter seguire Leicester, sposo segreto di Matilde. Una volta rimasti soli, Leicester li rimprovera per aver commesso una tale follia; la moglie afferma di averlo fatto solo per amore suo, ma la posta in gioco \u00e8 alta: Elisabetta \u00e8 una donna terribilmente gelosa, e capace di una vendetta atroce, qualora venisse a scoprire la loro identit\u00e0 e la loro relazione.\nCredendo di confidarsi con un amico, Leicester rivela tutta la verit\u00e0 a Norfolc, il quale, felice di aver trovato un pretesto per far cadere in disgrazia il rivale, alla prima occasione racconta tutto ad Elisabetta. Quest'ultima decide di tentare la fedelt\u00e0 di Leicester: di fronte alla corte e ai prigionieri scozzesi, Elisabetta, come premio del suo valore militare, offre la corona e la sua mano al vincitore. La titubanza di Leicester e i fremiti di gelosia di Matilde camuffata confermano i sospetti della regina, che smaschera i due fratelli, accusa di tradimento Leicester e ordina l'arresto dei tre.\nAtto II.\nTradita e ferita nei sentimenti, Elisabetta decide di mostrarsi magnanima: risparmier\u00e0 la vita ai prigionieri qualora Matilde accettasse di divorziare da Leicester. Dapprima dubbiosa, la donna rifiuta di firmare il documento di comune accordo col marito, facendo infuriare di pi\u00f9 la tradita regina.\nFrattanto, Norfolc si rode ancora di pi\u00f9 nella rabbia: la delazione, che doveva fargli riacquistare l'onore presso Elisabetta, l'ha invece portata a bandirlo dalla sua presenza. Approfittando del malumore popolare causato dall'ingiusta condanna a morte inflitta a Leicester, il nobile decide di guidare una rivolta popolare per liberare Leicester e i prigionieri scozzesi: il suo piano \u00e8 quello in realt\u00e0 di vendicarsi del rivale, causa della sua rovina, e poi di Elisabetta.\nNelle prigioni, Leicester viene quindi raggiunto da Norfolc, che pregusta gi\u00e0 il momento in cui lo uccider\u00e0 appena uscito dal carcere: ma, con grande stupore di tutti, appare Elisabetta che, come atto di estremo amore per Leicester, decide di far fuggire l'amato, perch\u00e9 non ha cuore di vederlo condannato a morte. Per Norfolc \u00e8 la goccia che fa traboccare il vaso: il nobile fa per uccidere Elisabetta, ma viene fermato in tempo da Matilde ed Enrico. La Regina allora condanna a morte il traditore e riabilita il suo favorito."}
{"id": "745215", "revid": "65435", "url": "https://it.wikipedia.org/wiki?curid=745215", "title": "ChuChu Rocket", "text": ""}
{"id": "745222", "revid": "198277", "url": "https://it.wikipedia.org/wiki?curid=745222", "title": "Silvano Ramaccioni", "text": "Dal 2008 ricopre il ruolo di dirigente addetto agli arbitri nelle gare interne italiane del , dopo ventisei anni come direttore sportivo prima e team manager poi.\nCarriera.\nHa iniziato la sua carriera nel mondo del calcio come segretario del , ruolo che ha ricoperto dal 1963 al 1973. In seguito, dopo un anno da direttore sportivo del in Serie A nel campionato 1973-74, va a ricoprire lo stesso ruolo nel dalla stagione successiva.\nSiede sulla panchina dei \"Grifoni\" nell'annata 1978-79, quella del \"Perugia dei miracoli\", passata agli annali del calcio italiano in quanto i biancorossi furono la prima squadra nella storia del girone unico a rimanere imbattuta per un'intera stagione (record poi solo eguagliato dal Milan nel 1991-92 e dalla nel 2011-12).\nNel 1982 passa al , dove \u00e8 direttore sportivo fino al 1989 e successivamente \"team manager\" fino al 2008. Nella stagione 1991-92 riesce a bissare il record ottenuto a Perugia tredici anni prima, infatti i rossoneri di Fabio Capello conducono il campionato dal principio alla fine, rimanendo imbattuti e vincendo lo scudetto.\nIl 5 luglio 2010 ha ricevuto dalla provincia di Perugia uno speciale premio alla carriera."}
{"id": "745223", "revid": "30464372", "url": "https://it.wikipedia.org/wiki?curid=745223", "title": "Alfabeto Braille", "text": ""}
{"id": "745224", "revid": "104458", "url": "https://it.wikipedia.org/wiki?curid=745224", "title": "Alfabeto Devanagari", "text": ""}
{"id": "745225", "revid": "5983", "url": "https://it.wikipedia.org/wiki?curid=745225", "title": "Alfabeto Cirillico", "text": ""}
{"id": "745227", "revid": "5983", "url": "https://it.wikipedia.org/wiki?curid=745227", "title": "Alfabeto Ebraico", "text": ""}
{"id": "745229", "revid": "5983", "url": "https://it.wikipedia.org/wiki?curid=745229", "title": "Alfabeto Hiragana", "text": ""}
{"id": "745230", "revid": "5983", "url": "https://it.wikipedia.org/wiki?curid=745230", "title": "Alfabeto Katakana", "text": ""}
{"id": "745231", "revid": "1953448", "url": "https://it.wikipedia.org/wiki?curid=745231", "title": "Louis L'Amour", "text": "Ultimo dei sette figli di Louis Charles LaMoore e di Emily Lavisa Dearborn, \u00e8 stato uno scrittore statunitense di grande successo popolare, prolifico autore (oltre 100 romanzi) di narrativa basata soprattutto sul mondo western. In Italia \u00e8 stato pubblicato dalla Longanesi &amp; C. in una collana diretta da Mario Monti, dalla Frontiera Edizioni di Bologna nei Grandi Western e da Mondadori, nella collana Oscar Western.\nBiografia.\nIl nome della famiglia era scritto originariamente LaMoore (un'antica famiglia di pionieri del Nord Dakota), e fu poi mutato dallo scrittore in L'Amour. Il nome LaMoore \u00e8 piuttosto comune in quella regione, infatti la citt\u00e0 di LaMoore nel Nord Dakota prese nome da un suo antenato. Affascinato fin dall'infanzia da storie di fantasia, le letture preferite di Louis erano le opere di Robert Louis Stevenson, Jack London e altri, imperniate su storie soprattutto di frontiera. I suoi primi scritti furono una serie di composizioni poetiche pubblicate a partire dal 1926 sulla gazzetta locale di Jamestown.\nIl suo primo libro fu una raccolta ampliata di queste poesie, intitolata \"Smoke from this Altar\" (\"Fumo da questo altare\") e pubblicata a proprie spese nel 1939. Negli anni che seguirono la sua vena di scrittore d'avventure si fece prolifica, tanto da portarlo a scrivere, tra il 1939 e il 1940, le sue prime quattro avventure sul personaggio di Ponga, da lui creato, con lo pseudonimo di Jim Mayo: \"East of Gorontalo\", \"On the Road to Amurang\", \"From Here to Banggai\" e \"The House of Qasavara\". Seguirono altre storie d'avventura, il thriller \"In the Shadow of Sumbawa\" e \"North from Lorengan\" e, tra la fine del 1940 e gli inizi del 1941, una nuova storia, \"The Well of the Unholy Light\".\nSi arruol\u00f2 nell'esercito nell'estate del 1942, a Forte Sill, e questo forse coincise con l'ultimo suo libro firmato con lo pseudonimo di Jim Mayo, \"Wings over Brazil\", una storia ambientata dalle parti di Fortaleza, a nord della costa brasiliana. Divenuto ufficiale, a 35 anni fu trasferito in Gran Bretagna e successivamente quale comandante di un plotone in Francia e in Germania incaricato di rifornire con autocisterne di gas, aerei e carri armati alleati.\nIn molti suoi romanzi si trovano tracce di questa esperienza tutta europea: \"The Walking Drum\", \"Sacket's Land\" (La saga dei Sacket), \"To the Far Blue Mountains\" e altri.\nIn seguito al ritiro dello scrittore di romanzi western Clarence E. Mulford, creatore del personaggio leggendario di Hopalong Cassidy, gli fu affidato dalla Doubleday's Double D Western l'incarico di continuare a scrivere le storie di questo eroe del West. Nel 1950 scrisse soltanto quattro storie sul personaggio di Hopalong Cassidy con l'altro pseudonimo di Tex Burns: \"Hopalong Cassidy and the The Rustlers of West Fork\", \"Hopalong Cassidy and Trail to Seven Pines\", \"Hopalong Cassidy and the Riders of High Rock\" e \"Hopalong Cassidy, Trouble Shooter\".\nLa fama, Hollywood, il cinema.\nLouis L'Amour, dopo i lusinghieri successi ottenuti nei primi anni cinquanta, inizi\u00f2 una vasta produzione letteraria sui temi dell'avventura che lo portarono ben presto al cinema di Hollywood, producendo cos\u00ec romanzi western e di altro genere per film. \u00c8 del 1951 la raccolta di novelle \"War Party\", ove \u00e8 inclusa la novella \"The Gift of Cochise\", che dar\u00e0 vita al personaggio di Hondo Lane, interpretato poi sugli schermi cinematografici di Hollywood dal leggendario attore John Wayne nel 1953 nel film intitolato appunto \"Hondo\".\nDa qui, si pu\u00f2 dire che dar\u00e0 vita a personaggi dello schermo mai del tutto dimenticati, creando un'epoca cinematografica di suoi romanzi portati sullo schermo dagli anni settanta del secolo scorso. Si sposa nel 1956 con Katherine Elisabeth Adams. Nel 1981 divenne uno dei primi scrittori di bestseller americani e mondiali ed i film tratti dai suoi innumerevoli romanzi sono stati interpretati, oltre al gi\u00e0 citato John Wayne, anche da Alan Ladd, Sophia Loren, Sean Connery, Brigitte Bardot e Natalie Wood.\nTuttora vengono pubblicati alcuni suoi libri rimasti ancora inediti o allo stato di abbozzo. Molti sono stati i riconoscimenti che L'Amour ha avuto in vita e tra questi si citano i pi\u00f9 significativi: lo Spur Award dei Western Writers of America nel 1969; l'American Book Award nel 1978; la Medaglia d'oro del Congresso nel 1983; la Medaglia presidenziale della libert\u00e0 nel 1984.\nOpere.\nTitoli originali inglesi\nLibri pubblicari nella collana Oscar Western Mondadori"}
{"id": "745232", "revid": "339392", "url": "https://it.wikipedia.org/wiki?curid=745232", "title": "Alfabeto Hangul", "text": ""}
{"id": "745233", "revid": "125027269", "url": "https://it.wikipedia.org/wiki?curid=745233", "title": "Bane (DC Comics)", "text": "Bane, noto in Italia anche come il Flagello e il cui vero nome \u00e8 Dorrance, \u00e8 un personaggio dei fumetti DC Comics creato da Chuck Dixon (testi) e Graham Nolan (disegni).\nDotato di una forza sovrumana grazie allo steroide \"Venom\" (che si inietta tramite dei cavi direttamente collegati con le sue vene) e col volto celato da una maschera simile a quella dei \"luchadores\", \u00e8 uno dei pi\u00f9 acerrimi nemici di Batman: quando fece la sua comparsa a Gotham ridusse infatti Bruce Wayne - di cui scopr\u00ec in breve l'identit\u00e0 segreta - su una sedia a rotelle per un lungo periodo.\nSi \u00e8 classificato al trentaquattresimo posto nella classifica stilata da \"IGN\" sui pi\u00f9 grandi cattivi nella storia dei fumetti.\nStoria editoriale.\nChuck Dixon, Graham Nolan e Doug Moench hanno creato il personaggio per la trama del fumetto \"\", anche se non si sa per quali elementi del carattere di Bane bisogna ringraziare Dixon e Moench. Dixon ha scritto la storia della prima apparizione del personaggio (\"La vendetta di Bane\"), con i disegni di Graham Nolan. Non \u00e8 ben chiaro quanto abbia influito nella storia di Bane Denny O'Neil (sceneggiatore veterano di molte storie su Batman e autore del romanzo di \"Knightfall\", omonimo adattamento del fumetto). O'Neil aveva precedentemente creato Santa Prisca, il luogo della nascita di Bane, in \"The Question\" e del veleno \"Venom\" (apparso per la prima volta nelle pagine di \"Legends of the Dark Knight\" n. 16-20, e successivamente ristampato in versione brossurata). Nelle pagine di \"Azrael\", O'Neil ha introdotto la comprensione da parte di Bane di come il \"Venom\" sia diventato una dipendenza e una debolezza responsabile delle sue precedenti sconfitte.\nBiografia del personaggio.\nNascita.\nFiglio del rivoluzionario Edmund Dorrance, pi\u00f9 noto come \"il Re Serpente\", Bane viene condannato alla nascita a scontare la pena del padre (sfuggito alla giustizia dell'isola di Santa Prisca) in un carcere di massima sicurezza, Pe\u00f1a Duro, dove viene sottoposto ad innumerevoli torture che lo hanno trasformato in uno psicopatico pluriomicida.\nNonostante le apparenze non si avvale solo della sua tremenda forza ma ha anche un eccellente intelletto - perfino versato nelle arti umanistiche - che ha sviluppato grazie agli insegnamenti di un ex-gesuita compagno di prigionia: questa caratteristica lo avvicina ad Edmond Dant\u00e8s, protagonista de \"Il Conte di Montecristo\", e in questo particolare si evince l'iniziale intenzione di Dixon di farne quasi un \"Anti-Batman\" visto che il Conte (insieme a Zorro) \u00e8 una delle fonti di ispirazione primarie per la figura del Crociato col Mantello. I medici del carcere lo usarono come cavia per un potente steroide, il \"Venom\", e grazie al nuovo vigore ottenuto Bane evase e raggiunse Gotham.\nLo scontro con Batman.\nArrivato a Gotham con l'intento di conquistarla, Bane riusc\u00ec a scoprire l'identit\u00e0 segreta di Batman e avendo studiato per anni le biografie dei migliori strateghi della storia ide\u00f2 un astuto piano per sconfiggere definitivamente il Cavaliere Oscuro: organizz\u00f2 una maxi evasione dal carcere di Gotham che fece s\u00ec che orde di criminali, compresi quelli pi\u00f9 pericolosi come Joker e Spaventapasseri, si riversassero per la citt\u00e0; Batman riusc\u00ec a fermarli ma quando, praticamente esausto, torn\u00f2 alla Batcaverna trov\u00f2 Bane ed Alfred privo di sensi: il mercenario, in una delle scene pi\u00f9 iconiche del fumetto, ruppe la schiena di Batman e lo scagli\u00f2 da una finestra, assumendo il controllo della comunit\u00e0 criminale.\nAssieme ai suoi complici Trogg, Zombie e Bird Bane mise sotto scacco la mala di Gotham ottenendo il controllo assoluto dei traffici della citt\u00e0; nel frattempo il mantello di Batman pass\u00f2 da Bruce a Jean-Paul Valley: il nuovo Batman, nonostante le raccomandazioni del suo predecessore, affront\u00f2 il possente criminale venendo in un primo momento battuto; in seguito per\u00f2, utilizzando un costume da combattimento corazzato e un equipaggiamento pi\u00f9 letale, affront\u00f2 nuovamente Bane riuscendo a sconfiggerlo in quanto riusc\u00ec a privarlo del \"Venom\".\nDopo \"Knightfall\".\nSuccessivamente Bane, una volta riuscito a ricostruire il suo possente fisico muscolo per muscolo e a disintossicarsi dal Venom, si reca a Santa Prisca per interrogare il gesuita che lo aveva cresciuto ed educato a Pe\u00f1a Dura per scoprire la vera identit\u00e0 di suo padre: il prete gli spieg\u00f2 che suo padre poteva essere uno fra quattro uomini: un rivoluzionario, un dottore americano, un mercenario inglese e un banchiere svizzero. Bane, dopo aver ucciso il gesuita, parte per Roma alla ricerca di quest'ultimo e qui fa la conoscenza di Ra's al Ghul, il quale, ritenendolo un nuovo potenziale compagno per sua figlia Talia, lo nomina suo erede, ruolo che in passato aveva scelto per Batman prima che quest'ultimo lo tradisse.\nRitornato a Gotham, Bane affronta Nightwing (Dick Grayson) in un combattimento corpo a corpo venendo sconfitto ma riuscendo a scappare, successivamente affronta nuovamente Bruce Wayne, tornato nel frattempo a indossare i panni del Cavaliere Oscuro. Batman ottiene la sua rivincita con Bane e, finalmente, riesce a sconfiggerlo in un unico combattimento.\nIn seguito, Bane combatte Azrael nella storia \"Angel and the Bane\". Ha poi un ruolo comprimario nella storia \"Terra di nessuno\" nel quale si mette alle dipendenze di Lex Luthor intenzionato a conquistare Gotham, ma viene convinto da Batman a lasciare il piano del filantropo di Metropolis. Dopo la sconfitta di Ra's al Ghul, Bane intraprende una campagna per distruggere Lazarus Pit e, contemporaneamente, fa la conoscenza di Black Canary.\nBane arriver\u00e0 persino a credere che suo padre sia Thomas Wayne, cosa che in seguito si riveler\u00e0 infondata dopo un test del DNA.\nBane, in seguito, scoprir\u00e0 che il suo vero padre \u00e8 il mercenario inglese Sir Edmund Dorrance, soprannominato \"Re Serpente\". Bane e Batman si alleeranno per combattere Dorrance e, nel combattimento, Bane sar\u00e0 ferito e salvato da Batman.\n\"Crisi infinita\".\nIn \"Crisi infinita\" n. 7, Bane attacca Metropolis insieme ad altri criminali e riesce ad uccidere l'eroe Judomaster.\n\"One Year Later\".\nBane riappare in \"One Year Later\" alla ricerca dei due Hourman (Rex e Rick Tyler) per chiedergli aiuto. Dopo aver guadagnato la loro fiducia, Bane racconta ai due eroi di come abbia cercato inutilmente di porre fino al traffico di droga a Metropolis e, contemporaneamente, abbia scoperto l'esistenza di un nuovo guerriero a cui \u00e8 stato iniettato il \"Venom\". In realt\u00e0 tale storia era stata inventata da Bane per potersi avvicinare a Rex Tyler, che si scopre essere uno dei responsabili della nascita del \"Venom\". Alla fine della storia, Bane rimane sepolto tra le macerie del penitenziario Santa Prisca dove era iniziata la sua vicenda In s\u00e9guito, Bane riappare ancora vivo e riesce a portare la democrazia nel suo paese. Dopo aver scoperto che le elezioni erano state truccate da Computron, uno dei Rainbow Raiders, Bane fa precipitare il paese in una guerra civile e affronta Thomas Jagger, il figlio di Judomaster, venendo sconfitto ma risparmiato da quest'ultimo.\n\"Segreti Sei\".\nDopo esser stato reclutato da Amanda Waller nella Squadra Suicida, di recente si \u00e8 aggregato alla squadra di mercenari nota come i Segreti Sei; qui Bane ha mostrato lievi segni di redenzione, in quanto pare abbia abbracciato la fede, inoltre ha cominciato a provare un forte sentimento paterno verso Scandal Savage, figlia di Vandal Savage, verso la quale \u00e8 iperprotettivo, tanto che, per aiutare lei e la squadra da un assalto di criminali (in quanto avevano messo una taglia sui Sei), Bane ha assunto una dose di Venom.\nPoteri e abilit\u00e0.\nBane \u00e8 molto intelligente; in \"Bane of the Demon\", Ra's al Ghul ha detto che Bane \"ha una mente uguale alla pi\u00f9 grande che ha conosciuto\" (anche se liquid\u00f2 le abilit\u00e0 di Bane come l'astuzia di un animale piuttosto che l'intelletto colto e addestrato di Batman). In carcere, il mercenario ha appreso da autodidatta diverse discipline scientifiche pari al livello di comprensione dei maggiori esperti in quei campi, come storia, geologia, medicina, comando e investigazione. Conosce dieci lingue attive e almeno quattro lingue arcane e morte: tra queste ci sono spagnolo, inglese, francese, tedesco, russo, cinese mandarino, persiano, dari, urdu e latino. La trama di \"Bane of the Demon\" rivela che ha una memoria eidetica. Entro un anno, \u00e8 stato in grado di dedurre l'identit\u00e0 segreta di Batman.\nE' anche molto subdolo e un superbo stratega e tattico. In prigione, Bane ha anche sviluppato la sua forma personale di ginnastica meditativa, meditazione e un suo stile di combattimento che usa contro altri noti combattenti di arti marziali all'interno dell'Universo DC: le prime storie lo ritraggono come un guerriero molto calmo e concentrato che trae forza \"dall'energia spirituale della roccia stessa di Pe\u00f1a Dura\". Lo straordinario addestramento ricevuto lo ha reso espertissimo anche nell'uso di qualsiasi arma e nella guida di qualsiasi veicolo. Sempre tramite la meditazione \u00e8 capace di simulare la propria morte abbassando momentaneamente i propri segni vitali sotto la soglia rilevabile dalle attrezzature mediche.\nAnche a livello fisico dispone di capacit\u00e0 dello stesso livello del Cavaliere oscuro: inizialmente la fonte della sua straordinaria fisicit\u00e0 risiedeva in una delle armi pi\u00f9 insidiose dell'universo DC, il Venom, un super-steroide dagli effetti non permanenti che, iniettato direttamente nel cervello, migliora le sue capacit\u00e0 fisiche, compresa la sua forza e il processo di guarigione, a livelli sovrumani e ne incrementa sensibilmente il tasso di adrenalina e il volume muscolare. Bane ha dimostrato di essere in grado di sollevare 15 tonnellate. Nella maggior parte delle incarnazioni del personaggio, Bane richiede un carro armato specializzato per aiutare a controllare la quantit\u00e0 di Venom che inietta nel suo corpo. Successivamente agli eventi di \"\", tuttavia, Bane ha abbandonato il Venom poich\u00e9 crea una forte dipendenza e, con l'utilizzo prolungato, anche dei seri danni fisici. Di recente si \u00e8 iniettato nuovamente la sostanza per salvare Scandal Savage, la figlia di Vandal Savage, dall'attacco di un'orda di criminali e ricominciando da quel momento in poi a farne uso costante.\nAlla luce di queste abilit\u00e0 Bane \u00e8 da considerarsi uno dei supercriminali pi\u00f9 pericolosi di tutto l'universo DC, essendo uno dei pochi personaggi che sia riuscito a sconfiggere in combattimento Batman (nonch\u00e9, in alcune occasioni, Freccia Verde, Azrael, Nightwing, Killer Croc e Re Squalo), e dopo Joker e Due Facce \u00e8 senz'altro il criminale pi\u00f9 pericoloso di Gotham City.\nAltre versioni.\nNel \"crossover\" \"Marvel vs. DC\", Bane affronta in combattimento Capitan America, venendo sconfitto.\nNell'universo Amalgam viene fuso col soldato pazzo della Marvel Nuke, diventando uno dei criminali della serie \"Bruce Wayne: Agente dello S.H.I.E.L.D\".\nAltri media.\nVideogiochi.\nBane appare nei seguenti videogiochi:\nBatman: Arkham: \nBane Compare come antagonista ricorrente di Arkham Asylum, City e Origins, Doppiato in originale da Fred Tatasciore e in italiano da Luca Ghignone.\nBatman: Arkham Asylum: Bane verr\u00e0 studiato dalla dottoressa Young per creare un composto chimico chiamato \"Titan\". Joker in seguito, per uccidere Batman, lo esporr\u00e0 allo steroide mutato rendendolo pi\u00f9 forte del solito.\nBatman: Arkham City: Entrer\u00e0 ad Arkham City per distruggere delle casse di Titan intercettate dentro essa. Alleato della missione secondaria \"Una Fragile Alleanza\" (rivelandosi in seguito Antagonista).\nBatman: Arkham Origins: Uno degli 8 assassini assunti da Maschera Nera (in realt\u00e0 Joker sotto mentite spoglie) nonch\u00e8 quello con pi\u00f9 boss fight: La prima, in cui si inietter\u00e0 il Venom, la seconda, in cui morir\u00e0 a causa di un trabocchetto del Joker per far s\u00ec che Batman compia un omicidio (salvo poi rianimarlo con i guanti elettrici di Electrocutioner) e la terza, in cui diventer\u00e0 un mostro pieno di muscoli a causa di uno steroide di sua invenzione: Il TN-1. Nel corso del gioco, inoltre, scoprir\u00e0 la vera identit\u00e0 segreta di Batman (dimenticandola dopo l'overdose di TN-1).\nBatman: Arkham Knight: Bane \u00e8 il pi\u00f9 famoso cattivo di Batman a non apparire fisicamente in Arkham Knight, Ma si potranno reperire nella sala prove una cassa Titan di sua appartenenza e il suo orsacchiotto Osito (\"orso piccolo\" in Spagnolo). Inoltre, in una storia di Gotham City si scoprir\u00e0 che, in seguito alla scarcerazione da Arkham City, ha sofferto di una forte crisi d'astinenza, andando poi a \"ripulire\" Santa Prisca.\nLego Batman:\nLego Batman: Il Videogioco: Bane comparir\u00e0 come un alleato del pinguino e primo boss della 2 fase di gioco.\nLego Batman 2: Bane comparir\u00e0 come boss, insieme a Poison ivy e Pinguino, guidando il suo escavatore. Potrete acquistarlo dopo aver combattuto con lui sulla riva del mare.\nLego Batman 3: Verr\u00e0 doppiato da Jb Blanc (gi\u00e0 suo doppiatore in Arkham Origins) e, a differenza dei suoi predecessori, potr\u00e0 trasformarsi con il Venom, sbloccabile in \"Cercar rogne nelle fogne\".\nLego Dimensions: Bane sar\u00e0 l'unico antagonista DC (assieme a Joker e Harley) a compare nel gioco.\nLego Dc Super Villains: Bane (doppiato nuovamente da Blanc) Sar\u00e0 uno dei tanti personaggi sbloccabili nella missione secondaria \"File Finder\" in cui dovrete raccogliere fascicoli di vari personaggi.\nAltri giochi\nBatman &amp; Robin: Gioco basato sull'omonimo film, in cui avviene il suo debutto videoludico.\nDc Universe Online: Bane sar\u00e0 uno dei tanti personaggi giocabili in multiplayer online.\nBatman: Rise of Sin Tzu: Batman porter\u00e0 nella Batcaverna una cassa in cui creder\u00e0 esserci una bomba, ma invece trover\u00e0 ben altro...\nInjustice: Bane sar\u00e0 un personaggio giocabile in entrambi i capitoli.\nIl Cavaliere Oscuro - Il ritorno: Anch'esso basato sull'omonimo film, Bane comparir\u00e0 come antagonista principale (assieme a Talia al Ghul)."}
{"id": "745234", "revid": "5983", "url": "https://it.wikipedia.org/wiki?curid=745234", "title": "Ideogrammi Kanji", "text": ""}
{"id": "745238", "revid": "110157", "url": "https://it.wikipedia.org/wiki?curid=745238", "title": "Arimaa", "text": "Arimaa \u00e8 un gioco da tavolo per due giocatori, che pu\u00f2 essere giocato con i pezzi e la scacchiera degli scacchi tradizionali.\nStoria.\nArimaa \u00e8 stato inventato da Omar Syed, un ingegnere informatico esperto di intelligenza artificiale. Syed fu ispirato dalla sconfitta subita da Garry Kasparov contro il programma Deep Blue a progettare un nuovo gioco che per il computer fosse pi\u00f9 difficile da giocare, ma che avesse regole abbastanza semplici da poter essere comprese da suo figlio Aamir di 4 anni. (\"Arimaa\" sarebbe \"Aamir\" letto al contrario, con l'aggiunta della \"a\" iniziale). Nel 2002 Syed ha pubblicato le regole di Arimaa e fissato un premio annuale di 10.000 dollari, fino al 2020, per il primo software in grado di sconfiggere uno dei migliori giocatori umani in una sfida di 6 o pi\u00f9 partite.\nRegole.\nArimaa si gioca su una scacchiera su cui sono individuate quattro caselle \"trappola\", ovvero le caselle c3, f3, c6 e f6 (secondo la notazione algebrica usata negli scacchi). I due giocatori, Oro (\u201cGold\u201d) e Argento (\u201cSilver\u201d), controllano ciascuno sedici pezzi: questi sono, dal pi\u00f9 forte al pi\u00f9 debole, un elefante, un cammello, due cavalli, due cani, due gatti e otto conigli. I pezzi possono essere rappresentati da quelli degli scacchi, e rispettivamente: il re, la regina, le torri, gli alfieri, i cavalli e i pedoni.\nScopo del gioco \u00e8 condurre uno dei propri conigli su una delle case base dell'avversario. Quindi, Oro vince spostando un proprio coniglio sull'ottava riga, Argento vince spostando un proprio coniglio sulla prima riga. Tuttavia, siccome \u00e8 difficile condurre cos\u00ec lontano un proprio coniglio quando la scacchiera \u00e8 affollata da tanti pezzi, l'obiettivo intermedio \u00e8 catturare I pezzi avversari \u201cspingendoli\u201d o \u201ctirandoli\u201d verso le trappole.\nIl gioco ha inizio con la scacchiera vuota. Oro piazza i suoi sedici pezzi sulla prima e sulla seconda riga, secondo la configurazione che preferisce. Argento piazza i suoi sedici pezzi, secondo la configurazione che preferisce, sulla settima e sull'ottava riga. Il diagramma a destra mostra un possibile posizionamento iniziale. Dopo che tutti i pezzi sono stati posizionati sulla scacchiera, i giocatori muovono a turno, cominciando da Oro. Un turno \u00e8 costituito da 1 a 4 mosse.\nIn ciascuna mossa un proprio pezzo pu\u00f2 essere mosso in una casella adiacente libera, cio\u00e8 di un passo a sinistra, a destra, in avanti o all'indietro, tranne che per i conigli, i quali non possono essere mossi all'indietro. Le mosse di un turno possono essere effettuate da un unico pezzo o da pi\u00f9 pezzi, non importa in quale ordine. Un turno, tuttavia, deve condurre a una posizione sulla scacchiera diversa da quella di partenza. Quindi non \u00e8 possibile, ad esempio, fare un passo avanti ed uno indietro con lo stesso pezzo (ovvero, non \u00e8 possibile passare il turno). Il terzo diagramma, d\u00e0 la stessa partita come la posizione iniziale di prima, illustra le restanti regole di movimento.\nUn giocatore pu\u00f2 utilizzare due mosse del proprio turno per \u201cspostare\u201d un pezzo avversario tramite un proprio pezzo, adiacente a quello da spostare e di questo pi\u00f9 forte. Per esempio, un proprio cane pu\u00f2 spostare un coniglio o un gatto avversario, ma non un cane, un cavallo, il cammello o l'elefante. Il pezzo pi\u00f9 forte pu\u00f2 \"tirare\" o \"spingere\" il pi\u00f9 debole pezzo adiacente. Quando tira, il pezzo pi\u00f9 forte si sposta in una casella vuota, e la sua casella di partenza viene occupata dal pezzo pi\u00f9 debole. L'elefante argento in d5 pu\u00f2 muoversi in d4 (o c5 o e5) e tirare il cavallo oro da d6 a d5. Quando \u00e8 spinto, il pezzo pi\u00f9 debole viene spostato verso una casella adiacente libera, e la sua casella di partenza viene occupata dal pezzo pi\u00f9 forte. L'elefante oro in d3 pu\u00f2 spingere il coniglio argento in d2 verso e2, e dopo occupare d2. Si noti che il coniglio in d2 non pu\u00f2 essere spinto verso d1, c2, o d3, poich\u00e9 queste caselle non sono vuote.\nI pezzi non possono essere spostati da pezzi dello stesso colore. Inoltre, un pezzo non pu\u00f2 spingere e tirare contemporaneamente. Per esempio, l'elefante oro in d3 non pu\u00f2 contemporaneamente spingere il coniglio argento in d2 verso e2 e tirare il coniglio argento in c3 verso d3. Un elefante non pu\u00f2 mai essere spostato, poich\u00e9 non c'\u00e8 nessun pezzo avversario pi\u00f9 forte di lui. Un pezzo adiacente ad un pezzo avversario pi\u00f9 forte \u00e8 \"congelato\", a meno che non sia adiacente anche ad un pezzo del proprio colore.\nI pezzi congelati non possono essere mossi dal giocatore, ma possono essere spostati dall'avversario. Un pezzo congelato pu\u00f2 a sua volta congelarne uno pi\u00f9 debole. Il coniglio argento in a7 \u00e8 congelato, mentre quello in d2 pu\u00f2 muoversi, poich\u00e9 \u00e8 adiacente ad un altro pezzo argento. Analogamente, il coniglio oro in b7 \u00e8 congelato, mentre il gatto oro in c1 non lo \u00e8. I cani in a6 e b6 non si congelano reciprocamente poich\u00e9 hanno pari forza. Un elefante non pu\u00f2 essere congelato, poich\u00e9 non c'\u00e8 nessun pezzo pi\u00f9 forte di lui; tuttavia, un elefante \"pu\u00f2\" essere bloccato.\nUn pezzo che accede ad una trappola viene catturato e rimosso dal gioco, a meno che esso non sia adiacente ad un pezzo dello stesso colore. Se il turno \u00e8 di Argento, egli pu\u00f2 catturare il cavallo oro in d6 spingendolo verso c6 con l'elefante in d5. Un pezzo che si trova su una trappola viene catturato se tutti i pezzi adiacenti del suo stesso colore vengono spostati. In questo modo, se il coniglio argento in c4 ed il cavallo argento in c2 vengono spostati, volontariamente o dall'avversario, il coniglio argento in c3 verr\u00e0 catturato e rimosso dalla scacchiera.\nSi noti che un pezzo pu\u00f2 essere posto volontariamente in una trappola, anche se ci\u00f2 ne implica la cattura. In pi\u00f9, la mossa che tira un pezzo avversario va sempre completata, anche se il pezzo che le ha dato inizio \u00e8 stato catturato nella sua prima fase. Per esempio, se \u00e8 il turno di Argento, egli pu\u00f2 spostare il coniglio argento da f4 a g4, muovere il cavallo argento da f2 a f3, il che cattura il cavallo, e ancora tirare il coniglio oro da f1 a f2 in quanto parte della mossa del cavallo. Nella posizione del diagramma, se \u00e8 il turno di Oro, egli pu\u00f2 vincere in tre mosse: il cane a6 pu\u00f2 spingere il coniglio da a7 ad a8, e quando il cane \u00e8 in a7 \u201cscongela\u201d il coniglio in b7, che pu\u00f2 finalmente giungere in b8, vincendo la partita.\nCi sono altri modi di terminare una partita, oltre a quello appena illustrato. La frequenza con cui essi avvengono, nelle partite tra i primi mille giocatori umani, \u00e8 riportata tra parentesi.\nInfine, se un coniglio avversario viene spostato su una casa base e tolto di l\u00ec nell'ambito dello stesso turno, la partita continua."}
{"id": "745240", "revid": "6051812", "url": "https://it.wikipedia.org/wiki?curid=745240", "title": "Cotoletta alla Milanese", "text": ""}
{"id": "745241", "revid": "1543377", "url": "https://it.wikipedia.org/wiki?curid=745241", "title": "The Academy Is...", "text": "I The Academy Is... sono stati un gruppo alternative rock/emo-pop statunitense proveniente da Barrington, un sobborgo di Chicago. Inizialmente si chiamavano semplicemente \"The Academy\", ma nel 2004 aggiunsero il suffisso \"Is...\" per evitare controversie legali con altri gruppi aventi lo stesso nome. Sono attualmente affiliati alla Fueled by Ramen e alla Decaydance Records. La band ha annunciato il suo scioglimento l'8 ottobre 2011. Il 27 maggio 2015, il cantante William Beckett ha annunciato che la band si sarebbe riunita al Riot Fest 2015 a Chicago. Beckett ha anche detto l'occasione servirebbe come uno spettacolo di \"Addio\".\nStoria.\nGli inizi (2003).\nIl cantante William Beckett e il chitarrista Mike Carden facevano parte di due diversi gruppi musicali, che si contendevano la scena musicale locale di Chicago. La band di Beckett, i \"Remember Maine\", per\u00f2, ebbe vita piuttosto breve: dopo lo scioglimento, il cantante, volendo continuare a fare musica, si mise in cerca di qualcuno che condividesse i suoi stessi gusti musicali. Poco tempo dopo anche il gruppo di Carden si sciolse e Beckett trov\u00f2 inaspettatamente proprio in lui la persona che stava cercando. Dopo aver capito di avere un'affinit\u00e0 musicale, i due decisero di cominciare a scrivere canzoni insieme e di formare un nuovo gruppo.\nLa band fu creata in tempi brevi: furono reclutati Adam Siska come bassista, Adrian LaTrace Jr come secondo chitarrista e Mike DelPrincipe come batterista. La prima incisione del gruppo fu un EP, \"The Academy\", registrato nel 2004 sotto la LLR Recordings, un'etichetta di Chicago che aveva prodotto l'unico album dei Remember Maine. Il loro lavoro fu ascoltato da Peter Wentz, bassista dei Fall Out Boy, che fu tanto colpito dallo stile del nuovo gruppo che convinse la sua etichetta, la Fueled by Ramen, a mettere sotto contratto la band.\n\"Almost Here\" (2005).\nNello stesso anno i The Academy Is... si trasferirono in Florida per registrare il loro album di debutto, \"Almost Here\". Dopo l'incisione e un breve tour estivo, ci furono due cambiamenti nella formazione del gruppo: Tom Conrad sostitu\u00ec LaTrace come secondo chitarrista, mentre Andy Mrotek subentr\u00f2 a DelPrincipe come batterista. L'album \u00e8 stato pubblicato l'8 febbraio 2005 e nella Billboard's classifiche arriva al numero 7 sulla Top Heatseekers, al numero 16 sulla Independent Albums, e al numero 185 sulla The Billboard 200.\nNella primavera del 2006 il gruppo part\u00ec per il suo primo vero tour, in compagnia di band come hellogoodbye, Acceptance e Panic! at the Disco.\nIl 26 ottobre i The Academy Is... annunciano in un blog sul loro sito ufficiale che Tom Conrad e la band prendevano strade separate. Anche se sul blog non fornisce alcuna ragione. Tom Conrad, in seguito, in un post sul suo sito afferma di non aver mai \"lasciato la band\". Michael Guy Chislett si un\u00ec alla band per sostituire Conrad.\nNello stesso anno i membri di \"The Academy Is...\" compaiono in un breve cameo nel video di \"\"A Little Less Sixteen Candles, a Little More \"Touch Me\"\"\", dei Fall Out Boy, in cui interpretano dei vampiri.\n\"Santi\" (2007).\nIl 23 dicembre del 2006 i The Academy Is... ultimarono la registrazione del loro nuovo album \"Santi\", che fu pubblicato ad Aprile del 2007 con l'etichetta Fueled By Ramen.\nLa band incise \"We've Got a Big Mess on Our Hands\" come primo singolo dell'album, prima di pubblicare l'album il 3 aprile 2007. Aderirono insieme ai Fall Out Boy, ai +44, ai Cobra Starship, e a Paul Wall nel 2007 al'Honda Civic Tour, dopo il quale fecero \"Sleeping With Giants\" tour con il supporto di The Rocket Summer, Armor for Sleep e Sherwood. Durante il tour i Cobra Starship si aggiunsero come band si supporto. Il tour termin\u00f2 il 24 novembre 2007 a Chicago.\n\"Fast Times at Barrington High\" (2008).\nIl 19 agosto 2008 viene pubblicato dalla band l'album \"Fast Times At Barrington High\" con l'etichetta Fueled by Ramen. Il titolo si riferisce al liceo William Beckett, Adam Siska, e il videografo Jack Edinger.\nLa prima canzone, \"About a Girl\", fu aggiunta alla pagina MySpace della band il 15 luglio 2008 e successivamente \u00e8 stata messa a disposizione da vari siti di download. Il 25 agosto \"About a Girl\" viene usata in The Hills (stagione 4, episodio 2). Inoltre hanno pubblicato \"Summer Hair = Forever Young\" e \"His Girl Friday\" sulla loro pagina MySpace e sulla pagina PureVolume. L'album \u00e8 al numero 46 dei 50 migliori album del 2008 su Rolling Stone Magazine e ha raggiunto la posizione numero 17 nella The Billboard 200.\n\"Lost in Pacific Time\" (2009).\nL'AP:EP \"Lost in Pacific Time\" \u00e8 uscito il 22 settembre 2009 su iTunes ed \u00e8 in vendita nel AP Fall Ball Tour. Una quantit\u00e0 limitata \u00e8 venduta anche nel webstore della band.. \"I'm Yours Tonight\" \u00e8 stata pubblicata sulla pagina MySpace della band. Un'altra traccia,\"Days Like Masquerades\", \u00e8 stata suonata a una manifestazione anti-suicidio alla Barrington High School, a Barrington, Illinois.. William inoltre ha pubblicato o linkato i testi delle canzoni sul suo blog.. \"Sputter\" (feat. Andrew McMahon, cantante dei Jack's Mannequin) \u00e8 stata pubblicata su Banana's Music club e linkata da William e Peter Wentz via Twitter il 21 settembre.. Il 29 settembre 2009, Wentz ha annunciato che i TAI avrebbero sustituto i The All-American Rejects per la data di St. Louis del tour dei Blink-182.\nTAITV.\nTAITV \u00e8 una serie di video podcast realizzati dalla band. Lo show, le cui iniziali stanno per The Academy Is... TV, \u00e8 stato creato per far s\u00ec che i fan potessero vedere cosa succede dietro le quinte e sul tour bus. Su iTunes sono disponibili 65 episodi (esclusa la prima serie). Guy Ripley, interpretato da Ryland Blackinton (dei Cobra Starship), ha il suo show sulla TAITV intitolato \"Guy Ripley's True Things\". Gli episodi della TAITV sono curati da Jack \"the Camera Guy\" Edinger, amico della band che appare in molti episodi. Recentemente Jack ha lasciato la regia della TAITV per curare la CobraCam.TV, la versione dei Cobra Straship della TAITV. William Beckett ha preso il posto di Jack alla regia, dice di essere molto entusiasta del fatto, ma ancora non \u00e8 stato pubblicato. La vita o la morte della TAITV non \u00e8 nota ma i fan aspettano con impazienza che pubblichino un altro episodio. Il 5 dicembre 2009 Adam Siska su Twitter scrive: \"La TAITV non \u00e8 morta. \u00c8 come Ian Solo nella tomba di carbonio tra Impero e Jedi. Presto o Tardi Luke torner\u00e0 a tirare calci al culone di Jabba...\""}
{"id": "745243", "revid": "5983", "url": "https://it.wikipedia.org/wiki?curid=745243", "title": "Alfabeto Ogham", "text": ""}
{"id": "745253", "revid": "5983", "url": "https://it.wikipedia.org/wiki?curid=745253", "title": "Alfabeto Greco", "text": ""}
{"id": "745257", "revid": "124825228", "url": "https://it.wikipedia.org/wiki?curid=745257", "title": "131\u00aa Divisione corazzata &quot;Centauro&quot;", "text": "La 131\u00aa Divisione corazzata \"Centauro\" \u00e8 stata una grande unit\u00e0 del Regio Esercito e nel secondo dopoguerra dell'Esercito Italiano con la denominazione di Divisione corazzata \"Centauro\" e successivamente ridotta a livello di brigata prima con la denominazione di 31\u00aa Brigata corazzata \"Centauro\" dal 1986 al 1991 e poi da quella data Brigata meccanizzata \"Centauro\".\nStoria.\nLa Grande unit\u00e0 venne costituita il 20 aprile 1939 a Cremona dalla 1\u00aa Brigata corazzata. Nel corso della seconda guerra mondiale fu stanziata in Albania, successivamente oper\u00f2 sul fronte greco e in Jugoslavia. Le unit\u00e0 principali della divisione (Comando, 31\u00ba Reggimento carristi e 5\u00ba Reggimento bersaglieri) furono trasferite in Tunisia nel novembre del 1942. Fu praticamente annientata, dopo aspri combattimenti, negli ultimi giorni del marzo 1943. Sciolta nell'aprile del 1943 fu ricostituita il 1\u00ba novembre del 1959 e posta alle dipendenze del III Corpo d'armata di Milano. Fu sciolta nel 1986 in seguito alla riorganizzazione dell'esercito italiano.\nOrganico divisionale al 20 aprile 1939.\nLa Divisione \"Centauro\" fu costituita il 20 aprile 1939 dalla 1\u00aa Brigata corazzata, disciolta nella stessa data, sul seguente organico:\nOperazioni sul fronte balcanico (1939-1941).\nLa \"Centauro\" inizi\u00f2 il suo addestramento nei pressi di Siena, per essere trasferita nel corso dell'estate del 1939 nella zona di Tirana. Inquadrata successivamente nel XXV Corpo d'armata fu impegnata su due colonne quando iniziarono le ostilit\u00e0 contro la Grecia. All'inizio della campagna (28 ottobre 1940) la divisione aveva in organico 4000 uomini, 163 carri L e 24 pezzi di artiglieria. La colonna principale (comprendente la componente corazzata della divisione), impegnata nella conca di Kalibaki, non riusc\u00ec a sfondare le difese nemiche e, quando scatt\u00f2 il contrattacco greco, fu utilizzata per coprire la ritirata delle divisioni \"Ferrara\" e \"Modena\". Successivamente fu impiegata per distaccamenti su varie parti del fronte. Ritirata dal fronte il 4 febbraio 1941 inizi\u00f2 la riorganizzazione, ricevendo il 1\u00ba Reggimento Bersaglieri ed il IV Battaglione Carri M, che finalmente sostituivano i carri L. Alla fine di marzo fu trasferita a Scutari, per fronteggiare le forze della Jugoslavia, alle dipendenze del XVII Corpo d'Armata. Nella guerra contro la Jugoslavia ebbe violenti scontri sul Prini That e sul Prini Banush, riuscendo infine a sfondare le linee nemiche presso Kopliku. Il 17 aprile raggiunse Ragusa, incontrandosi con le avanguardie della \"Littorio\" che proveniva da Zara.\nIl giorno 11 maggio 1941 inizi\u00f2 a reimbarcarsi per rientrare in Italia.\nRiorganizzazione (1942).\nRientrata in Italia la divisione fu smembrata perdendo il 1\u00ba Reggimento bersaglieri e il 31\u00ba Reggimento carristi, sostituito dal 131\u00ba Reggimento carri (fornito principalmente di carri francesi di preda bellica). Successivamente il 31\u00ba Reggimento Carristi, riorganizzato su battaglioni di carri M, fu riaggregato alla divisione, che fu trasferita in Piemonte sotto il comando del generale Carlo Calvi di Bergolo, inquadrata nel XXII Corpo d'armata, in attesa del trasferimento in Africa.\nOperazioni sul fronte nordafricano (1943).\nNel novembre la Divisione part\u00ec dall'Italia, ma i convogli con cui doveva raggiungere immediatamente l'Africa subirono forti perdite e arrivarono solo 16 carri medi e 28 autoblindo AB41. A dicembre aveva incominciato a operare anche la Centauro con il XIV e XVII battaglione carri M, mentre i semoventi insieme a reparti minori si trovavano ancora in Italia. Successivamente si aggiunse il XV battaglione carri M e una compagnia di semoventi inquadrati nella L Brigata speciale \"Imperiali\".\nLa divisione \"Centauro\" non giunse in Tunisia come reparto organico, dato che parte delle sue unit\u00e0 non venne mai trasferita e che le unit\u00e0 trasferite, man mano che arrivavano sul suolo africano, venivano immediatamente inviate al fronte aggregate ad altre grandi unit\u00e0, sia italiane sia tedesche. La maggior parte dei carri (XIV e XVII Battaglione) operarono sotto il comando del Raggruppamento \"Cantaluppi\", che aveva gi\u00e0 assorbito quanto restava dell\"'Ariete\" e della \"Littorio\". Dopo una serie di acquisizioni e perdite di unit\u00e0, non ben chiarite a causa delle difficolt\u00e0 di documentazione in quei frangenti abbastanza caotici, all'inizio del 1943 il Raggruppamento \"Cantaluppi\", assieme a reparti del 5\u00ba reggimento bersaglieri e del 31\u00ba reggimento carri giunti dalla Grecia, formava la Divisione \"Centauro\", che in quei primi mesi dell'anno \u00e8 stata protagonista delle prime e uniche vittorie del Regio Esercito su quello statunitense, nelle battaglie del passo di Kasserine e di El Guettar. Nel gennaio 1943 la divisione partecip\u00f2 a uno scontro presso Ousseltia, dove i francesi subirono trecento perdite e lasciarono sul terreno molti mezzi e cannoni. La Centauro fu inquadrata nella 5. Panzerarmee, a sua volta inquadrata, a partire dal 23 febbraio, nell'Heeresgruppe Afrika. Al passo di Kasserine i reparti della \"Centauro\" attaccarono in massa i reparti corazzati americani, sfondando la linea degli Sherman, costringendo gli americani ad arretrare sulla linea del Passo Kasserine e mentre gli americani erano in rotta, abbandonando ingenti quantit\u00e0 di materiale, soltanto pochi battaglioni isolati costituirono sacche di resistenza. Il 23 febbraio, un massiccio attacco aereo costrinse le truppe italo-tedesche ad arretrare e il passo torn\u00f2 sotto il controllo americano; la Divisione \"Centauro\", rimasta a corto di mezzi, in quanto ne aveva ceduti ad altre unit\u00e0 e aveva perso dei veicoli che le erano stati assegnati durante il trasporto via mare, dovette armare dei gruppi appiedati, contava il 10 marzo 1943 soltanto trenta veicoli da combattimento (due semoventi 75/18, diciotto carri M14 e dieci autoblindo AB41) del XVII battaglione, e con questo materiale venne costituito il \"Raggruppamento corazzato \"Piscitelli\"\".\nIl 20 marzo 1943 la Divisione \"Centauro\", schierata a Gafsa fu attaccata dall'intero II Corpo statunitense. La Divisione \"Centauro\" resistette alle forze nemiche soverchianti per ben 12 giorni, finch\u00e9 il 31 marzo non fu sostituita in linea dalla \"21\u00aa Panzerdivision\". Nonostante avesse tenuto il fronte, il 7 aprile 1943 la \"Centauro\" presso El Guettar era praticamente annientata, quindi i suoi reparti di bersaglieri furono aggregati al \"Kampfgruppe Manteuffel\" (Gruppo di combattimento Manteuffel) ed i carri, sempre sotto comando italiano, alla 10\u00aa Panzerdivision nel Raggruppamento corazzato \"Piscitelli\" che continu\u00f2 a resistere con diciassette carri M14 del XIV battaglione, dieci semoventi del 557\u00ba Gruppo e quattordici carri tedeschi della 21\u00aa e 15\u00aa Panzer Division, affrontando circa duecento corazzati inglesi. il 25 aprile ai piedi di Gebel Bou Kurnine, nello scontro durato circa due ore, i semoventi da 75/18 respinsero i corazzati inglesi, dopo averne distrutti ventotto con la perdita di soli quattro mezzi. Al 10 aprile il Raggruppamento \"Piscitelli\" poteva contare su undici carri M14 e dodici semoventi 75/18, il Gruppo autoblindo Nizza e il GECo Monferrato con quaranta mezzi AB41.\nLa Divisione \"Centauro\" in pratica venne considerata sciolta in zona di guerra a far data dal 7 aprile.\nIl 22 aprile 1943 il comando della 1\u00aa Armata, inquadrata anch'essa, nell'Heeresgruppe Afrika decise di riunire al \"RECo Lodi\", che aveva perduto, in 5 mesi di lotta, il 50% del personale e il 60% del materiale, tutti i reparti corazzati esistenti in Tunisia, e assorbendo tutti gli elementi meccanizzati italiani il Reco pass\u00f2 agli ordini della 5. Panzerarmee prendendo parte alla difesa della Linea del Mareth, nella vittoriosa battaglia di Gebel bou Kournine contro gli inglesi del 25 aprile 1943 e successivamente alla difesa di Capo Bon. L'8 maggio a Biserta, quando restavano operativi cinque carri M14, quattro Tiger tedeschi e sei semoventi 75/18 ci fu l'ultima battaglia, un ultimo episodio che vide la vittoria sul campo dei corazzati italiani ma la campagna era ormai perduta. Il 10 maggio Capo Bon viene investito da notevoli forze corazzate. Il RECo resiste, ma l'avanzata delle forze anglo-americane, ora sostenute anche da quelle francesi, superiori per uomini e mezzi, che provenivano contemporaneamente dalla Libia e dall'Algeria, caus\u00f2 gravissime perdite ai reparti italo-tedeschi e l\u201911 maggio 1943, dopo aver combattuto a nord ovest di Boufichia, sino ad ogni possibilit\u00e0 umana, ci\u00f2 che rimaneva del R.E.Co. fu annientato in durissimi combattimenti e il 13 maggio 1943 il RECo venne disciolto. Il Bollettino di guerra n.1083 del 13-14 maggio 1943 cit\u00f2 per nome il Raggruppamento Esplorante Corazzato (R.E.Co.) \"Cavalleggeri di Lodi\".\nTra il 9 e il 13 maggio 1943 ci\u00f2 che rimaneva dei reparti corazzati italiani e tedeschi in Tunisia fu costretto alla resa.\nLa ricostituzione.\nNei giorni immediatamente successivi alla caduta del fascismo, il 27 luglio 1943 venne ricostituita con il nome di 136\u00aa Divisione legionaria corazzata \"Centauro\" (rinominando la 1\u00aa Divisione corazzata \"M\", divisione d'\u00e9lite di fedelissimi al regime fascista, integrandola con ufficiali di sicura fede monarchica) al comando del generale Giorgio Carlo Calvi di Bergolo. \nUnit\u00e0 modernamente armata, inquadrata all'interno del Corpo d'armata motocorazzato (CAM) predisposto in funzione della difesa di Roma, essa nelle giornate seguenti l'armistizio dell'8 settembre, a causa della sua dubbia fedelt\u00e0 nei confronti di direttive atte a contrastare le forze tedesche, fu lasciata inattiva e non venne coinvolta nei combattimenti che si svolsero attorno alla Capitale.\nA seguito dell'occupazione tedesca di Roma la \"Centauro\" fu definitivamente sciolta ed i suoi armamenti requisiti dalla Wehrmacht.\nLa ricostituzione nel secondo dopoguerra.\nIl 1\u00ba aprile del 1951 fu ricostituita la Brigata corazzata \"Centauro\" e il 1\u00ba novembre del 1959 fu trasformata in Divisione corazzata \"Centauro\" con il comando a Novara e schierata con i reparti in Piemonte e Lombardia. Nel 1963 la Divisione complet\u00f2 gli organici secondo quanto previsto dalle normative NATO e risultava articolata sulla 1\u00aa Brigata Meccanizzata, la II\u00aa Brigata Corazzata, la III\u00aa Brigata Corazzata e su una Brigata di Artiglieria.\nCon la profonda ristrutturazione dell'esercito italiano del 1975 la \"Centauro\" inquadr\u00f2:\nCompletavano l'organico della grande unit\u00e0 i supporti tattici divisionali.\nIl 1\u00ba novembre 1986 a seguito dell'abolizione del livello divisionale nelle unit\u00e0 dell'esercito italiano, la Divisione corazzata \"Centauro\" fu sciolta e a Novara la 31\u00aa Brigata corazzata \u201cCurtatone\u201d fu trasformata in 31\u00aa Brigata corazzata \"Centauro\".\nNel 1996 la Brigata fu trasformata in meccanizzata, passando poi il 15 ottobre 1997 alle dipendenze del 1\u00ba Comando delle Forze di Difesa (1\u00b0 FOD) di Vittorio Veneto.\nNel quadro del processo di riordinamento dell'Esercito Italiano verso il modello professionale e di un processo di riduzione del numero delle Brigate, la \"Centauro\" non \u00e8 inserita tra le Grandi Unit\u00e0 che dovranno inquadrare personale volontario. La \"Centauro\" subisce pertanto una progressiva riduzione del personale di leva e comincia a cedere ad altre Brigate i reggimenti per i quali \u00e8 invece prevista l'alimentazione con personale volontario. Venne sciolta poi definitivamente nel 2002 in Novara."}
{"id": "745258", "revid": "486946", "url": "https://it.wikipedia.org/wiki?curid=745258", "title": "Popolari Udeur", "text": ""}
{"id": "745261", "revid": "486946", "url": "https://it.wikipedia.org/wiki?curid=745261", "title": "Popolari - Udeur", "text": ""}
{"id": "745265", "revid": "287204", "url": "https://it.wikipedia.org/wiki?curid=745265", "title": "Fasci", "text": ""}
{"id": "745268", "revid": "124682951", "url": "https://it.wikipedia.org/wiki?curid=745268", "title": "Pietro Gazzera", "text": "Biografia.\nNato a Bene Vagienna in provincia di Cuneo, l'11 dicembre 1879, figlio di Giovanni Battista e di Anna Domp\u00e9. Entra all'Accademia Militare di Torino il 19 ottobre 1896, da cui esce diciannovenne con il grado di sottotenente d'artiglieria.\nDal 20 luglio 1899 frequenta poi la Scuola di applicazione di artiglieria e genio. Il 13 ottobre 1905 viene ammesso con il grado di tenente alla Scuola di Guerra, da cui esce il 20 agosto 1908, classificandosi primo nel suo corso. \nDalla Libia all'Albania.\nPromosso capitano nel 1910, partecipa alla guerra italo-turca nel 1911, e l'anno seguente viene insignito della Medaglia d'Argento al Valor Militare. Durante la Prima guerra mondiale presta servizio come addetto al reparto operazioni del Comando supremo, e successivamente a quello della 6\u00aa Armata.\nAl termine delle ostilit\u00e0, con il grado di brigadiere generale, \u00e8 plenipotenziario italiano nella commissione armistiziale, ed in tale veste risulta tra i firmatari dell'Armistizio di villa Giusti. Dopo la fine della guerra diviene comandante della Brigata di fanteria \"Basilicata\", poi vicecomandante della Scuola di guerra, ed infine presidente del Tribunale militare speciale di Torino. Nel 1923 \u00e8 inviato in Albania come presidente della commissione internazionale di delimitazione dei confini, succedendo al generale Enrico Tellini, rimasto ucciso in un attentato. Ritorna in patria nel 1925 per assumere il comando della Scuola di Guerra, e successivamente della divisione territoriale di Genova.\nMinistro e senatore.\nSotto il fascismo il 24 novembre 1928 fu nominato da Mussolini Sottosegretario di Stato al Ministero della guerra, e dal 12 settembre 1929 Ministro della guerra. Il 31 luglio 1930 viene promosso generale di corpo d'armata. All'inizio del 1931 decide di inglobare la Milizia Nazionale per la Sicurezza Volontaria (MVSN) all'interno del Regio esercito. Nel febbraio dello stesso anno entra in aperto contrasto con il segretario del Partito Nazionale Fascista, Giovanni Giuriati, per via delle critiche espresse da quest'ultimo sulla Commissione Suprema di Difesa, e sullo Stato Maggiore dell'esercito. Entra successivamente in contrasto con Mussolini, ed il 22 luglio 1933 deve dimettersi dall'incarico, sostituito dallo stesso Mussolini, che scelse come sottosegretario il generale Federico Baistrocchi.\nIl 2 luglio dello stesso mese viene promosso Generale comandante designato d'armata, e collocato a disposizione. Al termine del suo mandato il Regio Esercito italiano contava su 37 divisioni di fanteria e due celeri, ognuna su tre reggimenti, con dotazioni complete, pi\u00f9 unit\u00e0 di bersaglieri, alpini, artiglieria, cavalleria, camicie nere, mitraglieri e cavalleria.\nIl 30 ottobre 1933 viene nominato senatore del Regno. Durante la sua permanenza al Senato ricopr\u00ec importanti incarichi in seno a svariate commissioni:\nNel 1938 viene richiamato in servizio e nominato Governatore di Galla e Sidama, nella parte meridionale dell'Etiopia, con capitale Gimma\nCampagna dell'Africa Orientale Italiana.\nDurante la Campagna dell'Africa Orientale Italiana, svoltasi nel corso della Seconda guerra mondiale fu comandante superiore delle forze armate dell'Africa Orientale Italiana e responsabile dello scacchiere sud, comprendente il Governatorato di Galla e Sidama.\nNel luglio del 1940 il generale Gazzera occup\u00f2 il forte di Gallabat e quello di Kurmuk nel Sudan Anglo-Egiziano. Dal 23 maggio al 6 luglio 1941, in seguito alla resa del Duca d'Aosta fu governatore dell'Africa Orientale Italiana e vicer\u00e9 d'Etiopia. Alle sue truppe si unirono anche quelle del generale Carlo De Simone che si erano ritirate da Addis Abeba. Tentata una difesa presso la citt\u00e0 di Soddu i reparti italiani si ritirarono oltre il fiume Omo Bottego. Qui l'attacco britannico infranse le linee italiane arrivando in pochi giorni ad occupare Gimma. Il 4 luglio i britannici raggiunsero Dembidollo. In seguito alla sconfitta militare le truppe italiane guidate da Gazzera si ritirarono nella regione del Galla Sidama e il 6 luglio 1941, dopo essere entrate in contatto con le forze belghe del generale Gilliaert, provenienti dal Congo Belga, ottennero di arrendersi con l'onore delle armi..\nDall'ultimo telegramma inviato in Italia annunciando la resa:\nPrigioniero degli alleati.\nConsegnato successivamente ai britannici fu prigioniero in Kenya, India e poi negli Stati Uniti. Dopo la firma dell'Armistizio di Cassibile del settembre 1943, venne rimpatriato. Il suo primo incarico fu di garantire l'ordine pubblico durante il Congresso di Bari, prima assise politica tenutasi dopo la caduta del fascismo. Ricevette successivamente la nomina ad Alto Commissario per i prigionieri di guerra, incarico mantenuto fino al termine del conflitto. Il 7 agosto 1944 viene deferito all'Alta Corte di Giustizia per le Sanzioni contro il Fascismo, e dichiarato decaduto dalla carica di senatore il 30 ottobre dello stesso anno. Nel primo dopoguerra si ritira a vita privata, spegnendosi a Ciri\u00e9 il 30 giugno 1953.\nSposato con la signora Bianca Rosa Maria Gerardi, ebbe quattro figli: Giovanni Battista, Romano, Maria Luisa ed Ermelinda, scrittrice e professoressa di storia e geografia a San Ginesio. Suo figlio, Romano Gazzera (1906-1985), ha svolto un'intensa attivit\u00e0 pittorica ed \u00e8 il caposcuola della pittura neo-floreale. Un nipote, Franco Gazzera, primo segretario del Governo Regio di Danghela e reggente di Commissariato di Gondar, si \u00e8 particolarmente distinto durante l'avventura coloniale in Abissinia. Durante i cinque anni di attivit\u00e0 come Ministro della Guerra scrisse di suo pugno i resoconti di circa 180 colloqui avvenuti con Mussolini: Tali carteggi vennero affidati dal figlio Romano allo storico Renzo De Felice.\nAltre decorazioni.\nDecorazione di Bianca Gazzera Gerardi moglie del Gen. Pietro Gazzera:"}
{"id": "745275", "revid": "77358", "url": "https://it.wikipedia.org/wiki?curid=745275", "title": "Museo Archeologico Provinciale &quot;F. Ribezzo&quot;", "text": ""}
{"id": "745279", "revid": "77358", "url": "https://it.wikipedia.org/wiki?curid=745279", "title": "Museo Provinciale &quot;S. Castromediano&quot;", "text": ""}
{"id": "745280", "revid": "6923", "url": "https://it.wikipedia.org/wiki?curid=745280", "title": "Drive-Thru Records", "text": "La Drive-Thru Records \u00e8 un'etichetta discografica indipendente, fondata nel 1996 da Richard Reines e da sua sorella Stefanie Reines a Sherman Oaks, in California. Attiva inizialmente soprattutto nel campo pop punk, nel corso degli anni si \u00e8 aperta anche a gruppi di generi diversi, come l'indie rock e lo ska punk. Tra le band pi\u00f9 note che hanno collaborato con questa etichetta figurano The Starting Line, New Found Glory, Midtown, The Early November, Fenix*TX, Something Corporate, hellogoodbye e Senses Fail.\nAlla Drive-Thru fanno capo anche due etichette minori: la Rushmore Records e la Love Minus Recordings, entrambe fondate dai Reines."}
{"id": "745282", "revid": "256896", "url": "https://it.wikipedia.org/wiki?curid=745282", "title": "Iniziativa di difesa strategica", "text": ""}
{"id": "745284", "revid": "6923", "url": "https://it.wikipedia.org/wiki?curid=745284", "title": "Giudice penale", "text": "Il giudice penale \u00e8 l'organo giudicante nell'ambito del diritto penale.\nTipologie.\nNonostante l'organo giudicante in questione sia gi\u00e0 il frutto di una distinzione rispetto ad altri giudici di altri rami dell'ordinamento giuridico, ci sono vari tipi di giudice penale. La distinzione pi\u00f9 generica \u00e8 fra giudice ordinario e giudice speciale.\nOgni ordinamenro segue tuttavia una propria articolazione per soggetti e funzioni.\nCapacit\u00e0 del giudice penale.\nLa capacit\u00e0 del giudice penale \u00e8 prevista all'interno dell'art. 33 del codice di procedura penale.\nIl comma 1 stabilisce che \"le condizioni di capacit\u00e0 del giudice penale e il numero di giudici necessario per costituire i collegi sono stabilite dalle norme dell'ordinamento giudiziario\". Parlare di capacit\u00e0 presuppone che il soggetto esiste e quindi esulano da tale comma discussioni inerenti sul \"se il giudice abbia o meno la capacit\u00e0\" (quali ad esempio il dubbio se un giudice abbia effettivamente superato l'esame per l'ammissione in magistratura). La capacit\u00e0 deve essere intesa in astratto (cio\u00e8 l'immissione del giudice nell'ufficio giudiziario, il conferimento delle relative funzioni e la composizione dell'organo nel numero previsto dalla legge) e in concreto (vale a dire le condizioni di indipendenza e imparzialit\u00e0 che lo devono caratterizzare, in mancanza delle quali si configurer\u00e0 la figura del judex suspectus che crea situazioni di incompatibilit\u00e0 per un determinato processo per tutti).\nIl comma 2 stabilisce che \"Non si considerano attinenti alla capacit\u00e0 del giudice le disposizioni relative alla destinazione del magistrato ad un determinato ufficio giudiziario e quelle relative alla formazione dei collegi e all'assegnazione dei processi a sezioni, a collegi e a singoli giudici\". Si \u00e8 voluto con tale comma in sostanza evitare che una eventuale inosservanza di tali disposizioni finisca con l'incidere con la validit\u00e0 degli atti del processo. Quando, per\u00f2, la destinazione di un magistrato ad un certo ufficio venga intesa come immissione nell'ufficio giudiziario, o la formazione del collegio venga a risolversi nella composizione di un organo i cui membri, o alcuni di essi, siano privi dei requisiti che dovrebbero possedere tale regola cade.\nIl comma 3 stabilisce che \"non sono attinenti alla capacit\u00e0 del giudice le disposizioni relative alla ripartizione delle attribuzioni tra tribunale a composizione collegiale e il tribunale in composizione monocratica\". Quasi che le disposizioni concernenti l'attribuzione di un fatto ad un giudice unico o ad un collegio fosse solo legato alla struttura organizzativa dell'ufficio stesso. Tuttavia guardando il comma uno si vede, invece, che il numero di giudici necessario per costituire un collegio \u00e8 anch'esso un requisito della capacit\u00e0. Per cui questo comma 3 va letto come un completamento del concetto del comma 1 nella misura in cui le norme che regolano l'attribuzione di un determinato fatto a un giudice monocratico o collegiale non si considerano attinenti al numero di giudici richiesto per costituire l'organo giudicante. Una cosa, in realt\u00e0, assai complessa da intendere.\nIncompatibilit\u00e0.\nUn giudice \u00e8 incompatibile quando si realizzano dei presupposti previsti dalla legge. Gli atti compiuti dal giudice incompatibile, nonostante la dottrina li ritenga nulli, per la giurisprudenza costituiscono solamente motivo di astensione e ricusazione.\nPer atti compiuti precedentemente.\nIl giudice penale \u00e8 incompatibile col proprio ruolo nei casi elencati dall'art.34 c.p.p.:\nIn generale si pu\u00f2 dire che qualsiasi attivit\u00e0 svolta in precedenza rende il giudice incompatibile in quanto comprometterebbe la sua terziet\u00e0. La stessa Corte Costituzionale ha aggiunto nel tempo numerose fattispecie non previste dall'art. 34, desumibili dalla violazione degli art. 76 e 77 della Costituzione, mentre era stata di orientamento opposto nel caso del GIP quaora avesse adottato provvedimenti che per\u00f2 non comportavano la determinazione della \"valutazione contenutistica circa la consistenza dell'ipotesi accusatoria\" (sentenza n.401/1991). In questa situazione \u00e8 intervenuto, per\u00f2, anche il legislatore nel 1999 che ha vietato in linea generale al GIP di prendere parte alle fasi successive del processo.\nPer la qualit\u00e0 della persona.\nL'artt. 35-36-37 prevedono altre figure di incompatibilit\u00e0, relative alla persona del giudice:\nCompetenza.\nLa giurisdizione penale \u00e8 ripartita tra gli organi titolari del potere di giudicare in base a vari criteri di competenza.\nL'art.10 c.p.p. disciplina la competenza per i reati commessi all'estero.\nI tipi di competenza possono essere ovviamente derogati dal criterio di connessione."}
{"id": "745289", "revid": "125871342", "url": "https://it.wikipedia.org/wiki?curid=745289", "title": "Indice nazionale dei prezzi al consumo per le famiglie di operai e impiegati", "text": "L'indice nazionale dei prezzi al consumo per famiglie di operai e impiegati (sigla FOI) \u00e8 un indice dei prezzi al consumo, calcolato dall'Istat a partire dal 1961, basato su un paniere di beni e servizi che rappresenta i consumi di una famiglia la cui persona di riferimento \u00e8 un lavoratore dipendente (con l'esclusione di quelli facenti parte del settore agricolo). \u00c8 quindi pi\u00f9 specifico dell'indice nazionale dei prezzi al consumo per l'intera collettivit\u00e0 (NIC), il cui paniere rappresenta i consumi di una famiglia italiana media (comprendendo, quindi, anche quelle la cui persona di riferimento sia ad esempio un libero professionista o un pensionato). \n\u00c8 l'indice che viene utilizzato come base per l'adeguamento degli affitti o degli assegni di mantenimento (dovuti al coniuge separato).\nNella seguente tabella sono riportate le variazioni percentuali del mese indicato rispetto allo stesso mese dell'anno precedente."}
{"id": "745292", "revid": "116740081", "url": "https://it.wikipedia.org/wiki?curid=745292", "title": "Muslim ibn al-Hajjaj", "text": "Biografia.\nMuslim (), ovvero Ab\u016b l-\u1e24usayn Muslim b. al-\u1e24ajj\u0101j b. Muslim al-Qushayr\u012b al-N\u012bs\u0101b\u016br\u012b, (nato in Khor\u0101s\u0101n), \u00e8 stato uno dei massimi tradizionisti musulmani.\nIl suo \"\u1e6dalab al-\u02bfilm\" (\"ricerca della conoscenza\") lo condusse in Iraq (all'epoca centro della cultura islamica), in Egitto, in Siria e in \u1e24ij\u0101z, studiando la discipline legate alle tradizioni storico-giuridiche ( \"\u02bea\u1e25\u0101d\u012bth\" ) con alcuni fra i pi\u00f9 importanti maestri dell'epoca, tra cui lo stesso A\u1e25mad b. \u1e24anbal a Baghdad.\nIl suo capolavoro \u00e8 l\"'al-J\u0101mi\u02bf al-\u1e62a\u1e25\u012b\u1e25\" (o semplicemente \"\u1e62a\u1e25\u012b\u1e25\"), ossia \"La giustissima sintesi\", che porta il medesimo nome della pi\u00f9 importante raccolta di \"\u02bea\u1e25\u0101d\u012bth scritta da\" al-Bukh\u0101r\u012b.\nInsieme a quella (e, nel Maghreb, prima di quella), il \"\u1e62a\u1e25\u012b\u1e25\" di Muslim costituisce la \"summa\" della scienza umana dei \"\u02bea\u1e25\u0101d\u012bth\" e - prima degli altri 4 dei Sei libri che costituiscono la \"Sunna\" - ha fatto guadagnare al suo autore fama imperitura fra i musulmani sunniti. I due massimi autori sono spesso chiamati col duale arabo \"al-Shaykh\u0101n\u012b\" (i due \"shaykh\") e le loro opere col duale \"al-\u1e62a\u1e25\u012b\u1e25\u0101ni\" (I due \"\u1e62a\u1e25\u012b\u1e25\" ).\nFra i commentatori principali delle tradizioni (che Muslim aveva scelto all'interno di una massa di circa 300.000 \"\u02bea\u1e25\u0101d\u012bth\") si ricordano il \"Q\u0101\u1e0d\u012b\" \u02bfIy\u0101d (m. 1149) e al-Nawaw\u012b (m. 1278)."}
{"id": "745300", "revid": "1305772", "url": "https://it.wikipedia.org/wiki?curid=745300", "title": "Divisione Centauro", "text": "Divisione Centauro pu\u00f2 riferirsi a:"}
{"id": "745305", "revid": "115576745", "url": "https://it.wikipedia.org/wiki?curid=745305", "title": "Episodi di 24 (prima stagione)", "text": "La prima stagione della serie televisiva 24 \u00e8 stata trasmessa in prima visione negli Stati Uniti d'America da Fox dal 6 novembre 2001 al 21 maggio 2002.\nIn Italia \u00e8 stata trasmessa in prima visione satellitare da TELE+ dal 12 settembre al 28 novembre 2002, mentre in chiaro \u00e8 stata trasmessa da Rete 4 dal 19 ottobre al 14 dicembre 2003.\nGli antagonisti principali sono: Ira Gaines e la famiglia Drazen composta da Victor, Andre ed Alexis.\nDalle 00:00 alle 01:00.\nTrama.\nJack Bauer \u00e8 un agente del CTU (Unit\u00e0 Speciale Antiterrorismo) di Los Angeles che si occupa di sventare qualunque minaccia terroristica contro il paese, e questa volta dovr\u00e0 affrontare un presunto attacco contro il senatore David Palmer, candidato come presidente degli USA. Nel frattempo una giovane ragazza di nome Mandy, salita su un aereo dalla Germania, cerca di sedurre Martin Belkin un fotografo pronto ad incontrare il senatore Palmer. La ragazza fa saltare l'aereo per poi atterrare nel deserto e scoprire i suoi contatti. Mentre il senatore Palmer scopre che una giornalista \u00e8 pronta a rendere pubbliche alcune notizie scandalose riguardanti la sua famiglia, la figlia di Jack e Teri, Kim, esce di nascosto con una sua amica, Janet, per incontrare due ragazzi in un centro commerciale. Jack e Teri si allarmano e a loro si unisce il padre di Janet che nel frattempo li ha contattati per avere notizie della figlia. Alla fine si scoprir\u00e0 una trappola messa in scena dai ragazzi per rapire la figlia di Jack. \nDalle 01:00 alle 02:00.\nTrama.\nDopo che Mandy, atterrata col paracadute ha fatto esplodere l'aereo sul deserto di mojave, sotterra la carta d'identit\u00e0 di Martin Balkin, Richard Walsh riceve una carta magnetica contenente informazioni su un presunto contatto del CTU collegato all'attentato a David Palmer, per\u00f2 sul luogo la situazione si fa difficile e chiama Jack, che una volta arrivato al palazzo lo aiuta a scappare anche se morir\u00e0 poco dopo colpito da un proiettile. Nel frattempo, mentre Kim scopre che Janet \u00e8 stata drogata e capisce le vere intenzioni dei due ragazzi, Bridgit, la compagna di Mandy, ricatta Gaines, che ha organizzato l'attentato, chiedendogli il doppio dei soldi in cambio della carta d'identit\u00e0 del fotografo. Jack dopo esser scappato dall'edificio riesce ad ottenere un'impronta da un dito mutilato da uno degli assalitori per cercare l'identit\u00e0, scoprendo inoltre che la scheda magnetica appartiene proprio a Nina Myers aumentando cos\u00ec i sospetti di una presunta talpa all'interno del CTU.\nDalle 02:00 alle 03:00.\nTrama.\nJack scannerizza il dito del killer morto mentre sua moglie e Allan sono sempre in cerca delle loro figlie. Mandy \u00e8 alle prese con sua sorella che si \u00e8 voluta mettere in mezzo col compratore della carta di identit\u00e0 del fotografo. Lo staff di Palmer \u00e8 in apprensione perch\u00e9 il senatore non si trova infatti si \u00e8 allontanato senza che nessuno se ne accorgesse, facendo perdere le sue tracce. Nel frattempo si scopre che i due ragazzi che hanno rapito Kim e la figlia di Allan sono d'accordo col terrorista che vuole comprare la carta d'identit\u00e0 del fotografo morto sull'aereo. Jack torna alla CTU e Jamie conferma che la scheda con i dati recuperata da Walsh \u00e8 stata creata dal computer di Nina mentre il dito invece non ha nessun riscontro. Mentre le ragazze riescono a scappare e a chiamare il 911, si vede il senatore in un parcheggio perch\u00e9 sotto minaccia di un giornalista che afferma che il figlio di Palmer \u00e8 coinvolto in un suicidio/omicidio.\nDalle 23:00 alle 24:00.\nTrama.\nJack \u00e8 arrivato al porto dove lo aspettano i Drazen e chiama il CTU, dove risponde Nina. Jack le chiede se sanno dove Kim possa essere, Nina, mentendo, gli dice che i terroristi l'hanno uccisa e che la guardia costiera ha ritrovato il suo cadavere in acqua. Nina spera cos\u00ec di far cos\u00ec infuriare Jack in modo che questo vada all'appuntamento con i Drazen profondamente scosso e facilmente possibile da uccidere. Al contrario per\u00f2, Jack \u00e8 ancora pi\u00f9 determinato a trovare e uccidere Victor Drazen e suo figlio Andre. Dopo aver rubato un furgone Jack sfonda il capannone dove i terroristi lo aspettavano e, dopo una lunga sparatoria, Jack riesce ad uccidere tutti quanti i Drazen e i loro soci. Scopre poco dopo per\u00f2 che sua figlia non \u00e8 mai stata ritrovata dalla guardia costiera, capisce quindi che Nina \u00e8 la talpa che stava cercando da diverse ore.\nNel frattempo David Palmer scopre che sua moglie Sherry ha dichiarato alla stampa che nessuno \u00e8 in realt\u00e0 morto nell'esplosione all'hotel, facendo cos\u00ec infuriare David. Questo capisce che Sherry non \u00e8 pi\u00f9 la donna che amava un tempo e le dice addio, facendola scortare dall'FBI a Washington, e promettendole una futura separazione.\nAl CTU intanto Mason riceve una telefonata di Jack e, dopo aver saputo che Nina \u00e8 la talpa, proclama l'isolamento generale. Nessuno pu\u00f2 entrare e nessuno pu\u00f2 uscire. Nina si nasconde cos\u00ec nella sala computer, tenendo Teri in ostaggio dopo che questa ha visto Nina uccidere una donna delle pulizie. Prima di scappare Nina carica la sua pistola e deve decidere se uccidere o meno Teri. Jack arriva poco dopo al CTU, giusto in tempo per trovare Nina nel parcheggio, dopo che questa era uscita dal palazzo uccidendo tutte le guardie. Nina viene arrestata dopo che la sua auto si \u00e8 scontrata con un palo del parcheggio. Nell'ultima scena Jack ritrova sua figlia Kim che \u00e8 appena ritornata al CTU e corre a cercare Teri, ma scopre che Nina l'ha uccisa. L'episodio si conclude con Jack che piange per la sua terribile scoperta."}
{"id": "745312", "revid": "39224", "url": "https://it.wikipedia.org/wiki?curid=745312", "title": "Cska Sofia", "text": ""}
{"id": "745317", "revid": "712828", "url": "https://it.wikipedia.org/wiki?curid=745317", "title": "Tar-Minastir", "text": ""}
{"id": "745319", "revid": "767487", "url": "https://it.wikipedia.org/wiki?curid=745319", "title": "Spazio sinaptico", "text": "Lo spazio intersinaptico (o fessura intersinaptica) \u00e8 lo spazio fisico presente tra due terminazioni sinaptiche, e pi\u00f9 precisamente tra una vescicola presinaptica, nella quale sono immagazzinati i neurotrasmettitori (e si trova alla fine di una diramazione assonica), e una zona del neurone postsinaptico che abbia recettori di membrana per il neurotrasmettitore in questione (che pu\u00f2 essere su di un dendrite (eventualmente, una spina dendritica), sul soma del neurone o anche sull'assone).\nNello spazio intersinaptico viene rilasciato il neurotrasmettitore liberato per esocitosi dalle vescicole sinaptiche del terminale pre-sinaptico, e dunque si crea un'alta concentrazione del neurotrasmettitore in questione, le cui molecole avranno molte probabilit\u00e0 di legarsi ai recettori di membrana, e saranno infine degradate dall'azione di alcuni enzimi specifici (es: acetilcolinesterasi per l'acetilcolina, o le MAO per i neurotrasmettitori monoaminici)."}
{"id": "745322", "revid": "438678", "url": "https://it.wikipedia.org/wiki?curid=745322", "title": "La casa nera", "text": "La casa nera (\"The People Under the Stairs\") \u00e8 un film del 1991 diretto da Wes Craven, con Ving Rhames.\nTrama.\n\"Grullo\" \u00e8 un ragazzino afroamericano del ghetto, cos\u00ec ribattezzato dalla sorella Ruby, appassionata di tarocchi. Sua madre \u00e8 malata di cancro e non ha i soldi per l'operazione. A questa disgrazia si aggiunge anche lo sfratto ad opera di due particolari figure, i Robeson, che possiedono molti immobili che demoliscono scacciando gli inquilini.\nLeroy, un ladruncolo, scoperto casualmente l'indirizzo dei due, e sapendo che essi hanno una favolosa collezione di monete d'oro, decide di rapinarli con l'aiuto di Grullo e di un amico, Spencer. Costui riesce a penetrare nella casa con uno stratagemma, ma non ne esce pi\u00f9. Usciti i padroni, Leroy e Grullo si introducono nell'abitazione, piena di trappole e sorvegliata da un cane rottweiler, dove si sentono rumori inquietanti. Mentre Leroy va sopra, Grullo scende in cantina, dove fa una scoperta: nella casa ci sono delle persone segregate. Il ritorno dei Robeson scatena una caccia in cui Leroy perde la vita e Grullo viene salvato da Alice, un'innocente fanciulla che i coniugi considerano loro figlia, tenendola in uno stato di sudditanza psicologica. Alice spiega a Grullo che i Robeson sono alla ricerca del figlio perfetto.\nDopo aver rischiato pi\u00f9 volte la vita e aver lottato col cane, che viene ucciso involontariamente dal padrone grazie ad un'astuzia di Grullo, questi riesce a fuggire lanciandosi dal tetto in una vasca del giardino. Il bambino torna a casa, dove racconta l'incredibile storia a Ruby e al nonno, il quale gli spiega che in realt\u00e0 i Robeson sono fratello e sorella, discendenti da una famiglia di becchini, e la casa era anticamente una camera mortuaria, ed essi sono il frutto di secoli di relazioni incestuose. Da anni i due rapivano bambini della zona, ma non vi era mai stato modo di provare la loro colpevolezza. Le persone chiuse in cantina sono quindi bambini scartati dai Robeson, nel frattempo cresciuti.\nInvano, Grullo chiama la polizia a controllare la casa: gli agenti vengono ingannati dall'aria rispettabile dei Robeson e da un pannello che copre l\u2019accesso alla cantina oltre ad aver sedato i ragazzi imprigionati. Tornato coraggiosamente per salvare Alice e liberare i prigionieri, dopo varie peripezie il piccolo riesce a liberare i ragazzi chiusi in cantina, i quali si vendicano della donna e di tutte le atrocit\u00e0 subite. Quanto all'uomo, viene fatto saltare in aria col suo tesoro da Grullo. Il bambino, Alice e i ragazzi finalmente liberi, hanno salva la vita.\nAccoglienza.\nIncassi.\nIl film ha debuttato alla numero 1 nel botteghino, incassando 5,5 milioni di dollari nel primo weekend. Complessivamente, il film ha incassato circa 31,75 milioni di dollari a fronte di 6 milioni di budget.\nCritica.\nIl film ha ottenuto recensioni miste dalla critica: su Rotten Tomatoes ha ricevuto il 63% degli apprezzamenti con un punteggio di 5,63 su 10 sulla base di 27 recensioni."}
{"id": "745323", "revid": "701660", "url": "https://it.wikipedia.org/wiki?curid=745323", "title": "Corso Buenos Aires", "text": "Corso Buenos Aires \u00e8 un'importante strada commerciale di Milano, con oltre 350 punti vendita di vari tipi di merce, un fatturato quotidiano complessivo tra i pi\u00f9 alti al mondo e una media di centomila persone ogni giorno che vi transitano. \nSviluppandosi in oltre 1600 metri, con orientamento nord-sud, si attesta come una delle passeggiate commerciali pi\u00f9 lunghe d'Europa. La sua conformazione ricorda la tipologia americana, soprattutto la Fifth Avenue di New York. \nLa strada si estende da porta Venezia in piazza Oberdan, proseguimento rettilineo di Corso Venezia, fino a piazzale Loreto. L'intero \"corso Buenos Aires\" fa parte del Municipio 3. \nStoria.\nLa strada, che si sviluppa interamente all'esterno della cinta delle mura spagnole, venne realizzata urbanizzando il primo tratto della strada maestra che si dipartiva dall'allora porta Orientale, fiancheggiando a sinistra l'area del vecchio \"Lazzaretto\", reso celebre dal romanzo \"I promessi sposi\", e a destra la chiesa di Santa Francesca Romana, costruita fuori le mura, per arrivare a Monza. \nAl posto del Lazzaretto, a partire dagli anni della sua demolizione (1882-1890), sorse un quartiere popolare ad alta densit\u00e0 abitativa, che nella forma riprende lo schema delle lottizzazioni operate dalla \"Banca di Credito Italiano\", acquirente della struttura.\nIl nome della via era inizialmente \"corso Loreto\" e derivava il suo nome dalla chiesa di \"Santa Maria di Loreto\" (secolo XVI) costruita sulla strada maestra in un'area oggi ubicata a piazza Argentina tra le vie Annibale Caretta e Giuseppe Pecchio. La chiesa fu trasformata in abitazioni civili (fine Settecento), quindi demolita completamente nel 1914.\nSuccessivamente la via fu rinominata \"corso Buenos Aires\" nel 1906 in occasione dell'Esposizione universale, e spesso riportata sulle mappe d'epoca anche con il nome \"corso Buenos Ayres\". La decisione venne presa, pur tra alcune critiche, dal sindaco Ettore Ponti per promuovere un'immagine internazionale della citt\u00e0, intitolando all'Argentina la via e ovviamente \"piazzale Argentina\", mentre al Per\u00f9 venne dedicato \"piazzale Lima\". Tali toponimi commemoravano il legame con i due paesi sudamericani, meta di una massiccia emigrazione italiana: oltre cinque milioni di persone dal 1881 al 1911. Sul lato occidentale del corso si estende il quartiere popolare, in prossimit\u00e0 della Stazione Centrale, mentre sul lato orientale sorge un quartiere benestante della borghesia milanese. Un tempo la via era attraversata dal viadotto dalle ferrovie della vecchia stazione centrale che correvano su tutto \"viale Regina Elena\" (l'attuale \"viale Tunisia\"), definitivamente soppresse nel 1931 con l'inaugurazione dell'attuale Stazione Centrale.\nNel corso dell'Ottocento corso Buenos Aires divenne il collegamento privilegiato fra Milano e Monza, mantenendo questo ruolo fino ancora a dopo la realizzazione di viale Zara e viale Fulvio Testi, avvenuta negli anni dieci. Vicino al vecchio Lazzaretto aveva sede il primo capolinea della vecchia ippovia Milano-Monza, inaugurata nel luglio del 1876, che gi\u00e0 nel novembre dell'anno successivo sarebbe stato spostato a largo San Babila.. Il servizio venne poi elettrificato per la fine del 1900. Fu smantellato e trasferito quando a partire dal 2 marzo 1958 dovettero cominciare gli scavi per la realizzazione della prima linea della metropolitana, che ancora oggi lo percorre in sotterranea per tutta la sua lunghezza, servendolo nelle fermate di Porta Venezia, Lima e Loreto.\nIl corso \u00e8 stato recentemente riqualificato con la pavimentazione in pietra dei marciapiedi precedentemente in bitume.\nEdifici notevoli.\nSul lato sinistro:\nSul lato destro:"}
{"id": "745334", "revid": "10728", "url": "https://it.wikipedia.org/wiki?curid=745334", "title": "Pl\u00e9iade", "text": ""}
{"id": "745337", "revid": "339392", "url": "https://it.wikipedia.org/wiki?curid=745337", "title": "Basilica di San Nicola di Bari", "text": ""}
{"id": "745339", "revid": "1714743", "url": "https://it.wikipedia.org/wiki?curid=745339", "title": "Corrado III di Borgogna", "text": "Origini.\nFiglio del Re di Borgogna Transgiurana e poi primo Re di Arles o delle due Borgogne, Rodolfo II (come ci conferma il \"Herimanni Augiensis Chronicon\" e della moglie, Berta di Svevia (ca. 907-dopo l'8 aprile 962), detta la Filandina, unica figlia femmina, secondo il cronista Liutprando, del duca di Svevia, Burcardo II, e di sua moglie Regelinda, figlia del conte di Zurigo, Eberardo II.&lt;br&gt;Rodolfo II era figlio del conte e poi re di Borgogna Transgiurana, Rodolfo I (come ci conferma l\"'Herimanni Augiensis Chronicon\" e della moglie, Willa di Provenza (873-929, figlia del re di Provenza Bosone (che fosse la figlia di Bosone \u00e8 confermato da due documenti dei \"Recueil des chartes de l'abbaye de Cluny, tomus I\", n* 633 e 631 entrambi del 943, in cui il re di Arles, Corrado I, cita il nipote di Willa, Carlo Costantino, definendolo parente) e della sua prima moglie di cui non si conoscono n\u00e9 generalit\u00e0 n\u00e9 ascendenti (l'esistenza di questa moglie \u00e8 confermata dagli Annales Fuldenses, che affermano che il conte di Provenza, Bosone, avvelen\u00f2 la (prima) moglie e non (come erroneamente da alcuni viene sostenuto) di Ermengarda d'Italia, figlia dell'imperatore Luigi il Giovane e di Engelberga d'Alsazia.\nBiografia.\nAlla morte del padre, Rodolfo II, secondo il cronista Flodoardo verso la fine del 937 Corrado III, ancora minorenne, gli succedette nel titolo di re di Arles o delle due Borgogne (Borgogna Transgiurana e Borgogna Cisgiurana unificate.Secondo lo storico francese Paul Fournier il regno di Arles era uno stato nato per volont\u00e0 politica. Le varie popolazioni che si trovavano sul territorio non erano unite da nessun saldo legame, la struttura del regno era cos\u00ec artificiale che ci volle del tempo, affinch\u00e9 il regno stesso fosse accetto, anche nella sua denominazione. Alla monarchia non mancava solo il titolo ma anche il potere reale; il potere era nelle mani delle signorie ecclesiastiche di Besan\u00e7on, Lione e Vienne, poi, nelle contee di Vienne, Moriana e Provenza ed infine, verso la fine del secolo anche nella contea di Borgogna (Franca Contea), e nel marchesato di Provenza. Anche per la capitale non vi fu una residenza fissa: Arles era trascurata e i re preferirono risiedere a Vienne, mentre quando si recavano in Borgogna risiedevano a volte a Basilea, ma preferivano i monasteri e le abbazie come San Maurizio d'Agauno.Corrado entr\u00f2 nel reale pieno possesso della Cisgiurana (Provenza) solo dopo la morte di Ugo di Provenza, nel 947, con l'aiuto e la protezione del re di Germania, Ottone il Grande.Infatti quando, nel 937, il re d'Italia, Ugo di Provenza, secondo Liutprando, si rec\u00f2 a Ginevra per sposare, il 12 dicembre la madre di Corrado, Berta mentre la sorella di Corrado, Adelaide, (931-999), veniva promessa in sposa al figlio di Ugo, Lotario, Ottone il Grande, appena salito al trono di Germania, part\u00ec per la Borgogna, sequestr\u00f2 Corrado, impadronendosi del regno di Borgogna e lo tenne, per quattro anni, sempre con s\u00e9 e quando, nel 942, lo lasci\u00f2 libero era sicuro che poteva fidarsi completamente di Corrado. Da allora il re di Borgogna si comport\u00f2 come un vassallo del re di Germania, Ottone, accompagnandolo in tutte le occasioni importanti e nelle campagne militari.Nel 951 il legame si fece ancora pi\u00f9 stretto per il matrimonio di Ottone il Grande con la sorella di Corrado, Adelaide, vedova di Lotario II d'Italia, come ci confermano l\"'Annalista Saxo\", ed il cronista, \"Flodoardo\".Ottone, da quel momento, consider\u00f2 il regno di Borgogna, come appendice dei suoi domini.\nCorrado si spos\u00f2, dopo il 950, in prime nozze, con Adelaide di Bellay (ca. 940-963/4, che viene citata nel documento n\u00b0 1152 dei \"Recueil des Chartes de l'Abbaye de Cluny, tome II\", di una donazione del marito, Corrado II.\nNel 964, rimasto vedovo, spos\u00f2, in seconde nozze, come viene ricordato dalla \"Chronica Albrici Monachi Trium Fontium\", Matilde di Francia (943-980), figlia del re Luigi IV di Francia, detto d'Oltremare e, secondo il continuatore del cronista Flodoardo, di Gerberga di Sassonia(913-984), figlia del re di Germania, Enrico I l'Uccellatore. Matilde era quindi la nipote di Ottone il Grande che, nel 962, era stato incoronato imperatore. Quindi Corrado oltre che essere cognato di Ottone ora ne era anche il nipote.\nNel 972, al fine di rafforzare la sua posizione nel Regno d'Italia, Ottone il Grande affid\u00f2 a Corrado la contea di Aosta e il cosiddetto Delfinato italiano. Queste regioni comprendono alcuni importanti passi alpini, che avrebbero permesso all'imperatore Ottone di avere libero accesso alla penisola italiana.\nIl suo regno coincise con un periodo di pace e prosperit\u00e0, da cui il soprannome di Pacifico. Dovette subire un'invasione da parte di Ungheresi e Saraceni, che nello stesso tempo entrarono nel suo regno e si scontrarono tra loro. Corrado si scagli\u00f2 sui contendenti, facendone strage. Fu l'unica guerra che, durante il suo lungo regno, dovette sostenere, con l'appoggio del suo protettore, l'imperatore Ottone il Grande.\nCorrado mor\u00ec il 19 ottobre 993, a Vienne (dove fu tumulato nella cattedrale di San Maurizio), lasciando il regno in eredit\u00e0 al figlio, Rodolfo.\nDiscendenza.\nCorrado ebbe due figli da Adelaide:\ne quattro da Matilde: \nmentre da una sua amante di nome Aldiude, un figlio illegittimo:"}
{"id": "745341", "revid": "124830741", "url": "https://it.wikipedia.org/wiki?curid=745341", "title": "Stefano Giovanardi", "text": "Ordinario di Letteratura italiana moderna e contemporanea all'Universit\u00e0 del Molise, aveva precedentemente insegnato presso il dipartimento di italianistica dell'Universit\u00e0 \"La Sapienza\" di Roma e all'Universit\u00e0 di Pavia.\nBiografia.\nCritico letterario per \"La Repubblica\" e \"L'Espresso\", fu autore di saggi e interventi su Gabriele d'Annunzio, Luigi Pirandello, Carlo Emilio Gadda, Corrado Alvaro, Tommaso Landolfi, Cesare Pavese, Gesualdo Bufalino, Andrea Rossetti. \nTra le sue opere si ricordano: \"La critica e Palazzeschi\" (Cappelli, 1975); \"La presenza ignota. Indagini sulla poesia simbolista italiana fra Otto e Novecento\" (Istituto Enciclopedia Italiana, 1982); \"La favola interrotta. Appunti di critica letteraria\" (Transeuropa, 1990).\nNel 1995 cur\u00f2 con Vincenzo De Caprio l'opera \"I testi della letteratura italiana\" (Einaudi), nel 1996 con Maurizio Cucchi l'antologia \"Poeti italiani del secondo '900\" (Arnoldo Mondadori Editore), mentre del 2004 \u00e8 il primo volume della \"Storia della narrativa italiana del '900\" (Feltrinelli) che ha firmato con Giovanna De Angelis e del 2006 il volume \"(Im)pure tracce. Caratteri della poesia italiana del '900\" (Unicopli), da lui scritto insieme a Giorgio B\u00e0rberi Squarotti e Niva Lorenzini.\nFu membro delle giurie di importanti premi letterari italiani, tra i quali il Premio Strega.\nScomparve nel 2012 all'et\u00e0 di 63 anni."}
{"id": "745343", "revid": "767487", "url": "https://it.wikipedia.org/wiki?curid=745343", "title": "Primi ministri del Nepal", "text": "I primi ministri del Nepal (\u092a\u094d\u0930\u0927\u093e\u0928\u092e\u0928\u094d\u0924\u094d\u0930\u0940 - \"pradh\u0101namantr\u012b\") si sono succeduti dal 1799. Tra il 1846 ed il 1951 \u00e8 stata trasmessa in modo ereditario all'interno della famiglia Rana, accompagnata dal titolo di \"\u015ar\u012b \u015ar\u012b \u015ar\u012b Mah\u0101r\u0101ja\" (Tre volte grande Re). All'infuori di questo periodo, durante il quale l'istituzione monarchica risultava puramente nominale, il sovrano si \u00e8 pi\u00f9 volte riservato di intervenire ed esercitare direttamente il potere esecutivo esautorando il governo.\nIl primo capo del Governo ad essere democraticamente eletto \u00e8 stato Bishweshwar Prasad Koirala (1959), che \u00e8 stato deposto ed imprigionato dopo pochi mesi. Le prime elezioni libere sono avvenute nel 1990, anche se da allora non sono mancati gli episodi di autoritarismo da parte della monarchia (ora abolita)."}
{"id": "745345", "revid": "77358", "url": "https://it.wikipedia.org/wiki?curid=745345", "title": "Nazionale Bulgara", "text": ""}
{"id": "745346", "revid": "119029777", "url": "https://it.wikipedia.org/wiki?curid=745346", "title": "Ippolito da Pastina", "text": "Biografia.\nUmile pescivendolo, nato intorno al 1615 nel popoloso rione Fornelle di Salerno, parallelamente ai moti guidati da Masaniello a Napoli, Ippolito da Pastena aizz\u00f2 il popolo salernitano contro le ingiustizie sociali che funestavano la citt\u00e0 e, pi\u00f9 in generale, tutti i possedimenti italiani della monarchia asburgica. All'epoca dei moti, le condizioni sociali ed economiche del popolo salernitano rasentavano la miseria pi\u00f9 nera, soprattutto se paragonate ai privilegi di cui godevano le poche famiglie nobili della citt\u00e0. Ippolito era reduce da dieci anni di galera, quando le voci sulla rivolta napoletana raggiunsero Salerno. L'uomo si era appena arruolato nelle milizie mercenarie del duca di Nocera, composte perlopi\u00f9 da briganti e delinquenti senza scrupoli, che approfittavano della caotica situazione dovuta alla caduta della famiglia Sanseverino (Salerno era, di fatto, una citt\u00e0 senza reggente) per portare scompiglio in citt\u00e0. La sua furbizia gli fu utile per trasformare delle semplici razzie da briganti in un moto popolare organizzato: Ippolito instill\u00f2 nel popolo l'odio per i privilegiati, toccando il tasto della vendetta sociale e cavalcando l'entusiasmo che avevano provocato le voci provenienti da Napoli.\nIppolito raggrupp\u00f2, quindi, un esercito di soldati popolani, male armati e per nulla istruiti, e prese possesso di Salerno e di molti paesi della provincia. Scelse di dislocare il comando della rivolta poco lontano dal centro cittadino. Il deposito del Comando Popolare venne ubicato nell'antico Forte La Carnale, una fortificazione sul mare costruita nel XVI secolo per difendere la citt\u00e0 dagli assalti dei Saraceni.\nGli spagnoli ripresero una prima volta possesso della citt\u00e0. Ma l'8 dicembre 1647, Ippolito marci\u00f2 nuovamente su Salerno e la rioccup\u00f2. I francesi, in lotta con gli spagnoli per il predominio politico dell'epoca, appoggiarono la rivolta salernitana. Ippolito approfitt\u00f2 dell'improvviso potere per costruirsi una notevole ragnatela di rapporti politici con i potenti dell'epoca. Dopo la morte di Masaniello, il Duca di Guisa confer\u00ec a Ippolito il titolo di vicario generale della Basilicata e del Principato, estendendone, di fatto, l'autorit\u00e0 anche su Napoli, dove Ippolito si trasfer\u00ec.\nIl pescivendolo, diventato condottiero, venne poi sconfitto dagli Asburgo, che rioccuparono Napoli il 5 aprile 1648, costringendolo alla fuga. Si rifugi\u00f2, allora, a Salerno, che ormai stava per capitolare a causa della scarsit\u00e0 di mezzi da opporre agli Spagnoli. Ippolito sciolse l'esercito e ripar\u00f2 a Roma.\nBast\u00f2 poco, per\u00f2, perch\u00e9 Ippolito ritornasse prepotentemente sulla scena. Il condottiero si present\u00f2 sul vascello del comando della flotta francese, nel golfo di Salerno, il 9 agosto del 1648, a fianco del Comandante Tommaso di Savoia e, dopo aspri combattimenti, con l'aiuto dall'interno della citt\u00e0 dei sostenitori di Ippolito, riuscirono a conquistare la parte nord e Vietri. La citt\u00e0 di Cava dei Tirreni, per\u00f2, oppose una strenua resistenza popolare e la riconquista completa di tutta Salerno fall\u00ec. L'impresa fu abbandonata e Ippolito si ritir\u00f2 insieme alla flotta di Tommaso Carignano di Savoia.\nNel 1654, infine, Ippolito spalleggiato dal Duca di Guisa, tent\u00f2, con uno sbarco a Castellammare di Stabia, di agitare una nuova sommossa contro gli Asburgo, senza riuscirci.\nDi Ippolito di Pastina si perdono le tracce nel 1656. Il condottiero potrebbe essere morto di peste, durante la terribile epidemia di quell'anno, e il suo corpo sarebbe stato bruciato. Questa \u00e8 l'ipotesi pi\u00f9 attendibile. Un'altra ipotesi, poco avallata da documentazioni, \u00e8 che Ippolito sia morto per cause naturali in Francia. Il suo nome, comunque, venne per secoli accomunato a quello dei tanti delinquenti comuni e briganti messi a morte dagli spagnoli nel periodo della loro dominazione sul Meridione.\nLe sue gesta vengono raccontate in un libro scritto nel 1908 da Giacinto Carucci, dal titolo \"\"Il Masaniello Salernitano\" e nella commedia musicale \"Ippolito Pastina\"\" del commediografo salernitano Franco Pastore.\nCollegamenti esterni.\nhttps://www.facebook.com/koinotes/videos/3686535604693821/?t=2"}
{"id": "745348", "revid": "827882", "url": "https://it.wikipedia.org/wiki?curid=745348", "title": "Tuber uncinatum", "text": "Il \"Tuber uncinatum\" Chatin \u00e8 molto simile al \"Tuber aestivum\" (Vitt.) di cui alcuni autori lo ritengono una variet\u00e0.\nDescrizione della specie.\nPeridio.\nCon verruche non striate trasversalmente.\nGleba.\nPi\u00f9 scura di quella del \"T. aestivum\", quasi color cioccolato negli esemplari maturi.\nHabitat.\nFungo ipogeo, micorrizico, matura in autunno, da ottobre a dicembre, nei boschi di latifoglie, su terreni prevalentemente argillosi o ricchi di humus.\nCommestibilit\u00e0.\nOttima.\nEtimologia.\nDal latino \"uncinatum\" = uncinato, per le creste delle spore che appaiono a forma di uncino."}
{"id": "745350", "revid": "964", "url": "https://it.wikipedia.org/wiki?curid=745350", "title": "Charchemish", "text": ""}
{"id": "745354", "revid": "46618195", "url": "https://it.wikipedia.org/wiki?curid=745354", "title": "Processori", "text": ""}
{"id": "745358", "revid": "307923", "url": "https://it.wikipedia.org/wiki?curid=745358", "title": "Battaglia di Chalons", "text": ""}
{"id": "745361", "revid": "287204", "url": "https://it.wikipedia.org/wiki?curid=745361", "title": "Stragi di Perugia", "text": "Le stragi di Perugia indicano gli avvenimenti storici risorgimentali avvenuti il 20 giugno 1859 a Perugia, a opere delle truppe pontificie. Le truppe dei reggimenti svizzeri inviate da papa Pio IX attaccarono i cittadini che si erano ribellati al dominio dello Stato della Chiesa, procedendo all'occupazione della citt\u00e0, al saccheggio e al massacro di civili.\nStoria.\nContesto.\nLa seconda guerra di indipendenza vide ottocento giovani perugini accorrere volontari nell'esercito sardo sui campi di battaglia dell'Italia settentrionale, mentre a Perugia era pronto un comitato insurrezionale collegato con la Societ\u00e0 Nazionale, particolarmente con i centri di quest'ultima a Firenze e a Bologna.\nIl comitato si mosse il 14 giugno per chiedere al governo pontificio, attraverso il suo rappresentante a Perugia monsignor Luigi Giordani, di abbandonare la posizione di neutralit\u00e0 assunta nella guerra italiana. Il rappresentante pontificio rifiut\u00f2 di collaborare. Il comitato lo cacci\u00f2 e diede vita a un governo provvisorio, che offr\u00ec la dittatura a Vittorio Emanuele.\nA tale organo supremo facevano capo un comando di piazza, un comitato di difesa e altri organi di pubblica sicurezza. Infatti fu subito chiaro che il governo pontificio era deciso ad arginare i movimenti filo-unitari che minacciavano di estendersi a tutto lo stato, non rinunciava al controllo di Perugia e si preparava a dare un duro esempio, riprendendola con la forza. Era anche chiaro che non c'era da attendersi appoggio da Cavour, che aveva le mani legate da precisi accordi con Napoleone III, anche se l'insurrezione perugina era in sintonia con la sua politica unitaria.\nIl Cardinal Segretario di Stato Giacomo Antonelli, informato dell'accaduto, comunic\u00f2 il 14 giugno stesso a monsignor Giordani (ritiratosi a Foligno) di \u00abimpedire insieme alla truppa ogni disordine, chiamando anche ove occorra qualche compagnia da Spoleto\u00bb, nell'attesa di rinforzi di \u00abdue mila uomini e forse anche francesi\u00bb. L'aiuto francese fu per\u00f2 rifiutato dal comandante dei corpi d'occupazione de Goyon, ma si appront\u00f2 la spedizione del 1\u00ba reggimento estero, che contava circa 1.700 uomini, guidati dal colonnello Antonio Schmidt d'Altorf. Essi giunsero a Foligno il 19 giugno, dove Schmidt, monsignor Giordani e il Consigliere di Stato Luigi Lattanzi decisero di muovere immediatamente verso Perugia, onde evitare l'arrivo di rifornimenti alla citt\u00e0 dalla Toscana.\nMassacri e saccheggi.\nIl governo provvisorio rivolse perci\u00f2 un appello al popolo perch\u00e9 si preparasse alla difesa e tale appello fu accolto.\nQuando il 20 giugno le truppe papali, forti di circa duemila uomini in gran parte svizzeri, si presentarono davanti a Perugia, trovarono un migliaio di cittadini dispersi su un ampio fronte, male organizzati e poco armati - dalla Toscana erano giunte poche centinaia di fucili e per giunta non tutti in buono stato - ma animati dalla volont\u00e0 di difendersi.\nLa resistenza fu spezzata dopo un breve e accanito combattimento che ebbe come epicentro Porta San Pietro e che cost\u00f2 10 perdite ai pontifici e 27 ai perugini. Ad esso segu\u00ec un saccheggio, accompagnato dal massacro di civili, che rese immediatamente famoso il primo episodio di guerra popolare del 1859. \nFigura di rilievo durante le stragi fu quella di Placido Acquacotta abate del monastero di San Pietro, che nascose e aiut\u00f2 nella fuga numerosi civili.\nTestimonianze.\nNumerosi contemporanei descrissero l'accaduto. Cos\u00ec \u00e8 raccontato nelle parole del Sottointendente militare pontificio Monari:\nAnche lo storico Pasquale Villari descrisse l'accaduto nella sua opera \"Storia generale d'Italia\":\nL'ambasciatore degli Stati Uniti a Roma, Stockton, scrisse al suo governo:\nIl New York Times, in riferimento alla vicenda della famiglia statunitense dei Perkins, testimone e vittima delle violenze, scrisse:\nLe responsabilit\u00e0.\nRimane oscuro fino a che punto Pio IX possa essere ritenuto responsabile dell'accaduto. Alla sua partenza da Roma, pare che Schmidt abbia ricevuto le seguenti istruzioni segrete, firmate dal Cavalier Luigi Mazio, Uditore generale militare (che assunse la carica di Commissario Sostituto del Ministro pontificio delle armi, essendo essa vacante, cos\u00ec come quella del Ministro):\nL'ordine, divenuto pubblico il 29 giugno, fu smentito dal governo pontificio, che lo defin\u00ec \u00ab\"maligna invenzione\"\u00bb.\nReazioni e commemorazioni.\nAnche per la presenza, durante le violenze, di una famiglia statunitense (la famiglia Perkins), le stragi di Perugia ebbero larga eco in tutto il mondo, venendo recepite come \"stragi autorizzate dal papa\", e divenendo un punto fermo della tradizione patriottica cittadina. .\nGiosu\u00e8 Carducci ricord\u00f2 l'evento nel suo sonetto \" nel quale espresse una forte critica verso l'armata papale, sottolineando l'inconciliabilit\u00e0 fra il sangue sparso e l'insegnamento di Cristo.\nLe stragi avvenute a Perugia, grazie all'ampia eco che ebbero oltreoceano, ispirarono inoltre il poeta statunitense John Greenleaf Whittier, nel suo \".\nPer le azioni compiute a favore dell'Unit\u00e0 d'Italia, la citt\u00e0 di Perugia \u00e8 dal 1898 la nona tra le 27 citt\u00e0 decorate con medaglia d'oro come \"benemerite del Risorgimento nazionale\".\nLa Societ\u00e0 generale operaia di mutuo soccorso degli artisti ed artigiani di Perugia detiene, all'interno del suo archivio, i labari storici, listati a lutto, che ricordano le vittime della strage e che, all'inizio del XX secolo, erano posti nei luoghi ove si svolsero gli avvenimenti.\nPapa Pio IX istitu\u00ec la medaglia \"Benemerenti\" per la presa di Perugia da assegnarsi ai soldati pontifici che parteciparono alla presa della citt\u00e0.\nA ricordo delle stragi e della strenua difesa cittadina, nel primo cinquantenario dell'avvenimento (1909), fu edificato un Monumento ai caduti del 20 giugno 1859, ad opera di Giuseppe Frenguelli. L'abitato compreso tra Porta San Costanzo, il convento e la basilica di San Pietro con edifici annessi, i giardini del Frontone, fino a Porta San Pietro \u00e8 stato rinominato \"Borgo XX Giugno\" o \"Borgo Bello\"."}
{"id": "745371", "revid": "65435", "url": "https://it.wikipedia.org/wiki?curid=745371", "title": "Website", "text": ""}
{"id": "745379", "revid": "125624633", "url": "https://it.wikipedia.org/wiki?curid=745379", "title": "Guerra medievale", "text": "La guerra medievale \u00e8 la guerra nel Medioevo europeo. Sviluppi tecnologici, culturali e sociali resero inevitabile una vistosa trasformazione nel carattere della guerra come veniva praticata nell'antichit\u00e0, cambiando le tattiche ed il ruolo della cavalleria ed artiglieria. Simili schemi bellici esistevano in altre parti del mondo.\nIn Cina attorno al XV secolo gli eserciti passarono da una struttura imperniata su masse di fanteria al modello di forze armate che avevano il proprio nerbo nella cavalleria, ad imitazione dei popoli nomadi della steppa. Il Medio Oriente ed il Nordafrica usavano metodi ed equipaggiamenti simili a quelli europei, e si verific\u00f2 un considerevole scambio di tecniche e di tattiche fra le due culture. \u00c8 opinione piuttosto diffusa che il Medioevo in Giappone si sia protratto fino al XIX secolo. Analogamente in Africa - nel Sahel e nel Sudan stati come il regno di Sennar e l'impero Fulani impiegarono tattiche ed armi medievali per tutto l'Ottocento.\nOrigini della guerra medievale.\nForse la pi\u00f9 importante novit\u00e0 tecnologica fu l'introduzione della staffa in ferro o leghe resistenti agli urti delle battaglie, che arriv\u00f2 in Europa nell'VIII secolo, ma che era utilizzata anche anteriormente in Cina e Medio Oriente. La staffa, assieme all'allevamento dei cavalli consent\u00ec la nascita di una cavalleria pi\u00f9 potente.\nI primi imperi, come quello romano, usavano combattenti montati principalmente come esploratori o ausiliari. La staffa port\u00f2 invece in primo piano la cavalleria, mettendo in condizione i cavalieri di imbracciare una lancia con efficacia e svolgere azioni di appoggio laterali in profondit\u00e0, impiegando armi da getto. In Europa, il cavaliere dotato di corazza pesante assunse un'importanza centrale. In Mongolia, gli arcieri a cavallo, armati \"alla leggera\", fecero altrettanto. In Cina e nel Medio Oriente, le forze principali rappresentavano una sorta di via di mezzo tra questi due estremi.\nMolti considerano la battaglia di Adrianopoli, occorsa nel 378, come fine dell'Impero romano ed inizio del Medioevo. Questo scontro, ad ogni modo, dimostr\u00f2 la superiorit\u00e0 della cavalleria sulle forze terrestri tradizionali, e ci\u00f2 contribu\u00ec a marcare il carattere che la guerra medievale avrebbe mantenuto per parecchi secoli.\nI nuovi eserciti ebbero al centro piccole unit\u00e0 di cavalieri, elitarie e costosissime; questo era al contempo effetto e causa dell'ordine sociale del tempo. Essere un cavaliere implicava grande abilit\u00e0 e prolungato addestramento, di conseguenza, al contrario di quanto avveniva negli antichi eserciti cittadini, il \"mestiere delle armi\" rappresentava una professione a tempo pieno. Per ulteriore conseguenza, si radicava una netta stratificazione della societ\u00e0 tra nobilt\u00e0 e gente comune. La nobilt\u00e0 feudale acquis\u00ec notevole potere in una fase in cui lo Stato centralizzato dimostrava tutta la propria debolezza. Diveniva al contempo sempre pi\u00f9 difficile riunire forze numerose e ben organizzate quali erano state le legioni romane. Piuttosto, il grosso degli armati era composto di contadini, arruolati forzatamente o di mercenari. In alcune regioni, come l'Inghilterra alto medievale e la Scandinavia o la Spagna pure nell'Alto medioevo, gli \"yeomen\" (termine inglese per designare il libero agricoltore che coltiva il proprio fondo) davano vita ad una fanteria relativamente ben equipaggiata.\nAnche la fine - come il sorgere - del modo medievale di combattere fu determinato da cambiamenti tecnologici e sociali: una reviviscenza del potere dei governi centrali consent\u00ec l'affermazione di eserciti permanenti, o semi-permanenti, come ad esempio in Francia le \"compagnies d'ordonnance\".\nStrategia e tattica.\nDispiegamento delle forze.\n\u00c8 probabilmente un errore parlare di eserciti medievali \"europei\" nel periodo in esame, poich\u00e9 l'Europa era assai differenziata culturalmente, la maggior parte delle regioni avendo caratteristiche peculiari e non assimilabili ad altre. Gli studiosi inglesi e statunitensi al proposito si sono decisamente concentrati sulle prassi belliche anglo-francesi, ma questa impostazione dottrinale ha evidentemente il vizio di confondere la parte con il tutto. Tanto premesso, esporremo comunque in sintesi i principali risultati di una tale elaborazione, che, malgrado il limite appena descritto, \u00e8 in ogni caso di pieno rilievo.\nGli eserciti medievali anglo-francesi potevano essere divisi in tre sezioni, chiamati \"battaglie\" o \"battaglioni\" - l'avanguardia (o \"vaward\"), il centro (o 'battaglia principale') e la retroguardia. L'avanguardia era spesso composta di arcieri ed eventualmente altri tiratori muniti di armi a lunga gittata, come frombole, pietre e - meno frequentemente - catapulte leggere. Il centro constava di fanteria e cavalieri corazzati, mentre nella retroguardia operavano unit\u00e0 di cavalleria pi\u00f9 agili.\nL'ordine di marcia normale seguiva il senso dei rispettivi nomi: avanguardia, centro, retroguardia. Giunti sul teatro dello scontro, di regola le tre \"battaglie\" si disponevano sul terreno nello stesso ordine, da destra a sinistra. Tuttavia, quando gli eserciti crescevano di numero divenendo sempre meno \"maneggevoli\", capitava sovente che le varie sezioni si disponessero sul campo semplicemente com'erano arrivate.\nOgni sezione si schierava o in linea o per blocchi. Una formazione lineare presentava il vantaggio che tutti i soldati potessero prender parte alla battaglia almeno una volta (specialmente quelli che disponevano di armi a lunga gittata, quali gli archi lunghi inglesi od altri tipi di archi); una carica di cavalleria poteva facilmente disperdere una formazione in linea.\nPer converso, una formazione a blocco era generalmente pi\u00f9 robusta, ma comportava un rallentamento nell'impiego delle file pi\u00f9 arretrate (o addirittura ne escludeva la partecipazione, come successe ai francesi alla battaglia di Azincourt del 1415). Le formazioni a blocco davano il vantaggio dell'\"uomo di scorta\" nel caso venissero colpiti i soldati di prima linea, ed erano spesso piuttosto dure da scompaginare, specie se l'esercito era ben addestrato.\nLa cavalleria poteva essere disposta in parecchi modi, secondo la situazione. Se un drappello di cavalieri era senz'altro efficace, una cavalleria a ranghi serrati, operante a \"lancia in resta\", rappresentava una forza devastante. La formazione pi\u00f9 comune era quella in linea: i cavalieri si disponevano in una lunga schiera, di solito con la profondit\u00e0 di tre o quattro righe e poi caricando. Ad ogni modo, un reparto di fanteria ben addestrato poteva reggere un tale urto, cos\u00ec alcune unit\u00e0 impiegavano formazioni a cuneo. I cavalli venivano disposti in un grande triangolo, che al centro presentava la cavalleria pi\u00f9 pesantemente corazzata. Quando il cuneo veniva a contatto con la linea dei fanti, il pi\u00f9 delle volte riusciva ad aprire una falla, consentendo agli attaccanti un successivo assalto di fanteria sul medesimo punto, che poteva mettere in rotta le forze restanti.\nPer contrastare il predominio della cavalleria sul campo di battaglia, l'espediente pi\u00f9 diffuso era l'uso di picche, aste acuminate che talora superavano i sei metri di lunghezza. Quando la cavalleria caricava, i picchieri si disponevano in quadrato o in cerchio, il che impediva ai cavalli di penetrare troppo a fondo nelle linee dei fanti. Con la protezione - ai fianchi e sul retro - di un congruo schieramento di picche, gli eserciti potevano muovere su posizioni efficaci senza subire minacce.\nUn altro metodo, tipico degli inglesi, consisteva nell'impiego massivo di arcieri. L'arco lungo inglese (il \"longbow\"), era un'arma veramente micidiale in mano ad esperto tiratore, e i britannici scoprirono che - quando erano tempestati da migliaia di arcieri che tiravano all'unisono - ben pochi eserciti avversari erano in grado di sferrare un assalto frontale sostenuto da cavalleria o fanteria leggera. Durante la Guerra dei cent'anni, diversi cavalieri francesi riferirono di aver visto \u00abil giorno trasformarsi in notte a causa della nuvola di frecce che piovevano dal cielo\u00bb. Un esempio cruciale della tremenda potenza del longbow fu la famosa battaglia di Cr\u00e9cy nel 1346, durante la quale gli arcieri inglesi distrussero i balestrieri mercenari genovesi e la nobile cavalleria di Filippo VI di Francia. Le cause della supremazia dell'arco sulla balestra furono allora dovute alla pioggia che bagn\u00f2 le corde, all'assenza degli scudi (i \"pavesi\") dietro i quali i balestrieri dovevano ripararsi per ricaricare, e il tempo necessario a ricaricare le balestre (massimo due colpi al minuto; si stima per contro che in media ogni arciere inglese scoccasse almeno 10-12 frecce al minuto).\nDopo parecchie salve contro le linee nemiche, la fanteria e la cavalleria inglesi assestavano il colpo di grazia.\nImpiego delle forze.\nIl livello di esperienza e di abilit\u00e0 tattica degli eserciti medievali variava ampiamente. Per le battaglie maggiori, la programmazione tipicamente si svolgeva in un consiglio di guerra fra i comandanti, che poteva risolversi tanto nell'esposizione di un piano di battaglia organico, quanto in un chiassoso dibattito tra i diversi capi, a seconda di quanta autorevolezza possedeva il generale in capo.\nLe comunicazioni campali prima dell'avvento dei mezzi tecnologici moderni erano ardue. Prima che fossero disponibili telefoni e radio, i messaggi erano trasmessi tramite segnali musicali, comandi a voce, messaggeri, o segnali visivi (stendardi, orifiamma, striscioni, bandiere e cos\u00ec via).\nLa fanteria, tiratori compresi, di regola veniva impiegata tipicamente in apertura della battaglia, per scompaginare le formazioni dei fanti avversari, mentre la cavalleria aveva il compito di opporsi alla propria controparte. Quando uno dei contendenti avesse conquistato la superiorit\u00e0 nella cavalleria (o l'avesse posseduta fin dal principio), avrebbe tentato di sfruttare la perdita di coesione nella fanteria avversaria, conseguente alla mischia, per assalirla con l'intento di metterla in rotta. Non era una faccenda semplice, ma anzi richiedeva un'attenta scelta di tempo, giacch\u00e9 una fanteria ordinatamente disposta spesso poteva avere la meglio sugli attaccanti montati. Puri scontri tra fanterie spesso si protraevano per molto tempo.\nI cannoni vennero utilizzati a partire dal Basso Medioevo. Tuttavia, la loro cadenza di tiro assai modesta (spesso un solo colpo per un'intera battaglia), per giunta accompagnata dall'imprecisione, ne fece soprattutto un'arma psicologica, pi\u00f9 che una valida arma anti-uomo.\nSuccessivamente, una volta che si diffusero i cannoni \"a mano\", la cadenza di tiro venne solo leggermente migliorata, ma i cannoni divennero molto pi\u00f9 facili da puntare, in gran parte a causa delle dimensioni pi\u00f9 ridotte, e del fatto che rimanevano pi\u00f9 vicini a chi li manovrava. Gli operatori potevano facilmente essere protetti, perch\u00e9 i cannoni erano pi\u00f9 leggeri e potevano essere spostati con rapidit\u00e0 di gran lunga superiore. Ad ogni modo, un'artiglieria campale degna di questo nome e realmente efficace non apparve, e tanto meno si diffuse, prima dell'esordio dell'et\u00e0 moderna.\nRitirata.\nUna ritirata precipitosa poteva causare un numero di caduti ampiamente superiore a quello derivante da un ripiegamento ordinato.\nQuando la parte soccombente iniziava a ritirarsi, la celere cavalleria che faceva parte della retroguardia del vincitore si lanciava sul nemico in fuga, mentre la fanteria proseguiva nel proprio attacco. Nella maggior parte delle battaglie medievali poteva accadere che le perdite maggiori si avessero in fase di ritirata piuttosto che durante il combattimento vero e proprio, poich\u00e9 i cavalieri riuscivano presto e facilmente ad eliminare fanti ed arcieri non pi\u00f9 protetti dalla cortina dei picchieri.\nFortificazioni.\nIl disfacimento degli stati centralizzati determin\u00f2 il sorgere di vari gruppi dediti alla scorreria su larga scala quale fonte di sostentamento. In ci\u00f2 si distinsero particolarmente i vichinghi (ma non furono da meno arabi, mongoli e magiari).\nPoich\u00e9 si trattava normalmente di gruppi piccoli, che avevano l'esigenza di spostarsi velocemente, costruire fortificazioni si rivel\u00f2 una scelta idonea a garantire rifugio e protezione alle persone, cos\u00ec come il benessere materiale della regione che provvedeva in tal senso.\nVi fu un'evoluzione di questi manufatti nel corso del Medioevo, fino a consacrare quale struttura paradigmatica del genere il \"castello\", parola che nell'immaginazione di molti rappresenta un istintivo sinonimo di Medioevo.\nIl castello, sede permanente delle \"\u00e9lite\" locali, fungeva da luogo di rifugio per le popolazioni della zona, e dal suo interno si potevano inviare truppe a contrastare le scorrerie, o a frustrare gli sforzi, condotti da pi\u00f9 numerosi eserciti, di rifornirsi depredando la regione. Ci\u00f2 era reso possibile da quella superiorit\u00e0 locale - sui \"cercatori di provviste\" - che (in assenza del castello) non si sarebbe potuta vantare sull'intera schiera ostile.\nLe fortificazioni offrivano molteplici vantaggi: davano riparo nei confronti di eserciti troppo grossi per essere affrontati in campo aperto; annullavano il ruolo della cavalleria pesante.\nCostruire macchine d'assedio, poi, richiedeva molto tempo, e di rado poteva portare qualche frutto in assenza di un'idonea attivit\u00e0 preparatoria; molti assedi potevano perci\u00f2 aver bisogno di mesi, se non di anni, prima di indebolire o demoralizzare i difensori, e solide fortificazioni, munite di adeguate provviste, potevano perci\u00f2 decidere di un conflitto come arma puramente difensiva.\nTecniche dell'assedio medievale.\nNell'epoca in esame gli assedianti utilizzavano un ampio ventaglio di macchine d'assedio: scale a pioli, arieti, torri d'assedio e vari tipi di catapulta, quali il mangano, l'onagro, la balista ed il trabucco. Fra queste tecniche andavano annoverate anche le pratiche di scavo.\nI progressi nella conduzione degli assedi incoraggiarono lo sviluppo di una serie di contromisure. In particolare, le fortificazioni medievali divennero sempre pi\u00f9 solide - ad esempio, ai tempi delle Crociate, comparve il castello concentrico - e sempre pi\u00f9 insidiose per gli attaccanti - come testimonia il crescente uso di trabocchetti, botole, e dispositivi per il getto di pece fusa, acqua bollente (non olio, come viene erroneamente creduto: era un bene troppo prezioso), piombo fuso o sabbia arroventata.\nferitoie, porte segrete per le sortite, e profondi canali colmi d'acqua erano ugualmente essenziali per resistere agli assedi a quei tempi. I progettisti dei castelli prestavano particolare attenzione alla difesa delle entrate, proteggendo le porte con ponti levatoi, grate scorrevoli e barbacani.\nPelli di animali umide erano spesso stese sopra le porte per contrastare gli incendi. Fossati ed altre difese idrauliche, sia naturali, sia modificate ad arte, erano altrettanto importanti.\nNel Medioevo europeo virtualmente ogni grande citt\u00e0 aveva le sue mura - Ragusa \"(Dubrovnik)\" in Dalmazia ne \u00e8 un suggestivo e ben conservato esempio - e le citt\u00e0 pi\u00f9 importanti avevano cittadelle, forti o castelli. Si facevano grandi sforzi per garantire un'adeguata scorta d'acqua in caso d'assedio. Talora venivano scavate lunghe gallerie sotterranee per portare acqua alla citt\u00e0. In citt\u00e0 medievali quali T\u00e1bor in Boemia, venivano impiegati complessi sistemi di tali gallerie sia per l'immagazzinamento, sia per le comunicazioni. Contro tali difese, a volte gli assedianti facevano ricorso alla maestria nell'escavazione di squadre di zappatori ben addestrati.\nFino all'introduzione della polvere da sparo (e alla conseguente maggior velocit\u00e0 che veniva impressa ai proiettili dalle nuove armi), il rapporto di forze - anche sul piano meramente logistico - pendeva nettamente a favore degli assediati. Dopo detta invenzione, i tradizionali metodi di difesa si rivelarono sempre meno efficaci nei confronti di un assediante risoluto.\nOrganizzazione.\nCavalieri.\nUn cavaliere medievale, di norma, era un soldato \"montato\" e munito di armatura, spesso legato alla nobilt\u00e0 se non addirittura alla casa reale, sebbene (specie nel nord-est europeo) i cavalieri potessero essere uomini di estrazione sociale alquanto umile, e perfino \"non liberi\".\nIl costo delle armature, dei cavalli e delle armi era ingente. Ci\u00f2, assieme ad altre cause, contribu\u00ec a trasformare il cavaliere (almeno nell'Europa occidentale), in una classe sociale distinta dagli altri guerrieri.\nDurante le Crociate, sacri ordini di cavalieri combatterono in Terra santa.\nCavalleria pesante.\nLa cavalleria pesante, armata con spade e lance, giocava una parte di spicco nelle battaglie medievali. Reparti di tale tipo venivano spesso impiegati per caricare le formazioni nemiche.\nFanteria.\nIl ruolo della fanteria \u00e8 stato ignorato nel passato da scrittori che rivolgevano la propria attenzione soltanto alla figura dei cavalieri, ed alla connessa cavalleria pesante. La fanteria era reclutata ed addestrata in un'ampia variet\u00e0 di modi nelle diverse regioni europee e nei vari periodi che assieme compongono il Medioevo (un arco di circa mille anni); ad ogni modo, i fanti hanno probabilmente sempre costituito il grosso di un esercito medievale da campagna.\nEra normale, nelle guerre che si protraevano a lungo, l'impiego di fanti mercenari. Per lo pi\u00f9 gli eserciti annoveravano rilevanti aliquote di picchieri, arcieri ed altri soldati appiedati. Negli assedi, che forse erano la fase pi\u00f9 comune della guerra medievale, le unit\u00e0 di fanteria trovavano impiego come componenti delle guarnigioni ed arcieri, oltre ad altre posizioni.\nEsistevano diversi tipi di fanteria, che variavano a seconda dei territori in cui venivano utilizzate. Ad esempio nel nord-ovest Europa gli schieramenti di fanteria utilizzavano armi da mischia come l'ascia ad una mano, il che li rendeva imbattibili contro la fanteria leggera, ma vulnerabili alla cavalleria\nIl reclutamento o leva dei soldati.\nNell'Alto Medioevo era dovere morale e cavalleresco di ciascun nobile rispondere al richiamo bellico fornendo \"di tasca propria\" uomini e mezzi, arcieri e fanteria, oltre, naturalmente, alla propria personale e valorosa partecipazione alla guerra. Un tale sistema decentrato era reso necessario dall'ordine sociale di quel tempo, ma produceva forze eterogenee per addestramento, equipaggiamento ed attitudine militare.\nA partire dall\u2019et\u00e0 longobarda sino all\u2019XI secolo nelle sue diverse fasi politiche e istituzionali si pu\u00f2 osservare una continuit\u00e0 nella leva militare, che era obbligatoria e avvenne per censo e su base urbana.\nUn ufficiale pubblico chiamava alle armi gli uomini, di questi, una parte (generalmente i fanti) rimaneva in citt\u00e0 per la difesa delle mura, mentre una parte (pi\u00f9 probabilmente solo i cavalieri) seguiva l\u2019ufficiale nelle spedizioni locali e per unirsi all\u2019esercito regio.\nL\u2019organizzazione del reclutamento su base cittadina dell\u2019esercito longobardo appare dunque il modello seguito nel Regno d\u2019Italia nei secoli successivi. Nei secoli IX e X rimase attivo l\u2019impianto degli ufficiali pubblici (conti e marchesi, e poi vescovi) incaricati della leva militare, che inizi\u00f2 a essere integrata da contingenti di signori laici ed ecclesiastici. L\u2019esercito regio, dall\u2019epoca carolingia all\u2019XI secolo, divent\u00f2 quindi una coalizione di eserciti urbani e vassallatici al seguito del re, proprio come, nel XII secolo l\u2019esercito, imperiale di Federico I di Svevia era formato da contingenti urbani forniti dai comuni fedeli all\u2019impero e vassallatici dei grandi signori territoriali (il marchese di Monferrato, i Malaspina, il conte di Biandrate, solo per citare alcuni esempi).\nI contingenti cittadini dell\u2019esercito regio, dunque, continuarono tra IX e XI secolo a essere reclutati per la difesa locale delle mura e per partecipare alle spedizioni del re.\nQuesti eserciti divennero, nel XII secolo, gli eserciti comunali, possiamo quindi osservare come, l\u2019obbligatoriet\u00e0 del servizio militare urbano, attestata in tutti gli statuti cittadini di et\u00e0 comunale, sia la diretta prosecuzione dell\u2019Eribanno carolingio, ovvero l\u2019obbligo di servire nell\u2019esercito per quaranta giorni all\u2019anno, grossomodo la stessa durata ancora in vigore in et\u00e0 comunale.\nBench\u00e9 lo stato carolingio si sia sgretolato lentamente tra X e XI secolo, gli eserciti urbani dell\u2019Italia centro-settentrionale continuarono a essere mobilitati (prima dal conte e dal vescovo e poi dai consoli) e impiegati sia in difesa della citt\u00e0 che operazioni militari.\nAl crescere del potere dei governi centralizzati, si verific\u00f2 una reviviscenza degli eserciti di cittadini che avevamo conosciuto nel periodo classico, ed al contempo la coscrizione esercitata nella classe agraria si pales\u00f2 quale strumento di centrale importanza nell'organizzazione bellica. L'Inghilterra era uno degli stati medievali pi\u00f9 centralizzati, e gli eserciti che essa schier\u00f2 nella Guerra dei Cent'anni erano per lo pi\u00f9 composti di professionisti che percepivano una retribuzione. In teoria, ogni inglese doveva prestare servizio in armi per almeno quaranta giorni. Quaranta giorni non erano un periodo di tempo sufficiente per una campagna, specie se essa si svolgeva sul continente europeo. Pertanto venne introdotto nel XII secolo lo \"scutagim\" (che traeva il suo nome dal latino \"scutum\", lo scudo dei fanti dell'antica Roma), istituto per cui molti inglesi pagavano per essere esentati dal servizio: anche in virt\u00f9 di quel denaro nacque l'esercito professionale inglese.\nDalla seconda met\u00e0 del XIII secolo, nell\u2019Italia Centro-settentrionale i comuni, gradualmente, cessarono di mobilitare l'intero esercito comunale, limitandosi a chiamare alle armi contingenti pi\u00f9 ristretti, ma selezionati, generalmente composti da soli fanti e reclutati tra i cittadini e gli abitanti delle campagne, detti \"cernide\". Tale prassi prosegu\u00ec anche nel Trecento, come \u00e8 documentato nel Ducato di Milano ed a Venezia, dove le cernide erano una milizia territoriale, costituita prevalentemente da contadini.\nNel corso del Medioevo le zone pi\u00f9 agiate dell'Europa, specie l'Italia, iniziarono ad affidarsi soprattutto ai mercenari per le loro guerre. Si trattava di gruppi di soldati di mestiere, destinati a ricevere una paga prefissata (il \"soldo\", da cui l'etimologia stessa di \"soldato\"). I mercenari di solito erano soldati efficaci fin tanto che durava il loro morale, ma - al contrario - pronti a sbandarsi e fuggire nel momento in cui pareva che la partita fosse perduta. Questo era un argomento per ritenerli senz'altro meno affidabili di un esercito permanente. I combattimenti che opponevano unicamente mercenari da entrambe le parti (fondandosi alla fine pi\u00f9 sulla \"simbolicit\u00e0\" delle manovre che sulla fisicit\u00e0 dello scontro) portavano di conseguenza a spargimenti di sangue relativamente ridotti.\nI cavalieri erano indotti alla battaglia da obblighi sociali e feudali, come abbiamo gi\u00e0 detto, ma anche dalle prospettive di profitto e di ascesa sociale. Infatti chi tra loro si comportava bene sul campo di battaglia aveva buone probabilit\u00e0 di aumentare i propri possedimenti e/o accrescere il proprio rango. Non andava neppure trascurato il potenziale vantaggio acquisibile dal saccheggio e dalla prassi di chiedere un riscatto per rilasciare i prigionieri nemici. Per i cavalieri la guerra medievale era, tutto sommato, un affare a basso rischio. Vi erano molte buone ragioni per cui i nobili evitavano di uccidersi reciprocamente: sovente erano imparentati, avevano precedentemente combattuto dalla stessa parte ed erano in ogni caso membri di una medesima \"\u00e9lite\" culturale. A ci\u00f2 si aggiunga che il riscatto da pagare o da incassare poteva essere una somma ingente. Perfino i plebei, che ovviamente non vantavano vincoli di affinit\u00e0 o cultura, difficilmente si sarebbero macchiati le mani con il sangue di un nobile, preferendo piuttosto lucrare sul riscatto, sulla spoliazione di un pregiato cavallo, dell'armatura e degli altri preziosi \"accessori\" dell'alto lignaggio.\nRifornimenti e logistica.\nSecondo un famoso modo di dire di Napoleone \"un esercito marcia sul suo stomaco\": ci\u00f2 ha invero segnato tutte le campagne militari della storia. Dopo la caduta dell'Impero Romano d'Occidente, gli strateghi europei medievali avevano ben poche nozioni di logistica. Mentre le piazzeforti, quali i castelli, erano attentamente rifornite, gli eserciti in campagna non sapevano o non volevano approvvigionarsi razionalmente ed in via preventiva.\nSaccheggio e foraggiamento.\nIl metodo consueto di risolvere i problemi logistici medievali era foraggiarsi, ovvero \"far fruttare la terra\". Posto che le campagne medievali erano spesso coordinate al servizio di aree ben popolate d'insediamento umano, un esercito in viaggio requisiva con la forza tutte le risorse disponibili sui territori attraversati, dal cibo alle materie prime ed agli equipaggiamenti. Far fruttare la terra non \u00e8 molto facile quando non vi \u00e8 cibo pronto da mangiare, ragion per cui esisteva, almeno in teoria, una canonica \"stagione di campagna\", volta a condurre la guerra in un tempo prevedibile, quando cio\u00e8 vi sarebbero stati sia cibo sul terreno sia condizioni meteorologiche relativamente buone.\nQuesta stagione andava dalla primavera all'autunno, poich\u00e9 per l'inizio della primavera tutti i prodotti agricoli sarebbero stati messi a dimora, lasciando in tal modo i maschi liberi per la guerra fino al tempo del raccolto, ad autunno avanzato.\nIl saccheggio di per s\u00e9 era spesso l'obiettivo di una campagna militare, sia per pagare i mercenari, sia per catturare risorse, ridurre la capacit\u00e0 bellica del nemico, oppure come calcolato affronto al governo avversario. Esempi del genere sono gli attacchi vichinghi attraverso l'Europa, o le \"chevauch\u00e9es\" estremamente distruttive condotte dagli inglesi nella Francia settentrionale nel corso della Guerra dei Cent'anni (1337 - 1453).\nCatena di rifornimento.\nQuando un esercito faceva propriamente la scelta, o vi era costretto, di portare con s\u00e9 i rifornimenti, si istituiva una catena di rifornimento o coda logistica, da un territorio amico all'esercito stesso. La catena di rifornimento dipendeva dal controllo sulle strade (in Europa soprattutto le vecchie strade romane), o su vie d'acqua navigabili come fiumi, canali o mari.\nProprio il trasporto via acqua era la soluzione logistica preferita, il trasferimento massiccio di materiali via terra non essendo destinato a rivoluzioni sostanziali sino all'invenzione della ferrovia (1804) e del motore a combustione interna (1823).\nDurante la Terza crociata (1189-1192), Riccardo I d'Inghilterra fu costretto a rifornire il suo esercito come se fosse stato in marcia attraverso un territorio deserto e sterile. Effettivamente, in quel frangente fece spostare costantemente le truppe lungo la costa, per ottenere rifornimento dalla propria flotta navale. Analogamente, le campagne romane nell'Europa centrale erano spesso imperniate sul controllo dei fiumi Reno e Danubio, sia come ostacoli naturali, sia come vie di comunicazione e lo stesso \u00e8 documentato nell'Italia settentrionale, dove il Po e i suoi maggiori affluenti, giocarono un ruolo di primo piano negli spostamenti di eserciti e vettovaglie.\nL'equivalente terrestre era costituito dalle carovane merci (salmerie), che spesso costituivano un aspetto problematico. Infatti, le salmerie costringevano gli eserciti a spostamenti pi\u00f9 lenti, e relativamente meno protetti. Gli attacchi ai carriaggi avversari - pensiamo, ad esempio, alla gi\u00e0 ricordata battaglia di Agincourt, immortalata dal dramma storico \"Enrico V\" di William Shakespeare - potevano paralizzarne definitivamente l'efficienza operativa. Poich\u00e9 la carovana delle salmerie era sprovvista di scorta, attacchi del genere erano considerati sleali. Ciononostante, il convoglio logistico di un nemico allo sbando era spesso avidamente saccheggiato dai vincitori.\nCarestia e malattie.\nL'insuccesso della logistica per un esercito medievale si traduceva sovente in carestia e malattie, con ovvi riflessi sul morale delle truppe. Frequentemente l'assediante pativa la fame mentre aspettava che l'assediato capitolasse per la stessa ragione; in tal caso era l'assediante che si sbandava e desisteva dall'assedio intrapreso.\nepidemie di vaiolo, colera, tifo e dissenteria si diffondevano comunemente negli eserciti medievali, specie se mal riforniti o in condizioni di ozio.\nNel 1347 la peste bubbonica esplose nelle file l'esercito mongolo intento all'assedio di Caffa in Crimea, ed il morbo in seguito si diffuse in tutta Europa, tristemente ricordato come peste nera.\nPer gli abitanti di un luogo conteso era abbastanza normale patire la fame nei periodi prolungati di guerra, per tre ragioni:\nGuerra navale.\nNel mar Mediterraneo la guerra navale continu\u00f2 ad assomigliare a quella praticata nell'et\u00e0 precedente: flotte di galee spinte da rematori schiavi tentavano di speronarsi reciprocamente, o di abbordarsi per consentire ai \"marine\" del tempo di combattere sui ponti. Questo stile di combattimento continuer\u00e0 fino al principio dell'et\u00e0 moderna, come si pu\u00f2 facilmente riscontrare nel caso della battaglia di Lepanto. Tra gli ammiragli pi\u00f9 celebri del periodo in esame, ricorderemo Andrea Doria, Khair ed-Din e Don Giovanni d'Austria.\nLe flotte pi\u00f9 forti furono quella della Repubblica di Venezia, dell'Impero Turco, e, fino alla fine del Trecento, quella genovese, da cui ebbe origine tra l'altro la flotta francese, e che per diversi periodi mantenne la superiorit\u00e0 sulla flotta veneziana. Inoltre di grande rilevanza fu la flotta pisana, prima della disfatta della Meloria e il declino definitivo della Repubblica marinara.\nLe galee erano invece troppo fragili e difficili da manovrare nel mare del Nord e nell'Oceano Atlantico, bench\u00e9 se ne sia registrato qualche sporadico uso.\nPer quei mari furono sviluppate navi pi\u00f9 larghe, principalmente propulse a vela, sebbene le drakkar, lunghe navi con una bassa linea di galleggiamento di tipo vichingo, con rilevante apporto dei rematori, siano rimaste in uso fino al XV secolo. Lo speronamento era poco pratico con queste navi a vela, ma il principale scopo di tali navigli restava il trasporto dei soldati per l'abbordaggio (ad esempio alla battaglia di Svolder e alla battaglia di Sluis).\nGalee furono impiegate sul Po e sui principali fiumi e laghi dell'Italia settentrionale per operazioni militari durante il XIV ed Il XV secolo, anche se gi\u00e0 dal XII secolo gran parte delle citt\u00e0 padane erano dotate di flotte fluviali, utilizzate durante assedi, per trasportare armati e derrate alimentari e per combattimenti veri e propri.\nLe navi da guerra di questo periodo ricordavano, sul piano costruttivo, le fortezze terrestri. Le pesanti sovrastrutture che le caratterizzavano le rendevano anche piuttosto instabili, ma poich\u00e9 in uno scontro diretto erano generalmente superiori alle gi\u00e0 ricordate navi \"a basso bordo\", il modello della nave-fortezza fu destinato a prevalere a partire dal XV secolo.\nNel Medioevo si dimostr\u00f2 difficile montare i cannoni a bordo di una nave da guerra, anche se alcuni furono collocati sui ponti di prua o di poppa. Vennero impiegati piccoli cannoni da manovrarsi a mano e adatti all'uso anti-uomo. I cannoni veri e propri, montati sui ponti in epoca successiva, compromettevano al momento la stabilit\u00e0 del vascello. Si tenga anche presente che i cannoni del tempo peccavano di bassa frequenza di tiro e di imprecisione.\nMa tutto questo era destinato a cambiare alla fine del Medioevo. Il sabordo fu inventato alla fine del XVI secolo da un carpentiere navale di Brest, un certo Descharges. L'inserimento di un'apertura (di norma rettangolare) nel fianco della nave, con un coperchio incernierato in alto (basculante), permise la creazione di un ponte per le bocche da fuoco, sottostante al ponte principale. Il peso dei cannoni distribuito su ponti pi\u00f9 bassi aument\u00f2 notevolmente la stabilit\u00e0 della nave, ed una fila di cannoni cos\u00ec disposti era pertanto in grado di produrre la bordata, in cui l'ampiezza del fronte di tiro suppliva alla relativa imprecisione. Come esempio, si prenda la \"Mary Rose\", nave ammiraglia della flotta di Enrico VIII d'Inghilterra: aveva trenta cannoni per fianco, ed ognuno era in grado di sparare palle da almeno 4,5 kg. Gli spagnoli accolsero e svilupparono il concetto creando il galeone.\nL'equilibrio sovvertito: la fanteria prende il sopravvento sulla cavalleria.\nNel Medioevo il guerriero montato ebbe a lungo il predominio. Il cavaliere - tipicamente munito di pesante armatura, ben motivato ed in sella a cavalli allevati specificamente per la guerra - rappresentava una forza soverchiante, non certo un avversario alla portata del contadino arruolato a forza, o dell'\"uomo libero\" (l'agricoltore era spesso servo della gleba) armato alla leggera.\nTatticamente vi erano solo due strade che consentissero alla fanteria di sconfiggere la cavalleria in una battaglia diretta: la potenza di fuoco e la massa. Come abbiamo gi\u00e0 detto, la potenza di fuoco poteva essere ottenuta con il lancio di proiettili, laddove la massa consisteva di falangi di uomini ristretti in ranghi serrati.\nEntrambe le soluzioni erano tecniche ben note dai tempi antichi. I romani usavano anche truppe addette alle armi da lancio, ma il nerbo consisteva nelle legioni, che tentavano di respingere le cariche a cavallo formando dei quadrati vuoti, il cui perimetro era irto di giavellotti (\"pilum\"). Gli strateghi asiatici puntavano maggiormente sulla potenza di fuoco, schierando reggimenti di arcieri per scongiurare la minaccia che proveniva dalla cavalleria avversaria. Alessandro Magno combin\u00f2 i due metodi contro i cavalieri asiatici, schermando il nerbo centrale di fanti con frombolieri, arcieri e lanciatori di giavellotti, prima di scatenare la sua cavalleria pesante alla ricerca degli attaccanti. E pertanto furono proprio le fanterie europee a sovvertire, da ultimo, l'equilibrio delle forze sul campo, a sfavore della cavalleria. Vi sono parecchi esempi in proposito, di cui i pi\u00f9 rilevanti furono i picchieri svizzeri e gli arcieri (tiratori di \"longbow\") inglesi.\nMaestri della massa: i picchieri svizzeri.\nL'uso di lunghe picche e di schieramenti molto compatti di fanteria non era raro nel Medioevo. Ad esempio, i fanti fiamminghi alla battaglia di Courtrai (Belgio) affrontarono vittoriosamente gli orgogliosi cavalieri francesi intorno al 1302, e gli irriducibili scozzesi tennero testa ai loro invasori inglesi alla battaglia di Stirling, 1297. Parimenti, nello sbarco di Damietta (Egitto) nel corso della Settima crociata (1249), cavalieri francesi momentaneamente appiedati formarono un'impenetrabile falange di lance e scudi per respingere la cavalleria egiziana e riuscirono a proteggere i successivi sbarchi, prima di tornare in sella alle proprie cavalcature approdate all'asciutto. Identica tattica viene descritta nelle fonti norrene quanto meno a partire dal XII secolo. Tuttavia, il merito di aver istituzionalizzato la tattica della picca nel Basso Medioevo viene spesso attribuito agli svizzeri.\nMorale e motivazione.\nGli svizzeri formavano milizie nell'ambito di un medesimo cantone o di una stessa citt\u00e0, e queste compagini erano in grado di alimentare uno spirito di corpo che si perpetuava nelle compagnie di ventura. Questo, di per s\u00e9, non rappresentava una novit\u00e0.\nMobilit\u00e0.\nRisulta da documenti storici che gli svizzeri, marciatori coriacei, riuscissero talora a tenere il passo della cavalleria, sia pure sul terreno circoscritto delle regioni alpine. Una tale mobilit\u00e0 \u00e8 sorprendente, anche se non priva di analogie con le prestazioni di altri fanti, ma gli svizzeri si distinguevano particolarmente per questa attitudine. Vi sono resoconti di operazioni romane contro i Germani che descrivono fanti nemici trotterellare a fianco della cavalleria, a volte riposandosi le mani sui cavalli usati come sostegno. L'esercito inglese di Enrico V, durante la campagna di Agincourt tent\u00f2 (peraltro senza successo) di eludere le forze francesi, marciando da 60 a 90 chilometri al giorno seguendo un percorso tortuoso allo scopo di sottrarsi alla stretta dei francesi. Secoli pi\u00f9 tardi, i celebri \"impi\", guerrieri zulu in Africa meridionale, segnarono un risultato epocale, raggiungendo - si dice - una sensazionale cadenza di marcia di 75 chilometri giornalieri.\nArmi ed equipaggiamenti.\nGli svizzeri per lo pi\u00f9 vestivano la stessa corazza ed usavano le stesse armi di qualunque altra forza di fanteria pesante del tempo. Tuttavia la loro esperienza permetteva loro di servirsi di tali mezzi con grande efficacia.\nManovra e formazioni.\nIn numerose battaglie antecedenti all'affermarsi degli svizzeri, era piuttosto comune che i picchieri si radunassero ed attendessero l'attacco della cavalleria nemica. L'utilit\u00e0 di una tale scelta variava molto con le circostanze. Se poteva infatti risultare vantaggiosa quando la falange occupava una posizione forte, favorita dalle caratteristiche del terreno, tuttavia presentava la contropartita di concedere maggiore iniziativa agli attaccanti. Per esempio, nella battaglia di Falkirk (1298), i picchieri scozzesi, che pure avevano riportato parecchie vittorie iniziali, fronteggiarono energicamente la cavalleria nemica ma furono colti in una posizione statica; subirono la disfatta, ironicamente, proprio per opera di quello che sar\u00e0 il secondo pilastro della nascente egemonia del fante: l'arco lungo (o \"longbow,\" secondo la denominazione britannica). Gli svizzeri migliorarono la tattica dei picchieri aggiungendo formazioni flessibili e manovre aggressive.\nUna tipica formazione di picchieri svizzeri era disposta su tre sezioni di colonne. Gli svizzeri erano particolarmente flessibili: ciascuna sezione poteva operare in autonomia, o al contrario combinarsi con le altre per darsi reciproco sostegno. Potevano formare un quadrato vuoto per svolgere una difesa verso ogni direzione esterna. Potevano avanzare formando una sorta di \"scaletta\", o produrre un assalto disponendosi a triangolo, creando un effetto cuneo. Potevano costruire attacchi dalle ali dello schieramento - con una colonna che \"fissava\" l'avversario al centro, mentre un'altra aliquota di svizzeri batteva i fianchi della schiera nemica disponendosi \"a scaletta\". Potevano radunarsi in profondit\u00e0 in una posizione naturalmente forte, come una collina. Quel che pi\u00f9 risultava sconcertante per i nemici era il fatto che gli svizzeri attaccavano e manovravano aggressivamente. Non se ne stavano ad aspettare i cavalieri che attaccassero, ma prendevano loro stessi l'iniziativa, obbligando il nemico a rispondere alle loro mosse. Era una formula che li avrebbe condotti a numerosi successi sul campo.\nEfficacia degli svizzeri.\nEssi ottennero una serie di strepitose vittorie in tutta Europa, di cui ricorderemo le battaglie di Morgarten, Laupen, Sempach, Granson, Morat o Novara. In alcuni scontri la falange svizzera comprendeva anche un certo numero di balestrieri, fornendo alla formazione un potere di arresto per mezzo di proiettili. Il grado di efficacia degli svizzeri, negli anni tra il 1450 ed il 1550, era talmente alto che i pi\u00f9 importanti principi europei erano indotti ad assoldare i picchieri svizzeri o a copiarne tattica ed armi (un buon esempio \u00e8 fornito in proposito dai lanzichenecchi tedeschi).\nMaestri della potenza di fuoco: gli arcieri inglesi.\nL'arco lungo inglese port\u00f2 un'efficienza operativa nuova nei campi di battaglia europei, sino ad allora ampiamente priva di precedenti per le armi da getto tradizionali. Ma era innovativo anche il tipo di arco usato. Laddove gli asiatici si avvalevano di archi compositi (multi-pezzo e multi-materiale), gli inglesi facevano affidamento sul \"longbow\", consistente di un unico pezzo, che proiettava un'acuminata \"testata\", assolutamente rispettabile quanto a gittata e forza d'urto, idonea a penetrare simultaneamente la piastra dell'armatura ed anche la sottostante maglia di ferro.\nTiratori di \"longbow\" ed altri tiratori.\nNelle isole britanniche, gli archi erano noti dai tempi remoti, ma fu tra i gallesi tribali che l'efficienza nel relativo uso e costruzione divenne altamente sviluppata.\nGrazie agli archi di cui disponevano, i gallesi imposero un elevato tributo di sangue agli inglesi che invadevano la loro terra. Anche se adattato dagli inglesi, il \"longbow\" rest\u00f2 in ogni caso un'arma difficile da padroneggiare, ed anzi richiedeva anni di uso ed esercizio per ottenere risultati soddisfacenti. Perfino la costruzione di tale arco voleva tempi lunghi: talvolta erano necessari fino a quattro anni di stagionatura delle \"doghe\" prima della lavorazione vera e propria. Un tiratore di \"longbow\" bene addestrato poteva scagliare pi\u00f9 di venti frecce al minuto, una cadenza di tiro superiore a quella delle altre armi da lancio del tempo. Ci\u00f2 che pi\u00f9 si poteva paragonare al \"longbow\" era la molto pi\u00f9 costosa balestra, spesso impiegata da milizie cittadine e mercenari. La balestra non aveva la gittata del \"longbow\" , ma in compenso aveva un enorme potere di penetrazione, e - a differenza del \"longbow\" - non richiedeva anni di impegnativo addestramento: da ci\u00f2 scaturiva la fama di arma \"plebea\" che affliggeva la balestra, giudicata \"non cavalleresca\". In effetti, furono emanate svariate leggi in tutta Europa intese a bandire quest'arma \"disonorevole e non cavalleresca\": superfluo dire che furono ampiamente ignorate.\nAd ogni modo, il \"longbow\" - se maneggiato da tiratori esperti - poteva surclassare la balestra, tuttavia tale superiorit\u00e0 non sarebbe durata a lungo, dal momento che nello stesso periodo in cui il \"longbow\" raggiungeva il suo apice, in termini militari, in \"Europa\" nascevano e si sarebbero sviluppate in poco tempo un nuovo tipo di armi destinate a surclassare sia l'arco, sia la balestra: le armi da fuoco.\nIl \"longbow\" sul campo di battaglia.\nQuesti tiratori furono impiegati per influire in modo micidiale nel teatro europeo, nel momento in cui un assortimento di re e capi si scontrava con i suoi avversari sui campi di battaglia francesi. Le pi\u00f9 famose di tali battaglie furono la Cr\u00e9cy e la gi\u00e0 rammentata Agincourt. A Cr\u00e9cy, bench\u00e9 tre volte numericamente inferiori al nemico, gli arcieri inglesi scavarono una posizione difensiva sulla vetta di una collina e respinsero ripetute ondate di avversari con la sola \"potenza di fuoco\", scaricando nugoli di frecce sulle file dei cavalieri. Nemmeno i 6000 balestrieri genovesi riuscirono a sloggiarli da quella collina, dando cos\u00ec la dimostrazione (seppur involontaria) della superiorit\u00e0 del \"longbow\". Vale tuttavia ricordare che, in quella particolare occasione, i genovesi soffrirono per alcuni errori e decisioni sbagliate assunti dalla fazione francese: infatti i comandanti francesi mandarono subito i balestrieri ad attaccare le linee avversarie, anche se erano sfiniti dalla lunga marcia sia di quel giorno che dei giorni precedenti per spostarsi dalla costa meridionale della Francia fino a Crecy - Froissart ci narra di sei leghe al giorno. Tutto ci\u00f2 fu sottolineato dal comandante genovese, Ottone Doria, ma i nobili francesi non vollero affatto prendere in considerazione il suo parere. Un altro problema fu dovuto al fatto che, data la frettolosit\u00e0 nel muovere battaglia, non vennero distribuiti ai balestrieri i grandi scudi pavesi, rimasti nelle retrovie e che, normalmente, assicuravano una buona difesa contro i dardi nemici durante il ricaricamento della balestra stessa; dunque i soldati avanzarono stanchi, quasi privi di difese e attaccarono un nemico che, invece, aveva avuto dalla sua tutto il tempo di scegliersi con cura il terreno di battaglia e di fortificarlo in modo adeguato. Infine, quando il primo attacco non ebbe successo ed i balestrieri si stavano ritirando, probabilmente per riorganizzarsi, furono gli stessi \"alleati\" francesi ad attaccarli alle spalle perch\u00e9 sbarravano loro il cammino, provocando la morte persino dei comandanti genovesi.\nIn effetti, come si pu\u00f2 desumere anche dalle battaglie successive, pi\u00f9 che la superiorit\u00e0 dell'arco sulla balestra si tratt\u00f2 della superiorit\u00e0 della tattica inglese su quella francese, quest'ultima infatti contava quasi totalmente sull'attacco e la carica frontale sul nemico, anche quando questi era trincerato in salde e sopraelevate posizioni. Forse, ma qui si entra nell'ambito congetturale della storia, se i genovesi avessero avuto gli archi e gli inglesi le balestre il risultato della battaglia sarebbe cambiato di poco, vista la solida posizione tenuta dagli inglesi che vinsero i francesi non solo in forza del \"longbow\" e alle difese ben predisposte ma anche grazie ai loro picchieri.\nAd Agincourt, quasi un secolo dopo, i francesi che non avevano ancora preso coscienza della potenza dei professionisti britannici dell'arco, con ardore degno delle galliche tradizioni tentarono di travolgerli con potenti cariche di cavalleria. Considerata la netta superiorit\u00e0 numerica di cui godevano, non fu velleitario da parte loro nutrire la fiducia di una facile vittoria. Invero, dopo aver marciato per tutta la Francia nel tentativo di raggiungere Calais in sicurezza, gli inglesi erano realmente sudici, stanchi ed affamati, ma il terreno della Somme si era gi\u00e0 rivelato fatale per pi\u00f9 di un attaccante. Migliaia di cavalieri francesi tentarono di caricare, nel fango che arrivava al ginocchio, sfidando affrontando migliaia di frecce che trapassavano pure le armature, straziavano le carni, mutilavano i cavalli. Gli inglesi avevano piazzato dei pali aguzzi di fronte alla formazione degli arcieri per ostacolare la carica degli equini. Neppure smontati (come avvenne successivamente) i francesi riuscirono a farsi largo tra le schiere dei morti, nella tempesta di frecce. Inutile dire che la vittoria fu totale, e decim\u00f2 un'intera generazione di nobilt\u00e0 francese portando al tramonto il feudalesimo.\nDifficile da impiegare nella manovra di attacco, caratterizzata da energica spinta dinamica, il \"longbow\" dava il meglio di s\u00e9 nella battaglia difensiva. Contro avversari a cavallo, o contro altre unit\u00e0 di fanteria, le file di questi arcieri venivano dispiegate su linee sottili, protette e schermate da fosse (come avvenne alla battaglia di Bannockburn - 1314), steccati o altre opere campali assimilabili a trincee. Sovente il terreno veniva scelto accuratamente, in modo che gli arcieri ne fossero avvantaggiati e potessero costringere i nemici in un collo di bottiglia (al modo di Agincourt), oppure ad arrampicarsi \"sotto tiro\" su un'aspra salita (al modo di Cr\u00e9cy). A volte invece gli arcieri venivano schierati in una piatta formazione a \"W\", che permetteva loro d'intrappolare e colpire d'infilata i nemici.\nLa riaffermata supremazia della fanteria.\nConsiderate assieme, la massa delle picche e la potenza di fuoco degli archi posero fine al dominio della cavalleria sulla scena europea, e determinarono un nuovo equilibrio di forze, che ora favoriva il - prima negletto - soldato appiedato. La guerra con la polvere da sparo avrebbe enfatizzato viepi\u00f9 questo principio. La cavalleria pesante rest\u00f2 comunque uno strumento di rilievo nei campi di battaglia europei, una realt\u00e0 che sarebbe tramontata solo alla fine del XIX secolo, quando il progresso oplologico avrebbe trasformato il cavaliere in un bersaglio troppo facile.\nConquistatori medievali.\nGli arabi.\nLe prime conquiste arabo-musulmane iniziarono nel VII secolo dopo la morte del profeta islamico Maometto (632), e furono segnate da un secolo di rapida espansione araba oltre la relativa penisola sotto i califfati dei rashidun e omayyadi. Sotto i Califfi Rashidun, gli arabi conquistarono l'impero persiano, oltre agli ex possedimenti romani in Siria ed Egitto nel corso delle guerre arabo-bizantine, il tutto compreso nel periodo che va dal 633 al 640. Sotto gli Omayyadi, l'impero arabo si estese da parti del subcontinente indiano, attraverso l'Asia centrale, il Medio Oriente, il Nordafrica, e l'Italia meridionale, fino alla penisola iberica e i Pirenei.\nL'impero arabo divenne il pi\u00f9 grande che il mondo avesse mai visto, fino all'impero mongolo, diversi secoli pi\u00f9 tardi.\nIl pi\u00f9 famoso comandante militare arabo dell'epoca iniziale fu Khalid ibn al-Walid (592-642), noto pure come \"La spada di Allah\". Per il fatto di non aver mai patito sconfitte in oltre cento battaglie contro soverchianti contingenti degli imperi romano e persiano, e dei rispettivi alleati, Khalid \u00e8 stimato uno dei pi\u00f9 brillanti condottieri della storia universale. I suoi pi\u00f9 memorabili successi si identificano con le gi\u00e0 ricordate conquiste dell'impero persiano e della Siria \"romana\", nel triennio dal 633 al 636, laddove sul piano squisitamente tattico si distinse per la sua manovra di doppio aggiramento contro le forze (numericamente superiori) dei persiani alla battaglia di Walaia (633), e per le decisive vittorie contro le massicce forze combinate di persiani, romani, greci e arabi cristiani nella battaglia di Firaz (634), ed ancora contro predominanti schieramenti di romani, greci, Ghassanidi, russi, slavi, franchi, georgiani ed armeni nella battaglia dello Yarmuk (636). Fra i grandi strateghi musulmani, ricordiamo \u02bfAmr ibn al-\u02bf\u0100\u1e63, un protagonista della conquista islamica dell'Egitto (639 - 654) ai danni dell'impero bizantino, Sa'd ibn Abi Waqqas alla battaglia di al-Qadisiyya (636 o 637) contro l'impero persiano, Tariq ibn Ziyad durante la conquista omayyadi della Spagna ai danni dei visigoti (711\u2013718), Ziy\u0101d ibn \u1e62\u0101li\u1e25 al-Khuz\u0101'\u012b alla Battaglia del Talas (751) contro i cinesi della dinastia Tang, e Saladino (1138-1193) contro i crociati.\nInizialmente le forze armate arabe consistevano di fanteria leggera, cavalleria leggera e poca cavalleria cammellata. Al contrario, l'esercito bizantino e quello persiano della medesima epoca impiegavano largamente la fanteria pesante (le gi\u00e0 ricordate legioni romane, e i daylamiti di Persia) e la cavalleria pesante (catafratti e clibanarii) che erano meglio equipaggiate, dotate di protezione pesante, e pi\u00f9 esperte e disciplinate. Inoltre, bizantini e persiani erano guidati da esperti generali come Eraclio I di Bisanzio e - rispettivamente - Rostam Farrokhz\u0101d. Malgrado il fatto che fossero quasi sempre ampiamente svantaggiati sul piano numerico al confronto con bizantini e persiani, gli arabi riuscirono a sovvertire i pronostici e a battere i nemici ogni volta, soprattutto perch\u00e9 erano guidati da geni tattici come Khalid ibn al-Walid, \u02bfAmr ibn al-\u02bf\u0100\u1e63, e Sa\u02bfd ibn Ab\u012b Waqq\u0101\u1e63, ma anche perch\u00e9 la miglior mobilit\u00e0 delle unit\u00e0 leggere di cavalleria e fanteria consentiva loro di eseguire pi\u00f9 efficaci manovre, come le varie forme di \"affiancamento\", tra cui il gi\u00e0 ricordato doppio aggiramento. Quest'ultimo atto tattico, infatti, compiuto con successo da Khalid ibn al-Walid nel 633 ad al-Walaja (\u02bfAyn D\u0101hik, presso l'Eufrate, 52\u00a0km a SE di al-Hira) contro prevalenti forze persiane, ha fatto paragonare la grandezza di tale comandante a quella di Annibale, l'unico a cui fosse precedentemente riuscita un'analoga impresa (battaglia di Canne, 216 a.C.).\nIl terzo segno della potenza araba sarebbe stato il pi\u00f9 chiaro per un contemporaneo. Era il vigore e l'audacia degli eserciti arabi che divoravano inarrestabili citt\u00e0 dopo citt\u00e0, paese dopo paese, subendo a malapena qualche rallentamento. Il successo arabo era senz'altro dovuto alla volont\u00e0 - nelle grandi masse della popolazione conquistata - di accordarsi con i guerrieri dell'Islam, in tal modo sbarazzandosi dei loro vecchi padroni imperiali e semplificando assai le cose per i nuovi padroni. Il valore dei soldati arabi e la loro maestria con il cammello contribuirono certo alle vittorie della mezzaluna. Ma l'assoluta fiducia in s\u00e9 stessi e nella missione islamica fu forse il principale elemento delle relative conquiste. Gli arabi erano al contempo certi di essere il popolo eletto da Dio, e conformati all'\"esprit de corps\" della loro arcaica societ\u00e0 originaria, tribale e bellicosa. Sia fattori islamici sia fattori non islamici sottolineavano la singolarit\u00e0 degli arabi musulmani. Erano costantemente persuasi di aver conquistato il mondo intero e di dominarlo, e che ci\u00f2 avveniva perch\u00e9 avevano consapevolezza di s\u00e9 stessi, su cui facevano affidamento tanto quanto sulla volont\u00e0 di Dio. La fede e la fiducia nella propria unicit\u00e0 permise loro di sopravvivere a due guerre civili tra califfi, e prima che fosse trascorso un secolo queste qualit\u00e0 avrebbero condotto i conquistatori per due volte alle porte di Costantinopoli, ai confini dell'attuale Francia, ed alle frontiere dell'impero cinese.\nI vichinghi.\nI vichinghi - all'apogeo della loro potenza - erano la forza pi\u00f9 temuta in Europa a causa del loro coraggio e della loro forza. Le scorrerie dal mare non erano certo una novit\u00e0, ma i vichinghi portarono tale pratica alle vette di un'autentica arte, e, a differenza di ogni altro predone, per tale via avrebbero nel lungo periodo trasformato il volto dell'Europa. Nell'era dei vichinghi le loro spedizioni, che sovente mescolavano scorreria e commercio, penetrarono in gran parte di quel che era stato l'impero dei franchi, nelle isole britanniche, nel Mar Baltico, nella Russia, nella Spagna (cristiana e musulmana). Molti vichinghi si diedero da fare anche come mercenari, e la leggendaria guardia variaga, al servizio dell'imperatore di Costantinopoli, si avvaleva largamente di guerrieri scandinavi.\nLe imbarcazioni vichinghe (di cui abbiamo gi\u00e0 trattato nella sezione sulla guerra navale) si manovravano agevolmente, erano adatte al mare aperto ma pure ai fondali bassi, e trasportavano guerrieri che si potevano facilmente sbarcare a riva, grazie all'attitudine di quei vascelli ad accostare dappresso la terraferma. Lo stile di combattimento vichingo era rapido e mobile, fondandosi nettamente sull'elemento sorpresa, e tendeva a catturare cavalli per esaltare la mobilit\u00e0 immediata, piuttosto che per caricarli sulle navi e razziarli. Il loro metodo normale consisteva nell'agganciare un bersaglio invisibilmente, colpire a sorpresa, poi sparpagliarsi ritirandosi alla svelta. La loro tattica era difficile da bloccare, assomigliando a quella dei guerriglieri di ogni tempo e latitudine: scegliere di combattere quando e dove aggrada agli incursori. Il guerriero vichingo, munito di attrezzatura completa, vestiva un elmo di ferro ed una cotta di maglia metallica, e combatteva con un assortimento di ascia, spada, scudo, picca o con la grande ascia \"danese\" (da impugnare) a due mani, sebbene il tipico predone fosse di solito senza armatura, ma dotato solo di scudo, ascia ed eventualmente una picca.\nGli avversari dei vichinghi si trovavano spiazzati nel dover fronteggiare aggressori che, come si \u00e8 visto, praticavano una guerra \"mordi e fuggi\": al termine dei loro colpi di mano, i vichinghi riparavano nelle loro basi dislocate in Svezia, Danimarca, Norvegia e nelle loro colonie atlantiche.\nCon l'andare del tempo, le spedizioni vichinghe si fecero pi\u00f9 articolate, trasformandosi in attacchi coordinati sostanziati da pluralit\u00e0 di forze e grosse concentrazioni di armati, come nel caso di quel \"grande esercito pagano\" che impervers\u00f2 sull'Inghilterra anglo-sassone nel IX secolo. Di conseguenza, i vichinghi iniziarono a conservare il possesso delle aree su cui si erano infiltrati, dapprima svernando nelle medesime, successivamente consolidando le teste di ponte per quell'espansione che avrebbe definitivamente cambiato l'Europa.\nCon l'affermarsi di un'autorit\u00e0 centrale nella regione scandinava, fin\u00ec l'era delle scorribande vichinghe di pura \"rapina\", ed inizi\u00f2 un'epoca di autentiche missioni di conquista. Nel 1066, re Harald III di Norvegia invase l'Inghilterra, ma venne presto sconfitto da Harold Godwinson, figlio di uno dei conti anglo-danesi-norvegesi (poi divenuto re Canuto I di Danimarca), a sua volta vinto da Guglielmo di Normandia, discendente del vichingo Rollone, che aveva accettato la Normandia come feudo dal re dei franchi. Tutti e tre i re avevano puntato gli occhi sulla corona inglese (Harald probabilmente mirava soprattutto alla signoria sulla Northumbria), pi\u00f9 che essere lusingati dal saccheggio.\nA questo punto gli scandinavi erano entrati nel loro Medioevo, e lo sviluppo del potere centrale aveva creato i regni di Danimarca e Norvegia, e poco pi\u00f9 tardi avrebbe creato quello di Norvegia. Gli scandinavi iniziarono ad adattare usi pi\u00f9 continentali, bench\u00e9 essi - e segnatamente i norvegesi - mantennero sempre un proprio stile di combattimento con un'enfasi sul potere navale che risaliva a tempi antichissimi: la nave da guerra \"vichinga\", costruita a fasciame sovrapposto, sar\u00e0 usata proficuamente in combattimento almeno fino al XIV secolo, e le pi\u00f9 grandi navi da guerra scandinave di questo tipo provengono tutte dal periodo medievale. Ad ogni modo, gli stretti legami commerciali e diplomatici tra la Scandinavia ed i vicini stati cattolici garantivano agli scandinavi un costante aggiornamento con i progressi continentali nell'arte della guerra.\nI mongoli.\nI nomadi mongoli rappresentarono una delle forze pi\u00f9 temute tra quelle che mai avessero calcato i campi di battaglia. Operando per mezzo di potenti ondate di cavalleria, consistenti di \"manovriera\" cavalleria leggera ed arcieri a cavallo, accompagnate da unit\u00e0 tattiche minori, che complessivamente andavano a coprire l'estensione di decine di chilometri, i feroci cavalieri raggiungevano un'efficacia traumatizzante, mettendo assieme mobilit\u00e0 e potenza di fuoco ad un grado che non verr\u00e0 eguagliato sino all'era della polvere da sparo. Per circa due secoli, a partire dall'esordio di Gengis Khan intorno al 1200, questo popolo sbaragli\u00f2 alcuni tra i pi\u00f9 potenti, saldi, evoluti imperi del mondo, estendendo - al culmine del suo successo - la propria influenza su un dodicesimo circa di tutte le terre emerse, ovvero dall'Asia all'Europa occidentale.\nAnatomia dell'armata mongola.\nL'armata mongola, da semplice esercito di nomadi, si era evoluto fino a diventare un'armata enorme: all'apice della sua potenza disponeva forse di un milione di uomini. I suoi soldati erano addestrati ad attaccare in squadre di 10, 100, 1000 o anche 10 000 uomini. Questi uomini erano addestratissimi, organizzatissimi e spietatissimi (vedi i paragrafi successivi), e questo spiega in parte le loro vittorie.\nArmi ed equipaggiamento.\nI mongoli schieravano tre armi generali: archi, scimitarre, lance. La pi\u00f9 importante di queste era il temuto arco mongolo. Al pari di altri archi asiatici, quello mongolo era un arco composito, consistente di colla, corno, t\u00e8ndine, legno o bamb\u00f9. Gli archi erano per lo pi\u00f9 fatti in casa, ed erano assai eterogenei. Ad ogni modo, l'arco era davvero l'arma centrale per i mongoli, ed aveva una portata di oltre 200 metri. Le frecce erano di vari \"calibri\", a seconda dello scopo tattico: si andava da \"testate\" in grado di perforare pesanti corazze, ad un assortimento di frecce in grado di percorrere distanze maggiori, o per impiego speciale, come quelle incendiarie.\nMorale, motivazione e cavalcature.\nI mongoli erano guerrieri straordinariamente duri, avvezzi a privazioni ed avversit\u00e0, ed animati da ferrea determinazione. Formavano un binomio inscindibile e micidiale con i loro cavalli: i \"pony\" delle steppe, esseri duri quanto i loro conduttori umani.\nAvevano alle spalle le aspre steppe natie, e fin dall'infanzia avevano trascorso ore ed ore in sella. I pony non fornivano solo un mezzo di trasporto per la guerra, ma erano essenziali per l'economia della steppa, procurando doti matrimoniali, latte, sangue, carne, pelo e pellame per abbigliamento e tende, e molto materiale necessario (come abbiamo elencato poc'anzi) per costruire archi compositi e relative frecce. Durante gli spostamenti, il guerriero mongolo si avvaleva di un manipolo di cavalli, montandoli a rotazione in modo da aumentare la velocit\u00e0 media di marcia. Messo alle strette, egli \"salassava\" qualche cavallo scelto per l'occorrenza, e placava la fame con il sangue estratto. Di regola, il mongolo era piuttosto cinico con i suoi cavalli: sarebbe stato pronto a disfarsene o a macellarli senza tanti sentimentalismi, se le circostanze lo avessero richiesto.\nOrganizzazione e comando dell'esercito.\nI guerrieri mongoli erano rigidamente organizzati in unit\u00e0 tattiche di dieci uomini, a loro volta costituenti il \"mattone\" fondamentale di unit\u00e0 pi\u00f9 grandi, corrispondenti pi\u00f9 o meno ad un moderno reggimento, che assieme a diversi altri raggruppamenti culminavano nella formazione organica campale (il famoso \"tumen\" mongolo) che annoverava diecimila cavalieri. Ad ogni modo, queste unit\u00e0 venivano spesso accorpate, o - al contrario - suddivise, a seconda delle necessit\u00e0 contingenti. Il coordinamento delle operazioni era garantito da una rete di comandanti di vario rango, e dalle comunicazioni per mezzo di corni, segnali di fumo, bandiere ed altri strumenti (in sostanziale analogia, come abbiamo visto, con le coeve forze armate europee).\nLogistica.\nIl sistema logistico dei mongoli si distingueva per mobilit\u00e0 e praticit\u00e0. La maggior parte delle colonne o \"tumen\" erano autosufficienti nel breve periodo. Gli eserciti mongoli sfruttavano intensivamente i territori attraversati. L'equipaggiamento pi\u00f9 pesante, assieme al grosso del materiale, era probabilmente trasportato da convogli di rifornimento, sebbene in realt\u00e0 possediamo scarse informazioni sulla logistica degli assedi mongoli. Parte della loro artiglieria leggera forse veniva trasportata assieme ai mobili eserciti a cavallo. Pare che le grandi mute di cavalli di scorta ponessero problemi in caso di prolungate permanenze al di fuori della steppa - un esercito mongolo fuori dalla steppa doveva essere costantemente in movimento.\nTattica dello sciame/accerchiamento e potenza di fuoco di massa sul campo di battaglia.\nLa tattica mongola era contrassegnata da velocit\u00e0, sorpresa e masse in movimento. Si avvicinavano in colonne ampiamente separate l'una dall'altra, sia per agevolare la logistica, sia per guadagnare spazio di manovra. Dopo aver isolato il proprio bersaglio, i \"tumen\" si schieravano in ampie fila, convergendo sul nemico da varie direzioni. Stabilito il contatto, i mongoli \"giocavano come il gatto con il topo\", ripiegando mentre massacravano il nemico con potenti bordate di frecce, o simulando una carica per poi scartare repentinamente al contempo scaricando un'altra pestilenziale pioggia di proiettili. Se gli avversari abboccavano a questi tranelli, erano spacciati e sarebbero stati liquidati rapidamente. La continua pioggia di frecce, i nugoli convergenti di cambi di direzione e affondi di \"assaggio\", messi in atto dai mongoli nel loro accerchiamento, erano normalmente sufficienti per \"frollare\" il nemico. Di regola, ad un certo punto i loro antagonisti si sbandavano, e proprio allora iniziava il massacro vero e proprio. Come abbiamo gi\u00e0 detto, chi si ritira \u00e8 pi\u00f9 indifeso, ed i mongoli non lasciavano scampo ad alcuno.\nTattica flessibile: trabocchetti ed imboscate.\nI mongoli non ragionavano in modo rigido, e neppure si riconoscevano nello spirito cavalleresco che in Europa era considerato una virt\u00f9. Praticavano un gran numero di suddivisioni tattiche, a seconda delle circostanze contingenti, e fingevano di ritirarsi per trarre in inganno i malcapitati inseguitori, eseguivano imboscate, e in continuazione pungolavano ed assalivano di sorpresa il nemico.\nGuerra d'assedio mongola.\nEssendo principalmente guerrieri a cavallo, per superare le fortificazioni nemiche i mongoli facevano ampio ricorso ad \"ingegneri d'assedio\" catturati o assoldati. I convogli di salmerie portavano nella scia dei \"tumen\" una gran quantit\u00e0 di macchine d'assedio, che venivano schierate contro le citt\u00e0 nemiche, ma si impiegava anche legname od altro materiale rinvenuto sul posto per mettere in campo ulteriori mezzi da assedio. I mongoli non erano inclini a sdolcinatezze, ma al contrario usavano ogni mezzo per raggiungere il loro scopo, dallo scavo di gallerie all'aiuto proveniente da traditori. La citt\u00e0 che veniva sopraffatta con l'assedio subiva massacri e saccheggi senza piet\u00e0. Se la citt\u00e0 capitolava senza opporre tanta resistenza, riusciva a risparmiarsi il peggio, per\u00f2 doveva comunque abbandonare ai conquistatori i propri tesori, materiali ed umani. Il periodo d'oro dei mongoli vide miriadi di carovane che trascinavano bottino verso la \"patria\" mongola: le steppe.\nTerrore mongolo.\nLa crudelt\u00e0 dei mongoli pare aver lasciato un segno indelebile, perfino per gli standard - non esattamente teneri - del Duecento. Applicavano una vera politica del terrore. Era per loro piuttosto normale radunare i superstiti di una citt\u00e0 o di una zona, per costringere le vittime ad andare contro la loro stessa gente. Cronache del tempo raccontano di montagne di ossa, o di ampie zone incendiate e ridotte a cumuli di macerie, totalmente private di ogni forma di vita. Non c'\u00e8 dubbio che tutto ci\u00f2 rientrasse in un vasto piano di guerra psicologica, che peraltro produceva i suoi risultati, posto che talora gli aggrediti cedevano ai mongoli senza neppure tentare una difesa.\nI mongoli in Occidente.\nNel 1241, espugnata gran parte della Russia, i mongoli iniziarono l'invasione dell'Europa con una vasta avanzata \"a tridente\", sulle orme dei fuggitivi Cumani, che avevano stretto una malferma alleanza con Bela IV re d'Ungheria. Dapprima invasero la Polonia, poi la Transilvania, e infine l'Ungheria, la cui campagna culmin\u00f2 nella batosta inflitta agli invasi con la battaglia di Mohi. Pare che i mongoli perseguissero con tenacia lo scopo di scompaginare l'alleanza ungaro-cumana. I mongoli compirono incursioni attraverso i confini di Austria e Boemia nell'estate in cui mor\u00ec il Gran Khan, ed i principi mongoli tornarono in patria per eleggere il suo successore. L'Orda d'Oro si sarebbe scontrata spesso con ungheresi, lituani e polacchi nel XIII secolo, con due grandi infiltrazioni, rispettivamente verso il 1260 e verso il 1280. Nel 1284 gli ungheresi riuscirono a respingere l'ultimo grande attacco mongolo al loro territorio, ed analoga impresa fu compiuta dai polacchi nel 1287. L'instabilit\u00e0 dell'Orda d'Oro \u00e8 stata la probabile causa della pacificazione del fronte occidentale dell'Orda. Ungheresi e polacchi reagirono alla mobile minaccia mongola con un'imponente attivit\u00e0 di costruzione di fortificazioni, con la riforma dell'esercito (implicante una migliorata cavalleria pesante), e rifiutando la battaglia finch\u00e9 non acquisivano un controllo del campo di battaglia tale da neutralizzare la superiorit\u00e0 locale dei mongoli. I lituani facevano affidamento sull'intensa forestazione del loro territorio, e con la cavalleria compivano incursioni nella Russia, dominata, al tempo, dai mongoli.\nI turchi.\nI commerci tra Cina, Medio Oriente ed Europa lungo la Via della seta si prolungarono in tutto il Medioevo. Le popolazioni turche furono esposte alla tecnologia a partire dai tempi dell'Impero romano, ed al benessere finanziario conseguente al fatto di trovarsi a met\u00e0 strada sulle rotte commerciali. Gi\u00e0 gli antichi selgiuchidi erano noti per i loro arcieri a cavallo. Questi feroci nomadi conducevano incursioni frequenti negli imperi confinanti (come quello bizantino) ed ottennero numerose vittorie giovandosi della mobilit\u00e0 per battere i pesanti catafratti di Bisanzio. Memorabile fu la vittoria di Manzicerta, in cui i turchi approfittarono magistralmente di una diatriba che divideva i generali bizantini. Colpivano i catafratti con frecce, ne avevano la meglio con manovre pi\u00f9 accorte, poi la loro cavalleria leggera - armata di scimitarre - chiudeva la partita contro la meno mobile fanteria di Bisanzio."}
{"id": "745380", "revid": "121619882", "url": "https://it.wikipedia.org/wiki?curid=745380", "title": "Omicidio di Antonio Esposito", "text": "L'omicidio di Antonio Esposito \u00e8 un fatto terroristico avvenuto a Genova il 21 giugno 1978 durante gli Anni di piombo. Un nucleo di fuoco delle Brigate Rosse, costituito da tre uomini, uccise, mentre si trovava a bordo di un autobus, il commissario di polizia Antonio Esposito, dirigente del commissariato di Nervi e in precedenza impegnato nell'attivit\u00e0 di contrasto del terrorismo di sinistra. I brigatisti dopo aver colpito la vittima, fecero fermare l'autobus e riuscirono a fuggire a bordo di un'auto pronta in attesa con un quarto terrorista. L'omicidio del commissario Esposito fu il primo attentato mortale compiuto dalle Brigate Rosse dopo la fine del sequestro Moro e fece grande impressione a Genova, citt\u00e0 da anni al centro della sanguinosa attivit\u00e0 terroristica dell'organizzazione.\nAntefatti.\nLa colonna genovese delle Brigate Rosse.\nTra la fine del 1977 e l'inizio del 1978 le Brigate Rosse si trovavano in una fase di forte espansione numerica e organizzativa: dopo aver esteso la loro attivit\u00e0 inizialmente a Milano e Torino, nel 1976, dopo un periodo di crisi seguito alla cattura da parte delle forze dell'ordine della maggior parte dei militanti del gruppo iniziale, la nuova dirigenza del Comitato Esecutivo, la struttura che coordinava a livello nazionale l'attivit\u00e0 di lotta armata, era riuscita a costituire due nuove colonne. A Roma era in corso di pianificazione il cosiddetto \"attacco al cuore dello stato\" contro esponenti politici di primo piano della Democrazia Cristiana; mentre a Genova, grazie all'intervento nella citt\u00e0 di due importanti e capaci militanti dell'organizzazione, Mario Moretti e Rocco Micaletto, era stata organizzata una efficiente e temibile colonna inserita nella realt\u00e0 economica e sociale della citt\u00e0.\nFu proprio a Genova che i brigatisti organizzarono e portarono a termine per la prima volta un attentato mortale uccidendo l'8 giugno 1976 il giudice Francesco Coco e i due uomini della sua scorta. Questo tragico agguato rivel\u00f2 la crescente pericolosit\u00e0 delle Brigate Rosse che invece le autorit\u00e0 avevano ritenuto ormai disgregate dopo i successi investigativi degli anni precedenti. La nuova colonna genovese delle Brigate Rosse, costituita da militanti locali completamente sconosciuti alle forze dell'ordine, e da alcuni dirigenti esterni trasferiti da Torino, si caratterizz\u00f2 subito per la notevole efficienza clandestina, per la rigida compartimentazione e per il tentativo di sviluppare la propaganda e il proselitismo all'interno delle grandi fabbriche della citt\u00e0. Grazie alla rigida disciplina, alla forte determinazione ed alla radicale motivazione ideologica dei principali militanti della colonna, le Brigate Rosse a Genova furono in grado nel 1977 di incrementare la loro attivit\u00e0 militare colpendo dirigenti industriali, forze dell'ordine e uomini politici locali senza che gli inquirenti riuscissero ad ottenere alcun successo.\nNessun brigatista fu arrestato, nessuna struttura logistica fu individuata e non furono neppure identificati i militanti principali dell'organizzazione. Il 1978 ebbe inizio con un'offensiva generale delle Brigate Rosse; mentre a Roma era imminente l'inizio della cosiddetta \"campagna di primavera\" che sarebbe culminata con l'agguato di via Fani e il sequestro Moro, tutte le colonne brigatiste entrarono in azione colpendo il personale e i dirigenti del sistema carcerario e attaccando alcuni funzionari di polizia attivi in precedenza nella lotta al terrorismo. Il 10 marzo 1978 a Torino, in contemporanea con l'inizio della nuova sessione del drammatico processo al gruppo \"storico\" dei brigatisti iniziato quasi due anni prima, un nucleo di quattro persone, tre uomini e una donna, uccise il maresciallo di Pubblica Sicurezza Rosario Berardi; inoltre anche la temibile colonna genovese stava per rientrare in azione.\nIl commissario Antonio Esposito.\nIl commissario di Pubblica Sicurezza Antonio Esposito, nato a Sarno il 30 novembre 1942, aveva servito a lungo nel nucleo antiterrorismo di Torino e si era distinto in una serie di operazioni di contrasto all'eversione di sinistra che avevano conseguito importanti successi permettendo di individuare e catturare alcuni membri del cosiddetto \"nucleo storico\" delle Brigate Rosse.\nEgli era stato responsabile dell'Ufficio politico della Questura di Torino, dove aveva lavorato in stretta collaborazione anche con il maresciallo Rosario Berardi, ucciso dai brigatisti il 10 marzo 1978; le indagini svolte e le operazioni concluse avevano dato un contributo decisivo alle indagini e all'istruttoria che era sfociata nel processo in corso da quasi due anni a Torino che era appena ripreso dopo le sospensioni causate dall'atteggiamento ostruzionistico degli imputati, impegnati nel cosiddetto \"processo guerriglia\", e dai sanguinosi attentati intimidatori dei brigatisti esterni.\nInoltre il commissario Esposito e il maresciallo Berardi avevano anche concorso all'individuazione ed all'arresto in Valle d'Aosta il 27 luglio 1976 di Giuliano Naria, ritenuto inizialmente, sulla base di testimonianze oculari, uno dei componenti del nucleo brigatista autore del sanguinoso agguato di salita Santa Brigida a Genova l'8 giugno 1976 contro il magistrato Francesco Coco e i due uomini della scorta. Naria peraltro si dichiar\u00f2 totalmente estraneo al triplice omicidio e non coinvolto nelle Brigate Rosse; dopo una lungo contrasto processuale e forti polemiche, Naria sarebbe stato infine giudicato estraneo alla vicenda e assolto con formula piena da tutte le accuse a suo carico nella sentenza di secondo grado dell'aprile 1985 dopo una detenzione preventiva di nove anni.\nAll'inizio del 1978 i nuclei antiterrorismo erano stati sciolti nel quadro della ristrutturazione in corso delle forze di polizia e dei servizi di informazione e il commissario Esposito a marzo venne trasferito a dirigere il commissariato di Nervi a Genova, mentre la moglie Anna Maria Musso, assistente di polizia, era impiegata alla Questura del capoluogo ligure. Secondo la testimonianza della moglie, sembrerebbe che il commissario Esposito avesse rilevato da qualche tempo un'auto sospetta che apparentemente aveva controllato i suoi movimenti e il percorso dell'autobus che egli utilizzava per recarsi al lavoro la mattina. Esposito era cosciente della possibile minaccia del terrorismo e pur assumendo un atteggiamento fatalista, aveva preso alcune precauzioni per individuare eventuali pedinamenti e per sviare possibili attentatori. Tuttavia il commissario generalmente non girava armato e non aveva fatto richiesta di una scorta; egli, che era altamente apprezzato dai suoi sottoposti per le capacit\u00e0, la preparazione e la correttezza, aveva confidato ad un collega la sua pessimistica convinzione di essere un facile obiettivo per eventuali terroristi.\nL'assassinio sull'autobus n. 15.\nI fatti del 21 giugno 1978.\nLa mattina del mercoled\u00ec 21 giugno 1978, il commissario Esposito, dopo aver accompagnato la moglie in Questura, intorno alle ore 08.30 sal\u00ec a bordo dell'autobus di linea n. 15 per recarsi al lavoro al commissariato di Nervi; egli rientrava in servizio dopo due giorni di riposo. Salito sull'autobus, si sedette negli ultimi sedili sulla piattaforma posteriore; il commissario, che non era armato, ritenne verosimilmente che da quella posizione potesse controllare meglio i passeggeri. A bordo dell'autobus 15 erano presenti una ventina di persone, in apparenza tutti normali viaggiatori dall'aspetto anonimo.\nSulla base delle ricostruzioni fornite dagli inquirenti dopo il fatto, sembra che l'autista del bus, dopo aver raggiunto il quartiere di Albaro, rallent\u00f2 nei pressi della fermata di via Pisa, mentre il commissario Esposito rimaneva sulla piattaforma posteriore; poco prima della fermata due giovani, dall'apparente et\u00e0 di circa trent'anni, vestiti elegantemente, che sembravano parlare tra loro vicino alla portiera, improvvisamente si avvicinarono al commissario e aprirono immediatamente il fuoco da distanza ravvicinata colpendo mortalmente la vittima. Sull'autobus si scaten\u00f2 il panico, l'autista ferm\u00f2 immediatamente l'automezzo e apr\u00ec le portiere, mentre i due uomini avrebbero continuato a colpire il commissario gi\u00e0 caduto a terra nei pressi della portiera posteriore; quindi scesero dall'autobus e salirono a bordo di una Fiat 128 blu con un altro brigatista a bordo, che presumibilmente aveva controllato l'autobus, e si accost\u00f2 mentre l'automezzo rallentava per effettuare la fermata.\nI componenti del gruppo di fuoco riuscirono quindi a fuggire e, dopo aver abbandonato quasi subito la Fiat 128, fecero perdere le loro tracce proseguendo la fuga su un'Alfa Romeo blu con targa Viterbo. Il commissario Esposito venne trasportato all'Ospedale ortopedico San Giorgio in via Pisa ma egli era gi\u00e0 morto dopo essere stato raggiunto da almeno dieci colpi sparati da una pistola calibro 7,65 e una pistola calibro 9; le ricerche delle forze dell'ordine non diedero alcun risultato. La Fiat 128 blu fu ritrovata vicino al luogo dell'agguato e risult\u00f2 rubata il giorno precedente, mentre gli identikit non diedero molte informazioni, descrivendo persone vestite con giacca e cravatta, capelli corti, senza baffi o barba, uno con gli occhiali.\nLe scarse informazioni raccolte non permisero quindi inizialmente di identificare i responsabili materiali dell'agguato, e gli inquirenti parlarono anche della probabile presenza di militanti provenienti da altre regioni d'Italia estranei alla realt\u00e0 genovese. Nella mattinata del 21 giugno le Brigate Rosse rivendicarono l'attentato con una telefonata al giornale Il Secolo XIX, affermando di aver \"giustiziato Esposito Antonio\" sull'autobus 15; due giorni dopo, luned\u00ec 23 giugno, alle ore 13, l'organizzazione diffuse un documento di rivendicazione e di analisi politica dell'agguato, proprio mentre si svolgevano i funerali di Stato del commissario alla presenza del ministro degli Interni Virginio Rognoni e dei politici genovesi Paolo Emilio Taviani e Carlo Pastorino.\nNel documento brigatista fatto ritrovare in un cestino di rifiuti avvolto in una pagina del quotidiano l'Unit\u00e0, si definiva il commissario Esposito \"uomo di punta dell'apparato militare dello Stato Imperialista delle Multinazionali\" e membro, prima del trasferimento a Genova, del \"covo controrivoluzionario della questura torinese\". Il comunicato continuava accusando la vittima di aver proseguito attivit\u00e0 di repressione contro la classe operaia e le sue \"avanguardie\" anche a Genova e concludeva, dopo un appello all'unificazione del cosiddetto \"movimento di resistenza offensiva\" con la costituzione del \"Partito comunista combattente\", con una serie di violente e minacciose espressioni propagandistiche rivolte contro il \"nuovo fascismo\" e gli \"apparati militari dello stato\".\nNonostante il fallimento iniziale delle indagini, a partire dal 1980 gli inquirenti furono in grado finalmente di ricostruire dettagliatamente la dinamica del processo decisionale all'interno delle Brigate Rosse e chiarire l'esatta meccanica e le responsabilit\u00e0 personali del sanguinoso evento criminale. Il primo a descrivere l'agguato fu Patrizio Peci, il dirigente della colonna torinese che, catturato il 19 febbraio 1980, dopo circa un mese di detenzione decise di collaborare con i carabinieri e forn\u00ec una ricostruzione dei fatti basata principalmente sulle notizie indirette apprese da uno dei membri del Comitato Esecutivo delle Brigate Rosse, Rocco Micaletto. Peci indic\u00f2 i motivi della scelta del commissario Esposito come obiettivo dell'agguato mortale; egli spieg\u00f2 che la decisione brigatista discendeva in primo luogo dalla precedente attivit\u00e0 del dirigente di polizia nei nuclei antiterrorismo di Torino e Genova che si erano mostrati efficienti nel contrasto ai gruppi eversivi di estrema sinistra.\nSecondo Peci le Brigate Rosse non ritennero che l'allontanamento di Esposito dai nuclei antiterrorismo e il suo trasferimento ad un commissariato periferico avessero cambiato realmente le sue funzioni; l'organizzazione interpret\u00f2 il trasferimento di Esposito, come in precedenza quello del maresciallo Berardi, come manovre di opportunit\u00e0 tattica per trasportare la lotta al terrorismo direttamente sul territorio sotto la guida di questi esperti funzionari che quindi divennero obiettivi prioritari da colpire. L'organizzazione riteneva in questo modo di aver svelato i piani \"repressivi\" dello stato e di aver intaccato la \"macchina repressiva\". Anche il brigatista Lauro Azzolini, all'epoca dei fatti membro del Comitato Esecutivo, ha confermato l'interpretazione fornita da Peci; egli ha descritto i timori delle Brigate Rosse per l'attivit\u00e0 capillare in periferia dei commissariati e per la costituzione di una rete di informatori per individuare i clandestini e le strutture logistiche dell'organizzazione. Le Brigate Rosse avrebbero quindi deciso di colpire alcuni di questi esperti e capaci dirigenti, tra cui Berardi e Esposito, per frenare l'attivit\u00e0 e interrompere il rafforzamento periferico dell'apparato di contrasto dello stato.\nRicostruzione dell'agguato.\nPeci rifer\u00ec nella sua testimonianza che la colonna genovese aveva studiato accuratamente le abitudini del commissario e aveva valutato in un primo momento l'eventualit\u00e0 di uccidere anche la moglie con la quale Esposito usciva insieme di casa tutte le mattine. Alla fine tuttavia i brigatisti decisero di colpire solo il commissario sull'autobus dopo che egli avesse lasciato la moglie nel suo luogo di lavoro in Questura. Riguardo alla meccanica dell'agguato, Patrizio Peci conosceva solo i nomi di battaglia di due dei quattro componenti del nucleo armato che egli identific\u00f2 in \"Roberto\" e \"Valentino\"; secondo il suo racconto, \"Roberto\" sarebbe salito per primo sull'autobus alla prima fermata e si sarebbe portato nella piattaforma posteriore dove si era sistemato il commissario Esposito. Dopo altre due fermate sal\u00ec sull'automezzo \"Valentino\" che a sua volta si spost\u00f2 verso la piattaforma posteriore e si avvicin\u00f2 a \"Roberto\"; infine dopo altre fermate sarebbe salito il terzo brigatista che invece si sistem\u00f2 nella parte anteriore dell'autobus vicino all'autista. Era previsto che questo terzo brigatista costringesse il conducente ad aprire subito le porte dopo l'esecuzione dell'attentato; l'autobus sarebbe stato seguito lungo tutto il percorso da un'auto Fiat 128 guidata da un quarto brigatista.\nSecondo Peci, fu \"Valentino\" ad aprire il fuoco per primo contro il commissario Esposito con una pistola Nagant M1895; tuttavia la vittima, aggrappatasi al corrimano dell'uscita posteriore, non cadde subito a terra e quindi intervenne anche \"Roberto\" con la sua pistola Browning HP che a sua volta spar\u00f2 altri colpi contro il dirigente di polizia. La drammatica scena provoc\u00f2 il panico generale tra i passeggeri che intralciarono l'azione del terzo brigatista che non riusc\u00ec a controllare la situazione; l'autista ferm\u00f2 subito il mezzo e apr\u00ec le portiere, i tre terroristi poterono uscire subito dal mezzo, salirono a bordo dell'auto gi\u00e0 pronta con il quarto componente e si allontanarono senza difficolt\u00e0. In un secondo tempo i brigatisti discussero le modalit\u00e0 operative dell'attentato sulla base della relazione presentata da \"Roberto\" e, secondo Peci, vennero evidenziate le difficolt\u00e0 tecniche di un agguato all'interno di un autobus a causa dell'imprevedibilit\u00e0 della reazione dei passeggeri che poteva rendere l'azione difficilmente controllabile dal punto di vista dell'operativit\u00e0 militare.\nNonostante l'importanza delle informazioni fornite da Peci, una precisa e praticamente definitiva ricostruzione dell'agguato fu tuttavia possibile per gli inquirenti soprattutto dopo l'arresto e la collaborazione di Adriano Duglio, militante della colonna genovese conosciuto con il nome di battaglia di \"Eros\", che afferm\u00f2 di aver partecipato materialmente all'attentato e di essere uno dei tre brigatisti che salirono successivamente sull'automezzo la mattina del 21 giugno 1978; la sua testimonianza \u00e8 stata ritenuta quindi molto attendibile. Il racconto di Duglio non si discosta molto nelle linee generali dalla narrazione fornita in precedenza da Peci; anche lui rifer\u00ec che in un primo tempo i brigatisti pianificarono di uccidere anche la moglie del commissario Esposito ma questo progetto venne poi abbandonato per timore delle reazioni negative dell'opinione pubblica e delle prevedibili conseguenze sfavorevoli dal punto di vista della propaganda. Duglio soprattutto sment\u00ec che uno dei tre brigatisti che salirono sull'autobus fosse \"Valentino\", che era il nome di battaglia utilizzato da Luca Nicolotti, militante torinese trasferitosi dal 1977 a Genova. Duglio conferm\u00f2 invece la presenza di \"Roberto\", il nome di battaglia di Riccardo Dura, il principale dirigente della colonna genovese, e afferm\u00f2 che il terzo componente del nucleo sarebbe stato \"Giuseppe\", lo pseudonimo con cui era conosciuto Francesco Lo Bianco.\nNella ricostruzione di Adriano Duglio alcuni particolari della dinamica dell'attentato differiscono dal racconto di Peci; egli ha riferito che fu Riccardo Dura a salire per primo sull'autobus e che questi, dopo aver individuato il commissario Esposito, si port\u00f2 inizialmente sulla parte anteriore dell'autobus; la sua presenza in quel punto era il segnale convenuto in precedenza con gli altri brigatisti per confermare la presenza della vittima a bordo e per dare inizio all'azione. Quindi anche Duglio e Francesco Lo Bianco salirono sull'automezzo alla fermata successiva; a questo punto, mentre Duglio si sarebbe portato vicino all'autista, Dura e Lo Bianco si spostarono verso la parte posteriore dell'autobus per avvicinarsi al commissario.\nSarebbe stato Francesco Lo Bianco a sparare per primo contro il commissario Esposito con la pistola Nagant munita di silenziatore, mentre Duglio avrebbe subito ordinato all'autista di fermare l'autobus, intimandogli di aprire le portiere. Duglio riferisce che mentre l'azione era praticamente completata e i brigatisti stavano per uscire fuori dall'autobus, Riccardo Dura intervenne a sua volta sparando contro la vittima altri colpi con la sua pistola personale Browning HP; la partecipazione diretta di Dura non sarebbe stata prevista e sembra che egli, secondo lo schema studiato in precedenza, dovesse solo coprire Lo Bianco senza sparare, non disponendo tra l'altro di un'arma con silenziatore.\nNon \u00e8 chiaro se l'intervento di Dura deriv\u00f2, come sembra di capire dal racconto di Peci, dalla sua percezione che Antonio Esposito non fosse stato colpito da Lo Bianco visto che il commissario, incastrato tra le strutture della portiera posteriore, non sarebbe caduto subito a terra, oppure da una sua eccessiva emotivit\u00e0 e dal suo desiderio di intervenire personalmente sulla vittima. Anche in un'altra circostanza successiva, l'agguato mortale contro Guido Rossa, Riccardo Dura pur avendo solo compiti di appoggio, entr\u00f2 in azione uccidendo la vittima subito dopo che il brigatista incaricato di ferire Rossa, Vincenzo Guagliardo, aveva gi\u00e0 sparato e si stava sganciando. Dopo l'assassinio del commissario Esposito, i tre brigatisti, nonostante il panico scatenato tra gli altri passeggeri, scesero dall'automezzo e riuscirono ad allontanarsi su una 128 blu in attesa con alla guida un quarto componente del nucleo identificato in sede processuale in Luca Nicolotti.\nConclusione.\nL'agguato mortale contro il commissario Esposito avvenne lo stesso giorno dell'entrata in camera di consiglio dei giudici del processo di Torino al cosiddetto \"nucleo storico\" delle Brigate Rosse che, dopo essere stato rinviato per due anni a causa dell'estrema tensione nel capoluogo piemontese a seguito di sanguinosi e minacciosi attentati brigatisti, si sarebbe finalmente concluso due giorni dopo, il 23 giugno 1978, con pesanti condanne per i terroristi detenuti. Fu il primo assassinio delle Brigate Rosse dopo il ritrovamento del corpo di Aldo Moro, il 9 maggio 1978; Antonio Esposito fu la prima vittima del terrorismo a Genova dopo l'uccisione del magistrato Francesco Coco e dei due agenti della sua scorta l'8 giugno 1976.\nIl tragico fatto di sangue provoc\u00f2 grande emozione nella citt\u00e0 e sembr\u00f2 confermare la sanguinosa efficienza dei brigatisti e la impenetrabilit\u00e0 della colonna genovese; gli inquirenti mostrarono di disporre di poche informazioni sulla componente brigatista a Genova e non riuscirono per il momento a contrastare e fermare l'attivit\u00e0 terroristica che sarebbe ulteriormente incrementata nei mesi seguenti con un crescente numero di ferimenti e omicidi. Il cardinale Giuseppe Siri espresse dolore e riprovazione per l'assassinio del commissario Esposito durante i funerali di Stato parlando della presenza di \"troppi assassini\", egli invoc\u00f2 la giustizia divina contro le \"mani grondanti di sangue\" e pronunci\u00f2 dure parole contro \"i molti altri, dietro gli assassini, che li hanno preparati, imbibiti e aizzati\".\nIl commissario Antonio Esposito lasci\u00f2 la moglie Anna Maria Musso e i figli Raffaella e Giuseppe rispettivamente di sette e cinque anni. Lo ricordano una lapide, collocata sul luogo dell'omicidio in via Pisa, e un piccolo giardino pubblico nel quartiere di Albaro. Nonostante le difficolt\u00e0 iniziali delle indagini e la costante crescita nel 1978 e 1979 dell'attivit\u00e0 criminale della colonna brigatista di Genova, negli anni successivi, a partire dalle confessioni di Patrizio Peci e di altri militanti dell'organizzazione, i quattro componenti del nucleo operativo responsabile dell'agguato mortale, che avevano continuato la sanguinosa militanza nelle Brigate Rosse, furono tutti identificati e arrestati: Francesco Lo Bianco nel 1982, Luca Nicolotti nel 1980 e Adriano Duglio, che avrebbe collaborato con la giustizia, nel 1981; Riccardo Dura invece sarebbe morto il 28 marzo 1980 nel corso della tragica irruzione dei carabinieri nell'appartamento di via Fracchia a Genova."}
{"id": "745381", "revid": "1305772", "url": "https://it.wikipedia.org/wiki?curid=745381", "title": "PES 6", "text": "PES 6 \u00e8 un videogioco di calcio, sesta edizione della serie \"PES\". \u00c8 la sesta versione per PlayStation 2, la quarta per Microsoft Windows, la seconda per PlayStation Portable e la prima per Xbox 360 e Nintendo DS.\nNovit\u00e0.\nRispetto al predecessore Pro Evolution Soccer 5, sono presenti nuove licenze di squadre come alcune nazionali e, per quanto riguarda i club, la Ligue 1 si aggiunge a Serie A, Eredivisie e Primera Divisi\u00f3n (Spagna) tra i campionati con licenza, e si aggiungono altre squadre europee come , e , oltre a quelle inserite a partire dalla terza versione, mentre \u00e8 venuta a mancare la licenza del Chelsea pur mantenendo i giocatori con le rispettive licenze; inoltre tutto il campionato tedesco eccetto il Bayern \u00e8 stato smantellato, a favore di una serie di squadre \"vuote\" completamente personalizzabili.\nDa segnalare un rinnovamento del \"Campionato Master\" e una nuova modalit\u00e0 di gioco, denominata \"sfida internazionale\". Nel gioco \u00e8 presente anche la Juventus che, pur militando in Serie B, \u00e8 comunque inserita nel consueto raggruppamento \"Altre leghe\". Sono presenti inoltre le licenze per i palloni della Reebok, Adidas e nella Liga spagnola c'\u00e8 il pallone della Nike. I testimonial sono Adriano, a quel tempo giocatore dell'Inter e Luca Toni, allora alla Fiorentina.\nOnline.\nAnche in questa edizione troviamo il gioco online, in cui gli utenti di tutta Europa si sfidano tra loro. In aggiunta alle sfide singole, ci sono quelle tra gruppi.\nTecnologia.\nPer quanto riguarda l'aspetto grafico, non ci sono grandi cambiamenti rispetto al capitolo precedente; anche il sonoro (musiche, tifo e commenti) \u00e8 rimasto a livelli discreti. Passo in avanti rispetto ai predecessori sono le animazioni dei portieri. Il gioco ha acquistato maggiore rapidit\u00e0 rispetto a Pro Evolution Soccer 5 anche se questo \u00e8 stato considerato un primo segnale di allontanamento dalla simulazione verso un gameplay maggiormente arcade. In questa versione l'opzione modifica \u00e8 di grande importanza poich\u00e9 permette, con qualche accorgimento in pi\u00f9 rispetto ai precedenti PES, di creare scarpe, loghi, emblemi delle squadre e maglie con relativa facilit\u00e0. Dalle opzioni di gioco, inoltre, tramite il PES Shop (una sorta di negozio virtuale, presente a partire da Pro Evolution Soccer 3) \u00e8 possibile sbloccare nuovi contenuti di gioco attraverso i punti PES (si guadagnano dopo ogni partita giocata o dopo un trofeo vinto) come giocatori speciali, acconciature extra, o particolari effetti visivi durante una partita, quali ad esempio partita a velocit\u00e0 doppia o pallone con traiettoria multicolore durante i replay.\nSquadre di club.\nAltre squadre.\n\"I due seguenti club fittizi si trovano nel campionato \"Altre Leghe B\"\"."}
{"id": "745386", "revid": "1305772", "url": "https://it.wikipedia.org/wiki?curid=745386", "title": "Littorio", "text": "Littorio \u00e8 un aggettivo che significa letteralmente \"del littore\". Compare in diversi contesti, legati all'Italia fascista."}
{"id": "745388", "revid": "10652", "url": "https://it.wikipedia.org/wiki?curid=745388", "title": "Tuber albidum", "text": ""}
{"id": "745394", "revid": "198277", "url": "https://it.wikipedia.org/wiki?curid=745394", "title": "Juventus Football Club 1984-1985", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1984-1985.\nStagione.\nPochi i ritocchi apportati nell'estate 1984 alla rosa della Juventus, reduce da un \"double\" continentale e decisa, in questa stagione, a realizzare un \"grande slam\" mai raggiunto prima da alcuna squadra, ovvero collezionare successi in tutte le maggiori competizioni calcistiche per club d'Europa. Confermato pressoch\u00e9 in toto l\"undici\" titolare della precedente annata, nel gruppo di Trapattoni si segnalarono unicamente le partenze di uno storico protagonista dell'ultimo decennio a tinte bianche e nere, il terzino Claudio Gentile, il quale si svincol\u00f2 accasandosi alla Fiorentina, e del centravanti Domenico Penzo, ceduto al Napoli dopo un solo e scialbo anno a Torino. A sostituirli arrivarono, rispettivamente, Luciano Favero dall'Avellino e Massimo Briaschi dal Genoa; venne inoltre prelevato in terza serie, dal Parma, il giovane prospetto Stefano Pioli.\nIl primo titolo in palio della stagione fu la Supercoppa UEFA, cui la squadra accedette grazie alla vittoria in Coppa delle Coppe della stagione precedente; avversaria nella competizione fu il detentore della Coppa dei Campioni. Per motivi di calendario fu problematico trovare due date libere (andata e ritorno) per disputare tale competizione, fino a quando, in dicembre, fu raggiunto un accordo tra i due club per disputare la competizione in gara unica; a seguito di un sorteggio informale tenutosi fra il presidente bianconero Boniperti e il direttore generale del club inglese Robinson, fu deciso che questa si sarebbe disputata in Italia, il 16 gennaio 1985, al Comunale di Torino: la Juventus vinse l'incontro 2-0 con doppietta di Zbigniew Boniek, divenendo cos\u00ec la prima squadra italiana a far proprio tale trofeo.\nIn campionato la Juventus rimase sempre in posizioni di secondo piano, essendo la lotta scudetto confinata a , e , poi risoltasi a dispetto dei pronostici in favore di quest'ultima; anche in Coppa Italia il cammino dei bianconeri si rivel\u00f2 infruttuoso, eliminati ai quarti di finale dal modesto di questa fase storica. La squadra torinese appariva distratta dall'impegno in Coppa dei Campioni dove progred\u00ec fino alla finale, che vedeva come avversaria nuovamente i \"Reds\" per la seconda volta in quattro mesi.\nL'incontro era in programma all'Heysel di Bruxelles, in Belgio, il 29 maggio 1985: gli eventi che lo precedettero, i quali causarono la morte di 39 sostenitori della Juventus, trasformarono quel giorno in una delle maggiori tragedie nella storia dello sport. Per sfuggire all'assalto degli \"hooligan\" inglesi, un gruppo di tifosi italiani si ritir\u00f2 in massa contro il muro di recinzione di un settore dello stadio, che non resse l'improvviso carico e fran\u00f2 provocando la caduta al suolo circa dieci metri sottostante di numerose persone, uccidendone 39 e provocando pi\u00f9 di 200 feriti.\nNonostante l'iniziale richiesta della societ\u00e0 torinese di non disputare la finale, questa si tenne per volere congiunto dell'UEFA, del Ministero dell'Interno belga, del sindaco e della polizia di Bruxelles, con la motivazione di favorire l'intervento delle forze dell'ordine: i bianconeri vinsero la gara per 1-0 grazie a un calcio di rigore trasformato da Michel Platini. Con tale vittoria, nella notte pi\u00f9 triste della sua storia, la Juventus divenne la prima squadra europea a mettere in bacheca tutte le competizioni stagionali di club dell'UEFA. Qualche anno dopo, il 12 luglio 1988 a Ginevra, in Svizzera, l'organismo calcistico continentale consegn\u00f2 al club una speciale Targa UEFA a sancire il primato raggiunto."}
{"id": "745396", "revid": "32428", "url": "https://it.wikipedia.org/wiki?curid=745396", "title": "Chiesa di Santa Anna dei Lombardi", "text": ""}
{"id": "745399", "revid": "640277", "url": "https://it.wikipedia.org/wiki?curid=745399", "title": "Kaishakunin", "text": "Un kaishakunin (giapponese: \u4ecb\u932f\u4eba) \u00e8 una persona incaricata di fare da \"secondo\" durante il seppuku, il suicidio rituale giapponese: \u00e8 suo compito, nella fattispecie, il kaishaku, ovvero la decapitazione del suicida durante l'agonia.\nIl ruolo.\nOltre al bisogno oggettivo di risparmiare al suicida le immani sofferenze dello sventramento, il ruolo del \"kaishakunin\" trae origine dalla volont\u00e0 di evitare il disonore di cui si macchia il morente e chi lo osserva, soprattutto durante gli spasmi che accompagnano il suicida alla morte. Proprio per questa ragione la presenza di un secondo \u00e8 prevista e raccomandata a chi compie il gesto per una questione di onore, e non per chi si toglie la vita perch\u00e9 vinto dalla vergogna o dalla disgrazia.\nPer esempio, un signore della guerra sconfitto in battaglia che decida di compiere \"seppuku\" ha diritto a un secondo per lasciarsi morire in modo rispettoso, mentre un samurai a cui viene richiesto di uccidersi per qualche crimine, magari perch\u00e9 con le sue azioni ha gettato la disgrazia sul proprio clan, avr\u00e0 il dovere di togliersi la vita col massimo delle sofferenze.\nL'ultimo kaishakunin della storia di cui si abbia notizia fu Hiroyasu Koga, che decapit\u00f2 il romanziere Yukio Mishima quando questi fece seppuku, nel novembre 1970.\nIl rituale.\nTuttora conservato nei kata dello Iaid\u014d moderno, il rituale del \"kaishaku\" ha piccole variazioni tra le diverse scuole di scherma giapponesi, ma tutte devono seguire alcuni punti comuni:"}
{"id": "745400", "revid": "125407918", "url": "https://it.wikipedia.org/wiki?curid=745400", "title": "Juventus Football Club 1983-1984", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1983-1984.\nStagione.\nNell'estate 1983 lasciarono la Juventus due \"bandiere\" del precedente decennio come Zoff e Bettega: il primo, all'et\u00e0 di quarantuno anni, chiuse definitivamente la sua lunga e plurivittoriosa carriera entrando nei ranghi della societ\u00e0 come preparatore dei portieri, mentre il secondo scelse di trascorrere in Canada, ai , il suo ultimo anno da calciatore. I rispettivi posti nell\"undici\" titolare furono presi da Stefano Tacconi, promettente portiere arrivato dall', il quale vinse la concorrenza interna di Bodini, e da Domenico Penzo, punta che ben aveva figurato nelle precedenti stagioni tra le file del .\nNonostante queste due importanti defezioni, il club sabaudo pot\u00e9 far leva sul talento e sulle giocate di una coppia offensiva Boniek-Platini ormai sempre pi\u00f9 rodata, tornando cos\u00ec alla vittoria del campionato italiano. Dopo un'iniziale corsa a tre coi campioni uscenti della e con l\"outsider\" Verona, nel girone di ritorno i bianconeri seppero allungare in testa alla graduatoria lasciandosi dietro le inseguitrici, vincendo abbastanza agevolmente il ventunesimo scudetto della loro storia; la matematica certezza del titolo giunse con un turno di anticipo, grazie a un pareggio interno contro l'Avellino che port\u00f2 a quattro i punti di vantaggio sui giallorossi.\nA corollario del successo tricolore, \"Le Roi\" Platini vinse per la seconda volta consecutiva la classifica marcatori del torneo, con 20 reti, superando di una lunghezza il brasiliano Zico dell'. Da ricordare inoltre l'incontro vinto a Catania il 20 novembre, che fino al 2004 rimase l'ultimo giocato in Sicilia dalla \"Vecchia Signora\" \u2014 che tuttavia, nel 1996, disputer\u00e0 a Palermo la finale di ritorno della Supercoppa UEFA.\nAltrettanto positivo fu il cammino in Europa dove il club torinese colse la sua seconda affermazione internazionale, nonch\u00e9 il suo secondo \"double\" continentale, dopo quello del 1976-1977, mettendo in bacheca per la prima e unica volta la Coppa delle Coppe, conquistata superando 2-1 il nella vittoriosa finale di Basilea; tra i maggiori artefici del successo europeo ci fu Beniamino Vignola, la cosiddetta riserva \"di lusso\" di \"Platoche\", che contro i lusitani mise a referto un gol e un assist, e che anche in Serie A seppe ritagliarsi un importante spazio nel momento decisivo della stagione.\nLa Coppa Italia vide invece i piemontesi uscire agli ottavi per mano della rivelazione , formazione di Serie C1 poi sorprendente semifinalista dell'edizione.\nMaglie e sponsor.\nLo sponsor tecnico per la stagione 1983-1984 fu Kappa, mentre lo sponsor ufficiale fu Ariston.\nIn questa stagione, alla classica divisa casalinga a strisce verticali bianconere, con pantaloni e calze bianche, fece da contraltare il debutto di una nuova muta da trasferta: la Juventus abbandon\u00f2 infatti il completo di cortesia blu che utilizzava ormai dai primi anni 1970, presentando una nuova uniforme giallobl\u00f9; questa, che riprendeva i due colori comunali della Citt\u00e0 di Torino \u2014 e in breve divenne tra le pi\u00f9 iconiche mute da trasferta della squadra piemontese \u2014, era composta da maglia e calzettoni gialli, spezzati da pantaloncini blu. Il succitato completo blu venne declassato a terza scelta, e vestito fugacemente solo nel precampionato.\nSul petto di tutte le casacche, all'altezza del cuore, era presente la \"scatolina\" bordata d'oro atta a contenere le allora due stelle.\nOrganigramma societario.\nArea direttiva\nArea sanitaria\nArea tecnica"}
{"id": "745404", "revid": "316629", "url": "https://it.wikipedia.org/wiki?curid=745404", "title": "L'italiana in Algeri", "text": "L'italiana in Algeri \u00e8 un dramma giocoso in due atti di Gioachino Rossini, su libretto di Angelo Anelli, andata in scena per la prima volta a Venezia il 22 maggio 1813.\nVicende storiche.\nIl testo di Angelo Anelli, un dramma giocoso in due atti appartenente al genere dell'opera buffa, era gi\u00e0 stato musicato nel 1808 da Luigi Mosca e si ispirava vagamente ad un fatto di cronaca realmente accaduto: la vicenda di Antonietta Frapolli, signora milanese rapita dai corsari nel 1805, portata nell'harem del bey di Algeri Mustaf\u00e0-ibn-Ibrahim e poi ritornata in Italia. Com'era d'uso comune allora, un Rossini ancora solo ventunenne riprese lo stesso libretto (con alcuni cambiamenti affidati a Gaetano Rossi) e compose l'opera in tutta fretta (qualcuno dice in 27 giorni, altri sostengono addirittura solo in 18). Per la perfetta commistione fra sentimentale, buffo e serio, l'opera \u00e8 stata definita da Stendhal come \"la perfezione del genere buffo\".\nIl melodramma venne rappresentato per la prima volta al Teatro San Benedetto di Venezia ed ebbe subito un ottimo successo, anche grazie alla compagnia di canto comprendente Marietta Marcolini (Isabella) e Filippo Galli (Mustaf\u00e0). Per la Marcolini Rossini aveva gi\u00e0 composto \"L'equivoco stravagante\", \"Ciro in Babilonia\" e \"La pietra del paragone\". Rossini diresse poi l'opera a Vicenza nel 1813 (con una nuova cavatina per la protagonista, \"Cimentando i venti e l'onde\", al posto dell'originaria \"Cruda sorte\"), a Milano nel 1814 (con ulteriori modifiche, tra cui l'inserimento nel secondo atto di una nuova cavatina per Lindoro, \"Concedi amor pietoso\") ed a Napoli nel 1815 (con la sostituzione del troppo politicamente esposto rond\u00f2 di Isabella, \"Pensa alla patria\", con un meno compromettente \"Sullo stil de' viaggiatori).\nL'opera rimase in repertorio, in Europa e negli Stati Uniti, per quasi tutto l'Ottocento, anche quando la diffusione delle opere rossiniane era ormai in deciso declino. La prima ripresa novecentesca risale all'edizione torinese del 1925, diretta da Vittorio Gui ed interpretata da Conchita Supervia, che dest\u00f2 l'entusiasmo di Richard Strauss, e da allora, \"L'italiana\" \u00e8 rimasta, insieme a \"Il barbiere di Siviglia\", a \"La Cenerentola\" e, in misura minore, al \"Guglielmo Tell\", una delle opere di Rossini pi\u00f9 rappresentate nel repertorio dei teatri lirici di tutto il mondo.\nTrama.\nAtto Primo.\nScena I.\n\"Scena: Piccola sala negli appartamenti di Mustaf\u00e0, bey di Algeri e la moglie Elvira.\"\nConfortata dagli eunuchi, Elvira si lamenta con la confidente Zulma della freddezza del proprio marito.\nEntra il capitano dei corsari Haly, annunciando l'arrivo di Mustaf\u00e0.\nFattasi coraggio Elvira tenta di parlare allo sposo, ma il bey risponde con durezza: \u00e8 inutile continuare a seccarlo, di lei non sa che farsene.\nRimasto solo insieme ad Haly, Mustaf\u00e0 gli comunica la sua decisione di liberarsi di Elvira dandola in moglie al suo giovane schiavo italiano Lindoro. Il bey \u00e8 stanco delle proprie schiave e chiede che, pena la morte, i corsari gli trovino una donna italiana, il cui carattere \u00e8 riconosciuto particolarmente vivace.\nIl giovane Lindoro, schiavo ad Algeri da ormai tre mesi, medita sulla propria sorte di amante diviso dall'amata e soltanto pensando alla sua cara Isabella riesce a trovare pace.\nPoco dopo giunge Mustaf\u00e0 che gli comunica la propria decisione di dargli moglie. Lindoro cerca di resistere a tale bizzarra proposta enunciando le qualit\u00e0 che una donna dovrebbe avere per diventare sua sposa, ma il bey non gli lascia scelta, rispondendo che Elvira le possiede tutte.\nScena II.\nScena: \"Spiaggia di mare.\"\nNaufragato per una violenta burrasca, un vascello \u00e8 abbordato dai corsari. Haly ed i suoi uomini esultano per il cospicuo bottino e per gli schiavi. Tra questi viene subito notata per la straordinaria bellezza l'italiana Isabella. La fanciulla si lamenta per la sorte avversa e per il pericolo in cui si trova, essendosi imbarcata alla ricerca del fidanzato Lindoro.\nSubito per\u00f2 si fa coraggio e, tra le parole di ammirazione degli stessi corsari che la vedono perfetta preda per il bey, decide di utilizzare le armi della seduzione e dell'astuzia per liberarsi da questa situazione.\nCon Isabella \u00e8 catturato anche Taddeo, suo compagno di viaggio e spasimante, che per non destare sospetti viene fatto passare per lo zio di lei.\nUna volta soli, Taddeo e Isabella riflettono sulla loro situazione: Taddeo \u00e8 in grande agitazione, mentre Isabella ostenta tranquillit\u00e0; tra i due comincia un diverbio che li vede sul punto di separare le loro strade, ma alla fine optano per la prudenza e si risolvono a rimanere uniti pur sotto le mentite spoglie di zio e nipote.\nScena III.\nScena: \"Sala nel palazzo di Mustaf\u00e0.\"\nZulma tenta di avvicinare Elvira e Lindoro che dichiarano di non aver nessuna intenzione di unirsi in matrimonio. Giunge Mustaf\u00e0 che offre a Lindoro la possibilit\u00e0 di ritornare in patria, a patto che porti con s\u00e9 Elvira. Il giovane pur di tornare a casa accetta.\nElvira \u00e8 sconcertata della decisione ed \u00e8 sul punto di chiederne conto al bey, quando Haly gli annuncia la cattura della splendida italiana.\nMustaf\u00e0 non sta pi\u00f9 nella pelle, dopo aver invitato Elvira e Zulma ad affrettare la partenza, si abbandona all'esultanza per la notizia. Elvira intanto \u00e8 disperata perch\u00e9 sente di amare ancora Mustaf\u00e0, e a Lindoro che le prospetta una nuova vita in Italia, ella dichiara di non voler partire senza aver salutato un'ultima volta lo sposo.\nScena IV.\nScena \"Grande salone nel palazzo di Mustaf\u00e0.\"\nIl bey impaziente circondato dagli eunuchi attende l'arrivo della nuova schiava. Haly la annuncia e, come la vedono, tutti i presenti rimangono colpiti dalla sua bellezza. Isabella d'altra parte, capisce subito di poter facilmente avere la meglio sul bey ed inizia a lusingarlo con una richiesta di consolazione: il bey si sente gi\u00e0 innamorato e a stento riesce a trattenerlo Haly. Intanto si fa avanti Taddeo rivendicando, in qualit\u00e0 di zio, di poter stare vicino alla nipote.\nGiungono Lindoro, Elvira e Zulma per salutare il bey prima della partenza; Isabella subito riconosce l'amato Lindoro e lo stupore dei due non sfugge ai presenti che per\u00f2 non capiscono.\nSubito Isabella riprende l'iniziativa chiedendo a Mustaf\u00e0 chi \u00e8 la donna con Lindoro. Il bey spiega le sue intenzioni circa il matrimonio tra Lindoro ed Elvira. Isabella gli risponde che quello di ripudiare la moglie \u00e8 un costume talmente barbaro che non potrebbe mai amare l'uomo che lo mettesse in atto.\nTra lo stupore dei presenti, Isabella riesce cos\u00ec ad ottenere da Mustaf\u00e0 che Elvira rimanga ad Algeri e che Lindoro diventi suo schiavo personale.\nAtto Secondo.\nScena I.\nScena: \"Piccola sala comune agli appartamenti di Mustaf\u00e0 e di Elvira.\"\nMustaf\u00e0 \u00e8 totalmente alla merc\u00e9 del fascino di Isabella: tutti commentano divertiti la nuova situazione.\nGiunge il bey e incarica le donne di riferire a Isabella che andr\u00e0 da lei per prendere il caff\u00e8, vantandosi di saper bene come trattare una donna del genere. Elvira finge di assecondarlo, fingendosi dalla sua parte. Usciti tutti, passa Isabella, lagnandosi dell'infedelt\u00e0 di Lindoro che la raggiunge e la rassicura del suo amore: le spiega di non avere intenzione di sposare Elvira e di avere accettato solamente per poter tornare in Italia e rivedere lei.\nTranquillizzata, Isabella gli d\u00e0 appuntamento in un vicino bosco per accordarsi sulla maniera di fuggire da Algeri.\nUscita Isabella, Lindoro gioisce del ritrovato amore. Torna Mustaf\u00e0 smanioso di rimanere solo con Isabella, ma viene fermato da Taddeo, terrorizzato dal fatto che Haly lo stia seguendo. Il bey spiega che se il capitano dei corsari lo sta cercando non \u00e8 per sottoporlo ad un supplizio (Taddeo \u00e8 costantemente terrorizzato dall'idea di finire impalato), bens\u00ec per insignirlo del titolo di \"Kaimakan\", cio\u00e8 \"luogotenente\", in segno di stima e rispetto verso di lui nella sua qualit\u00e0 di zio di Isabella.\nTaddeo viene dunque abbigliato alla turca, con tanto di turbante e sciabola, come si conviene al suo nuovo \"status\".\nIl bey gli fa dunque intendere come il suo compito sia quello di intercedere in suo favore con Isabella; Taddeo appena comprende di dover addirittura fare da \"paralume\" tra la donna di cui \u00e8 innamorato e Mustaf\u00e0, cerca di rifiutare, ma due occhiate di collera da parte del bey sono sufficienti a fargli cambiare idea.\nScena II.\n\"Scena: Appartamento magnifico nella reggia del bey.\"\nElvira e Zulma riferiscono ad Isabella che il bey sar\u00e0 da lei tra poco; la ragazza nel prepararsi con cura all'appuntamento, impartisce una lezione di seduzione alle donne. Invita Elvira a non disperare e le chiede di nascondersi nella stanza accanto e di lasciar fare a lei. Prende poi ad abbigliarsi e, quando capisce di essere osservata da Mustaf\u00e0, finge di mettere tutta la propria cura nei preparativi per amore del Turco. Assieme al bey, furenti di gelosia, la osservano nascosti anche Lindoro e Taddeo. Mustaf\u00e0, pazzo di desiderio, ordina a Taddeo di lasciarlo solo con lei non appena comincer\u00e0 a starnutire. Lindoro introduce finalmente Isabella e Mustaf\u00e0 le mostra Taddeo nel nuovo abbigliamento da Kaimakan. Mentre la ragazza osserva divertita, Lindoro finge di partecipare alle trame di Mustaf\u00e0 suggerendogli che se la ragazza si \u00e8 abbigliata con tanta cura, lo ha fatto sicuramente per piacergli. Il bey pensa che sia giunto il momento giusto e con uno starnuto invita Taddeo ad allontanarsi; questi per\u00f2 finge di non sentire e, a complicare le cose, ci si mette anche Isabella che invita Elvira a sedersi al tavolo con loro per prendere il caff\u00e8.\nNel divertimento generale Mustaf\u00e0 goffamente furibondo impreca con tutti quanti per avergli fatto saltare l'appuntamento galante.\nScena III.\n\"Scena: Nella piccola sala di prima.\"\nHaly riflette soddisfatto su quanto accaduto a Mustaf\u00e0: lui \u00e8 un uomo di mondo e sa bene che carattere abbiano le italiane.\nUscito Haly, giungono discutendo tra loro Lindoro e Taddeo: il primo lo ha appena reso partecipe del piano di Isabella per fuggire da Algeri con il resto degli schiavi italiani.\nTaddeo gli rivela di non essere lo zio della fanciulla, ma l'amante e di considerarsi pi\u00f9 fortunato del precedente fidanzato di lei, un certo Lindoro.\nLindoro \u00e8 divertito dall'illusione di Taddeo, ma gli ricorda di attenersi al piano stabilito. La burla ha inizio e quando giunge Mustaf\u00e0 furente di rabbia, Taddeo e Lindoro lo blandiscono spiegandogli che Isabella, per testimoniargli la propria passione, ha deciso di nominarlo \"Pappataci\". Mustaf\u00e0 \u00e8 confuso: che vuol dire Pappataci? Lindoro gli spiega che questo titolo viene conferito agli amanti instancabili (ma in realt\u00e0 \u00e8 il nome di un fastidioso insetto), mentre Taddeo gli presenta la nomina come giusto ringraziamento per la sua recente carica di Kaimakan. I due spiegano poi al bey quali siano i compiti del Pappataci: mangiare, bere e dormire attorniato dalle donne. Usciti i tre, entrano Haly e Zulma dai quali apprendiamo che Isabella ha fatto donare agli eunuchi e alle guardie una gran quantit\u00e0 di vino e di liquori per festeggiare la cerimonia di nomina a Pappataci del bey programmata per la sera stessa.\nScena IV.\n\"Scena: Appartamento magnifico nella reggia del bey.\"\nTaddeo apprende da Lindoro che Isabella, con la scusa della cerimonia di nomina a Pappataci, ha ottenuto la partecipazione alla festa di tutti gli schiavi italiani. Giunge infatti la ragazza, a seguito di un nutrito gruppo di italiani, che si dichiarano pronti all'azione. Isabella li incita con fierezza alla riscossa e rimprovera Taddeo delle sue risate, avvertendolo che potrebbe essere lui stesso a finire deriso. Invita poi l'amato Lindoro a pensare alla patria e a prendere esempio dal valore dei suoi connazionali.\nDopo essersi assicurata della prontezza all'azione dei suoi uomini, Isabella si abbandona alla speranza di rivedere la sua patria. Intanto Taddeo, illudendosi, pensa soddisfatto che tutto il piano architettato da Isabella sia stato fatto allo scopo di tornare con lui.\nGiunge Mustaf\u00e0, lo segue Lindoro con una parte degli schiavi vestiti bizzarramente da \"Pappataci\": Lindoro presenta Mustaf\u00e0 al gruppo che si dichiara disposto ad accoglierlo nella confraternita.\nDopo che anche il bey \u00e8 vestito con gli abiti da Pappataci, Isabella chiede a Taddeo di leggere i compiti a cui dovr\u00e0 obbedire per essere degno di tale carica, sotto giuramento solenne: non vedere, non sentire e tacere. Il compito del Pappataci \u00e8 quello di mangiare, bere e tacere.\nIl bey riferisce di aver capito perfettamente e di saper eseguire tale compito meglio di chiunque altro.\nPer provare se il nuovo candidato sia degno della carica, viene fatta introdurre una mensa imbandita di vivande che il candidato dovr\u00e0 consumare rimanendo impassibile a ci\u00f2 che vede e a ci\u00f2 che sente.\nNel frattempo si avvicina un vascello, dal quale gli schiavi europei invitano ad affrettare la partenza.\nQuando Isabella e Lindoro si avviano insieme, Taddeo comprende allora che i due sono amanti. Cerca di avvertire Mustaf\u00e0 che, pensando faccia tutto parte della prova, si rifiuta di dargli ascolto. A Taddeo non resta che fare buon viso a cattiva sorte ed imbarcarsi pure lui, anche e soprattutto per evitare la vendetta di Mustaf\u00e0.\nQuando, scosso da Elvira e Zulma, il bey si accorge dell'inganno, cerca di chiamare le sue guardie, molte delle quali sono per\u00f2 ubriache.\nMustaf\u00e0 si dichiara pronto a tornare all'amore della moglie: basta con le italiane.\nGli italiani si allontanano dunque felici e la concordia \u00e8 ristabilita.\nIl tutto si chiude con una morale: una donna, se lo vuole, con le sue arti di seduzione pu\u00f2 ingannare chicchessia.\nOrganico orchestrale.\nLa partitura di Rossini prevede l'utilizzo di:\nPer i recitativi secchi:\nOpere derivate.\nDall'opera lirica \u00e8 stato tratto nel 1969 il cortometraggio d'animazione omonimo, diretto da Giulio Gianini ed Emanuele Luzzati, che sulle note dell'ouverture rappresenta una versione semplificata dell'intreccio."}
{"id": "745407", "revid": "198277", "url": "https://it.wikipedia.org/wiki?curid=745407", "title": "Juventus Football Club 1982-1983", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1982-1983.\nStagione.\nL'annata 1982-1983 fu contraddistinta dall'esordio in bianconero di due nuovi stranieri, la mezzapunta polacca Zbigniew Boniek e il fantasista francese Michel Platini, i quali arricchirono una rosa che si presentava ai nastri di partenza con ben sei campioni del mondo (Zoff, Gentile, Cabrini, Scirea, Tardelli e Rossi), sufficientemente attrezzata per cercare la vittoria in tutte le competizioni. Al termine del campionato di Serie A la Juventus si piazz\u00f2 al secondo posto dietro la , staccata di quattro lunghezze, con Platini il quale, nonostante un impatto difficile con il calcio italiano, alla fine vinse la classifica dei capocannonieri con 16 reti.\nLa squadra raggiunse la sua seconda finale di Coppa dei Campioni, contro i tedeschi d'Occidente dell': a dispetto dei pronostici che davano per favorita la \"Vecchia Signora\" \u2014 che oltre a vantare nelle proprie fila il capocannoniere dell'edizione (prima volta assoluta per un bianconero), un Paolo Rossi peraltro insignito del Pallone d'oro 1982, nel corso del suo cammino aveva anche estromesso i detentori del trofeo, gli inglesi dell' \u2014, venne battuta ad Atene con il risultato di 0-1 con un gol di Felix Magath.\nLa stagione si chiuse quindi in maniera agrodolce per la Juventus, che un mese dopo la sconfitta europea sollev\u00f2 per la settima volta nella sua storia la Coppa Italia, vinta battendo nella doppia finale il : nella gara di andata al Bentegodi gli scaligeri si aggiudicarono l'incontro per 2-0, tuttavia al ritorno al Comunale la Juventus riusc\u00ec a ribaltare il risultato vincendo 3-0 ai tempi supplementari con gol di Rossi e doppietta di Platini, con la decisiva rete del francese arrivata allo scadere dell\"overtime\". A corollario, tra giugno e luglio i torinesi ottennero un prestigioso successo nel Mundialito Clubs.\nTale annata costitu\u00ec l'ultima esibizione in campo con i colori bianconeri del portiere Dino Zoff e dell'attaccante Roberto Bettega: il primo si ritir\u00f2 dall'attivit\u00e0 agonistica al termine della stessa, mentre il secondo aveva gi\u00e0 lasciato la squadra dopo la finale di Atene per andare a concludere la propria carriera in Canada.\nMaglie e sponsor.\nIl fornitore tecnico per la stagione 1982-1983 fu Kappa, mentre lo sponsor ufficiale fu Ariston.\nLa prima divisa bianconera ricalc\u00f2 quella portata al debutto della stagione precedente, segnalandosi nella versione utilizzata in campionato unicamente per l'invenzione della \u00abscatolina\u00bb sul lato sinistro del petto, abbinata allo scudetto: una soluzione atta a contenere le due stelle dopo la sopravvenuta conquista, pochi mesi prima, del ventesimo titolo italiano. Al contrario nelle coppe, la Juventus impieg\u00f2 una differente versione della maglia, talvolta priva della suddetta \u00abscatolina\u00bb, e soprattutto caratterizzata dal palo centrale nero anzich\u00e9 bianco, nonch\u00e9 dal maggiore spazio riservato allo sponsor; in occasione di alcune trasferte continentali, tuttavia, a causa dei diversi regolamenti la squadra torinese dovette sfoggiare casacche prive del marchio Ariston.\nAnche la divisa di cortesia ripropose il modello utilizzato nelle pi\u00f9 recenti stagioni, ovvero blu con bordini bianconeri; tuttavia, nella sola trasferta polacca del 20 aprile 1983 contro il e valevole come \"retour match\" della semifinale di Coppa dei Campioni, la Juventus scese in campo \u2014 per motivi rimasti ignoti \u2014 con un'inedita casacca celeste, rimasta un \"unicum\" nella storia bianconera.\nOrganigramma societario.\nArea direttiva\nArea tecnica\nArea sanitaria"}
{"id": "745409", "revid": "68012", "url": "https://it.wikipedia.org/wiki?curid=745409", "title": "Aggiunta", "text": ""}
{"id": "745413", "revid": "44627", "url": "https://it.wikipedia.org/wiki?curid=745413", "title": "Isotonia", "text": ""}
{"id": "745416", "revid": "287204", "url": "https://it.wikipedia.org/wiki?curid=745416", "title": "Juventus Football Club 1981-1982", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1981-1982.\nStagione.\nIn quest'annata fece il suo debutto in bianconero Bonini, prelevato dal neopromosso , mediano sammarinese (ma assimilabile in quegli anni ai calciatori italiani) che divenne titolare al posto di un capitan Furino ormai in fase calante. Giunsero inoltre a Torino nuovi giocatori come Paolo Rossi (tuttavia indisponibile per larga parte della stagione, causa la precedente squalifica nell'ambito dello \"scandalo Totonero\"), e si ritagliarono sempre p\u00f9 spazio i giovani Marocchino e Galderisi \u2014 questo ultimo frettolosamente promosso dal vivaio a campionato in corso, onde sostituire Bettega gravemente infortunatosi a fine 1981 nella trasferta di Coppa dei Campioni contro l'.\nCon questi rinforzi la Juventus vinse il ventesimo scudetto della sua storia, potendo cos\u00ec cucirsi sulla maglia la cosiddetta \"seconda stella\" \u2014 prima squadra nel paese a raggiungere tale traguardo \u2014, dopo un acceso duello con la seconda classificata che si risolse solo all'ultimo turno: il 16 maggio 1982, sul campo del , l'irlandese Brady si incaric\u00f2 di battere e segnare il rigore che a 15' dalla conclusione del torneo assegn\u00f2 il titolo ai bianconeri; questo pur sapendo di essere gi\u00e0 stato ceduto dalla societ\u00e0 torinese, dati i conclusi acquisti del francese Platini e del polacco Boniek e la norma che consentiva, all'epoca, il tesseramento di massimo due giocatori stranieri.\nDietro al miglior marcatore Virdis, decisivo fu l'apporto alla causa del giovane Galderisi, autore di 6 reti in campionato, comprensive della tripletta al nella \"classica\" vinta al Comunale per 3-2 il 14 febbraio. Tra le partite-simbolo della stagione ci fu anche la stracittadina del 7 marzo, vinta in rimonta per 4-2 dopo un doppio svantaggio, grazie a Brady, Tardelli e una doppietta di Scirea.\nDiede il suo contributo allo scudetto anche Rossi, sebbene la lunga squalifica inflittagli della giustizia sportiva gli avesse consentito di giocare solo le ultime tre partite di campionato (segnando peraltro al debutto in bianconero, il 2 maggio, nella vittoria per 5-1 sul campo dell'); ci\u00f2 convinse comunque il commissario tecnico azzurro Enzo Bearzot a convocarlo per il successivo , dove insieme ad altri 5 elementi del cosiddetto \"\" (Zoff, Gentile, Scirea, Cabrini e Tardelli) fu tra i protagonisti della vittoria italiana \u2014 emergendo quale capocannoniere dell'edizione e venendo poi insignito, alla fine dell'anno solare, del Pallone d'oro di \"France Football\" quale miglior calciatore europeo.\nPer la Juventus, pi\u00f9 avaro di soddisfazioni fu invece il cammino nelle altre competizioni stagionali. In Coppa dei Campioni, dopo aver superato al primo turno il ribaltando nel \"retour match\" di Torino la sconfitta patita in Scozia, la squadra fu estromessa agli ottavi di finale dai belgi dell'Anderlecht futuri semifinalisti; ancor pi\u00f9 breve fu il percorso in Coppa Italia dove i bianconeri vennero eliminati gi\u00e0 al primo turno, chiudendo dietro ai concittadini del , poi finalisti dell'edizione, il loro girone di qualificazione.\nMaglie e sponsor.\nIl fornitore tecnico per la stagione 1981-1982 fu Kappa. Grande novit\u00e0 dell'annata, a seguito della liberalizzazione attuata dalla Federcalcio nei campionati italiani, arriv\u00f2 per la prima volta un marchio pubblicitario, Ariston, sopra le maglie juventine: la nuova casacca debutt\u00f2 il 20 agosto 1981, in occasione di un'amichevole al Comunale contro i londinesi dell', e venne sfoggiata dalla squadra torinese in tutte le sfide di Serie A; nelle coppe continu\u00f2 invece a essere utilizzata una divisa priva dello sponsor.\nOrganigramma societario.\nArea direttiva\nArea tecnica\nArea sanitaria"}
{"id": "745417", "revid": "838137", "url": "https://it.wikipedia.org/wiki?curid=745417", "title": "Isomorfismo d'ordine", "text": "Nella teoria degli ordini, un isomorfismo d'ordine, o isotonia, \u00e8 una funzione biettiva tra insiemi parzialmente ordinati, che ha la caratteristica di conservare nel codominio le relazioni d'ordine definite nel dominio. Un isomorfismo d'ordine pu\u00f2 quindi essere considerato come una estensione del concetto di funzione monotona al di fuori dei comuni domini numerici.\nCome per gli altri isomorfismi, un isomorfismo d'ordine stabilisce una relazione di equivalenza tra due insiemi ordinati, che in questo modo fanno riferimento ad una medesima struttura d'ordine, in quanto ogni elemento di un insieme diventa interscambiabile con il suo corrispondente, senza alterare le relazioni d'ordine esistenti.\nDefinizione formale.\nDati due insiemi parzialmente ordinati formula_1 e formula_2, una funzione formula_3 \u00e8 detta isomorfismo d'ordine se \u00e8 suriettiva e se vale la seguente relazione:\nUn isomorfismo d'ordine si pu\u00f2 quindi definire come una immersione d'ordine suriettiva. \u00c8 da notare che nella definizione data \u00e8 implicita la biettivit\u00e0 della funzione; infatti, se formula_5 valgono entrambe le relazioni formula_6 e formula_7, da cui seguono formula_8 e formula_9, ovvero formula_10, e quindi la funzione \u00e8 iniettiva. Conseguentemente, si pu\u00f2 definire un isomorfismo d'ordine come una funzione monotona dotata di funzione inversa anch'essa monotona.\nAutomorfismo d'ordine.\nUn isomorfismo d'ordine da un insieme parzialmente ordinato a se stesso \u00e8 detto \"automorfismo d'ordine\". Oltre all'automorfismo banale costituito dalla identit\u00e0 insiemistica, in generale \u00e8 possibile costruire numerosi automorfismi in un insieme; ad esempio, nell'insieme dei numeri reali formula_11, dotati dell'usuale ordinamento, sono automorfismi d'ordine le traslazioni e le moltiplicazioni per numeri positivi (corrispondenti a delle dilatazioni):\ndove formula_13, formula_14.\nLe propriet\u00e0 di automorfismo d'ordine di queste operazioni sono utilizzate ad esempio nella risoluzione delle disequazioni.\nTipo d'ordine.\nSe due insiemi sono legati da un isomorfismo d'ordine, si dice che hanno ordini equivalenti, o appartengono al medesimo \"tipo d'ordine\"; la relazione cos\u00ec definita \u00e8 una relazione di equivalenza.\nLe classi di equivalenza corrispondenti agli insieme bene ordinati costituiscono i numeri ordinali.\nAd esempio, tutti gli insiemi finiti ben ordinati con la stessa cardinalit\u00e0 sono isomorfi tra di loro: infatti, dati i due insiemi formula_15 e formula_16, poich\u00e9 sono totalmente ordinati, \u00e8 possibile disporre i loro elementi in sequenza:\nl'isomorfismo d'ordine \u00e8 la funzione che associa tra loro gli elementi che si trovano nella medesima posizione:\nNell'ambito finito esiste pertanto una corrispondenza biunivoca tra numeri cardinali e numeri ordinali (che corrispondono in effetti ai numeri naturali; viceversa, esistono insiemi infiniti con la medesima cardinalit\u00e0, ma non isomorfi tra di loro e quindi appartenenti a numeri ordinali diversi.\nIl concetto di tipo d'ordine \u00e8 applicabile anche ad insiemi non ben ordinati, come l'insieme dei razionali con l'usuale ordinamento, usualmente indicato con formula_19.\nDato un insieme ordinato formula_20 il cui tipo d'ordine \u00e8 formula_21, il tipo d'ordine corrispondente all'ordinamento inverso formula_22 \u00e8 indicato con formula_23"}
{"id": "745420", "revid": "599013", "url": "https://it.wikipedia.org/wiki?curid=745420", "title": "Rolando Howell", "text": "Centro di 206 centimetri per circa 106 chili di peso, si \u00e8 formato nella Columbia University.\nCarriera.\nNella Serie A italiana ha giocato due stagioni con la Pallacanestro Varese dal 2005 al 2007 (9,4 punti e 7 rimbalzi di media il primo anno, 5,8 punti e 5,2 rimbalzi il secondo) e una a Capo d'Orlando nel 2007-2008 (9,4 punti e 5,7 rimbalzi). Sempre a Capo d'Orlando, tre anni prima, aveva vinto il campionato di Legadue 2004-2005 ed era stato votato miglior centro di quell'edizione.\nHa poi continuato la carriera tra Polonia, Libano, Portogallo, seconda serie spagnola, Giappone, Argentina, ancora Portogallo e Taiwan. La sua ultima parentesi da giocatore \u00e8 stata nel 2013-2014 in Libia, all'Al Mouttahed Tripoli.\n\u00c8 morto il 29 giugno 2016 all'et\u00e0 di 34 anni a seguito di una complicanza dopo una frattura cervicale dovuta a una caduta per svenimento. Durante il periodo di agonia, durato oltre un mese, era stato dichiarato paralizzato."}
{"id": "745429", "revid": "104458", "url": "https://it.wikipedia.org/wiki?curid=745429", "title": "Duca d'Alba", "text": ""}
{"id": "745433", "revid": "599013", "url": "https://it.wikipedia.org/wiki?curid=745433", "title": "Alessandro De Pol", "text": "Ala di 204 centimetri per circa 107 chili di peso, \u00e8 stato fino alla stagione 2007-08 capitano della Pallacanestro Varese.\nCarriera.\nClub.\nHa cominciato a praticare la pallacanestro nelle squadre giovanili della Pallacanestro Trieste Stefanel, dove vince il titolo italiano Juniores nel 1989. L'allenatore della prima squadra Bogdan Tanjevi\u0107, chiamato anni prima dal presidente della societ\u00e0 e sponsor principale, decide di puntare sui giovani e fa esordire de Pol nel massimo campionato di A1 l'anno successivo.\nIl campionato 1993-94 resta uno dei migliori per la Stefanel Trieste e per De Pol: dopo aver collezionato un secondo posto nella Coppa Kora\u0107 perdendo nella finale il PAOK Salonicco, la squadra viene eliminata alle semifinali scudetto dalla Scavolini Pesaro dopo una memorabile gara tre giocata a Trieste e persa dalla Stefanel per una serie di canestri da tre punti segnati da un giovanissimo Carlton Myers.\nNel 1994 la propriet\u00e0 decide di trasferire l'intera squadra a Milano, De Pol segue a malincuore la societ\u00e0, che con il medesimo organico (fatta eccezione per la guardia Portaluppi) vincer\u00e0 lo scudetto e la Coppa Italia nel 1996 ed otterr\u00e0 due secondi posti nelle Coppe Kora\u0107 del 1995 e del 1996. De Pol era una delle colonne della squadra, avendo giocato con gli stessi compagni per quasi dieci anni.\nNella stagione 1997-98 decide di cambiare squadra e va a raggiungere il concittadino Gianmarco Pozzecco alla Pallacanestro Varese. La squadra allenata da Carlo Recalcati \u00e8 improntata attorno al genio ed alla sregolatezza dello stesso Pozzecco e alla testa di un giovane Andrea Meneghin.\nDopo una stagione di assestamento, De Pol \u00e8 uno degli artefici della vittoria dello scudetto della stella (il decimo) della Pallacanestro Varese nel 1999. Quella stessa estate rivede buona parte degli ex compagni della Stefanel nella Nazionale affidata proprio al coach montenegrino Tanjevi\u0107; spedizione che terminer\u00e0 con un memorabile titolo europeo, il pi\u00f9 recente della Nazionale italiana di pallacanestro.\nNel luglio 1999, De Pol si trasferisce alla Virtus Roma: nonostante il contratto fosse quinquennale, la sua permanenza nella capitale dura una sola stagione.\nL'anno successivo (campionato 2000-01) \u00e8 quello del trasferimento del giocatore a Bologna sponda Fortitudo, dove ha ritrovato Andrea Meneghin. Anche quest'esperienza tuttavia termina dopo una stagione.\nDopo una parentesi nella Liga ACB (il massimo campionato di basket spagnolo) con la maglia del Gran Canaria, nel 2002 Sandrino De Pol torna a Varese dove ha il compito di fare da guida ad un gruppo di giovani.\nNegli ultimi anni la societ\u00e0 varesina non riesce a ricreare quella forza che la port\u00f2 a vincere lo scudetto del 1999. De Pol, capitano della squadra durante la stagione 2007-2008, reincontra il vecchio amico Meneghin.\nDopo il prematuro ritiro del figlio d'arte per gravi problemi fisici, la squadra varesina ha terminato la stagione nel peggiore dei modi: nonostante l'impegno del suo capitano, non si \u00e8 potuta evitare la retrocessione in Legadue.\nIl gm di Varese Francesco Vescovi non ha confermato De Pol che cos\u00ec, dopo otto anni, lascia Varese approdando ai Crabs Rimini in Legadue per la sua diciannovesima stagione a livello professionistico.\nIl 27 giugno 2009, con un'intervista, annuncia il suo ritiro per intraprendere la carriera di allenatore.\nInizia con la Tezenis Verona dove per la stagione 2009-10 ha fatto il vice di Pippo Faina nel campionato di Serie A Dilettanti, poi diventa capo-allenatore in terza serie a Castelletto Ticino, quindi torna ricoprire il ruolo di vice a Verona, dove assiste coach Ramagli in Legadue.\nNella stagione 2015-2016 torna a Trieste per allenare le giovanili dell'ASD BaskeTrieste.\nNazionale.\nEsordio: 14 ottobre 1993, Brindisi - 100-70.\nCon la maglia della Nazionale azzurra ha disputato complessivamente 137 gare, segnando 692 punti ed ha ottenuto le seguenti vittorie:\nHa inoltre disputato:\nTelecronista sportivo.\nDa alcuni anni a questa parte lavora come commentatore tecnico per le partite di Serie A, Coppa Italia e FIBA Champions League per il canale Rai Sport, facendo coppia col giornalista sportivo Maurizio Fanelli o, pi\u00f9 raramente, con Edi Dembinski."}
{"id": "745434", "revid": "17654", "url": "https://it.wikipedia.org/wiki?curid=745434", "title": "Les diamants du Kilimandjaro", "text": ""}
{"id": "745436", "revid": "17654", "url": "https://it.wikipedia.org/wiki?curid=745436", "title": "Les Diamants du Kilimandjaro", "text": ""}
{"id": "745438", "revid": "767487", "url": "https://it.wikipedia.org/wiki?curid=745438", "title": "Top of the Kids", "text": "Top of the Kids (conosciuto anche con l'abbreviazione di TOK) era un programma televisivo musicale in onda dall'ottobre del 2003 al 2005 su Disney Channel, presentato da Lucia Migliucci e Renato Sannio coaudiuvati nella conduzione in studio dal disegnatore Disney Claudio Sciarrone soprannominato \"Pen Fly\".\nContenuti.\nFin dalla prima stagione \u00e8 stato sempre trasmesso lo spazio Karaoke dove veniva visualizzato in basso allo schermo il testo di un video, tradotto anche in lingua italiana.\nAlla fine di ogni puntata veniva regalato ai cantanti il loro ritratto disegnato da PenFly.\nProduzione.\nIl nome della trasmissione \u00e8 stato ri-adattato alla versione ufficiale della classifica dei singoli in voga del momento \"Top of the Pops\".\nDalla seconda stagione sono stati affiancati ai presentatori 4 ragazzi che co-conducevano il programma: Bianca Corr\u00f2, Andrea Petrelli, Matteo Villa e Alice Giacomelli. Il gruppo \u00e8 stato soprannominato \"Tok Gang\". I primi tre citati hanno partecipato anche a \"Tok Planet\". Nella seconda stagione \u00e8 stato introdotto il pubblico in studio.\nIl programma veniva trasmesso dagli studi di Milano di Disney Channel.\nSpin-off.\nEsisteva anche uno spin-off del programma (in onda solo l'estate) intitolato \"TOK Planet\" dove venivano mostrate le performance degli artisti che si erano esibiti durante l'anno."}
{"id": "745440", "revid": "226458", "url": "https://it.wikipedia.org/wiki?curid=745440", "title": "Immersione d'ordine", "text": "Nella teoria degli ordini, una branca della matematica, un'immersione d'ordine \u00e8 una speciale funzione monotona, che consente di \"immergere\" un insieme parzialmente ordinato in un altro (cio\u00e8 di identificare un sottoinsieme del codominio che rappresenti un'immagine speculare dell'insieme di partenza) mantenendo le relazioni esistenti tra gli elementi.\nFormalmente, se (formula_1, \u2264S) e (formula_2, \u2264T) sono due insiemi insiemi parzialmente ordinati, formula_3 \u00e8 un'immersione d'ordine, e formula_1 pu\u00f2 essere \"immerso\" in formula_2, se per ogni formula_6 e formula_7 in formula_1 vale che\nNotare che formula_3 \u00e8 necessariamente iniettiva, infatti formula_11 = formula_12 vuol dire formula_11 \u2264T formula_12 e formula_12 \u2264T formula_11, e quindi formula_6 \u2264S formula_7 e formula_7 \u2264S formula_6. Un isomorfismo d'ordine pu\u00f2 essere caratterizzato come un'immersione d'ordine suriettiva. Ovviamente, formula_3 costituisce un isomorfismo d'ordine tra formula_1 e formula_26."}
{"id": "745445", "revid": "697352", "url": "https://it.wikipedia.org/wiki?curid=745445", "title": "Tok", "text": ""}
{"id": "745451", "revid": "119505690", "url": "https://it.wikipedia.org/wiki?curid=745451", "title": "Motoscafo", "text": "Il motoscafo \u00e8 una imbarcazione mossa da un motore a combustione interna.\nScafo veloce.\nLo \"scafo veloce\" o \"scafo potente\", dall'inglese \"Powerboat\" o \"Speedboat\", \u00e8 un motoscafo con un rapporto potenza peso molto elevato, ed utilizzato nelle varie competizioni sportive nautiche.\nCaratteristiche.\nI motoscafi si distinguono a seconda di dove sia situato il motore:\nSi distingue dalla motonave in quanto pu\u00f2 navigare solo entro i limiti delle acque costiere."}
{"id": "745452", "revid": "2108263", "url": "https://it.wikipedia.org/wiki?curid=745452", "title": "Regno di Arles", "text": "Il Regno di Arles, delle due Borgogne o Secondo Regno di Borgogna fu uno stato medievale sorto a cavallo dell'arco alpino occidentale e lungo il bacino del Rodano. Fu un regno indipendente dal 933 al 1032, poi venne inglobato nel Sacro Romano Impero sino a sciogliersi completamente nel XIII secolo.\nDescrizione.\nSecondo lo storico francese Paul Fournier il regno di Arles era uno stato nato per volont\u00e0 politica. Le varie popolazioni che si trovavano sul territorio non erano unite da nessun saldo legame e la struttura del regno era cos\u00ec artificiale che ci volle del tempo affinch\u00e9 il regno stesso fosse accetto anche nella sua denominazione. Alla monarchia non mancava solo il titolo ma anche il potere reale; il potere era nelle mani delle signorie ecclesiastiche di Besan\u00e7on, Lione e Vienne, poi nelle contee di Vienne, Moriana e Provenza ed infine, verso la fine del X secolo anche nella contea di Borgogna (Franca Contea) e nel marchesato di Provenza.\nAnche per la capitale non vi fu una residenza fissa: Arles era trascurata e i re preferirono risiedere a Vienne, mentre quando si recavano in Borgogna risiedevano a volte a Basilea, ma preferivano i monasteri e le abbazie come San Maurizio d'Agauno.\nStoria.\nIl regno nacque dal patto sottoscritto dal re della Borgogna Transgiurana Rodolfo II e Ugo di Provenza, che governava la Borgogna Cisgiurana (di cui faceva parte anche la Provenza), per conto del Re Ludovico il Cieco, per risolvere la disputa sul trono italiano. Secondo gli accordi, Ugo cedette la Provenza a Rodolfo, che a sua volta rinunci\u00f2 ad ogni pretesa sul regno d'Italia. Il regno delle due Borgogne cos\u00ec unificato venne chiamato regno di Arles. Nel 1032 mor\u00ec Rodolfo II e si estinse la dinastia regnante e il Regno di Arles fu conquistato da Corrado II il Salico, finendo per divenire parte del Sacro Romano Impero. Da quel momento gli imperatori furono teoricamente re di Arles ma non tutti si fecero incoronare personalmente. Tra coloro che vennero ufficialmente incoronati vi fu Federico Barbarossa. Nel 1257 Carlo I d'Angi\u00f2 acquist\u00f2 dalla casa di Baux i diritti al trono del regno di Arles e quando nel 1280 l'imperatore Rodolfo I d'Asburgo pens\u00f2 di ricostituire il regno dovette trattare con lui. Fu trovato tra i due sovrani un accordo in seguito al quale l'imperatore avrebbe ricostituito il regno per assegnarlo al figlio Carlo Lo Zoppo, principe di Salerno, che a sua volta avrebbe dovuto cederlo al momento delle nozze tra il nipote di Carlo I, Carlo Martello, e Clemenza, figlia di Rodolfo. Evento che non si realizz\u00f2 a causa dei Vespri siciliani. \nElenco dei sovrani.\nI re della dinastia dei Vecchi Welfen del regno di Arles furono: "}
{"id": "745467", "revid": "466539", "url": "https://it.wikipedia.org/wiki?curid=745467", "title": "Domenico Procacci", "text": "Biografia.\nNato e cresciuto a Bari, nel quartiere di Santo Spirito, si trasfer\u00ec a Roma all'inizio degli anni ottanta, dove frequent\u00f2 la Scuola di cinema Gaumont, durante la quale realizz\u00f2 pure un cortometraggio da regista presentato al MystFest di Cattolica del 1983.\nCome produttore ha iniziato l'attivit\u00e0 nel 1987, producendo il film \"Il grande Blek\", per il debutto alla regia di Giuseppe Piccioni.\nSuccessivamente \u00e8 stata la volta dell'opera prima di Sergio Rubini, \"La stazione\".\nNel 1989 fonda la Fandango, un progetto iniziato con la produzione cinematografica ed estesosi nel corso degli anni ad editoria (1998), musica (2001), web tv, radio web, distribuzione cinematografica (2000), gestione caff\u00e8 letterari e sale cinema; la Fandango rappresenta oggi una realt\u00e0 dinamica in un panorama nazionale segnato, in quegli stessi settori, da crisi.\nNel 1992 ha prodotto \"La corsa dell'innocente\" di Carlo Carlei, \"La bionda\", di Sergio Rubini, cos\u00ec come la prima esperienza internazionale di produzioni di \"lungo\", con \"Bad Boy Bubby\" dell'australiano Rolf de Heer, che vince alla Mostra del Cinema di Venezia, 1993 un Premio della giuria. La collaborazione con lo stesso regista australiano prosegue con \"Epsilon\" (1995), \"The Quiet Room\" (1996), \"Dance Me to My Song\" (1998), \"The Tracker\" (2002), \"Alexandra's Project\" (2003), fino a \"Ten Canoes\" (2006), che al Festival di Cannes 2006 ottiene il Premio Speciale della Giuria \"Un Certain Regard\".\nIl comune intento con Rolf De Heer di dare impulso alla promettente cinematografia australiana, suggerisce a Procacci la creazione della Fandango Australia con sede a Sydney (2002); soci con lui, oltre a De Heer, il regista Richard Lowestein e i produttori Sue Murray e Bryce Menzies.\nTra il 1993 e il 1998 Procacci ha prodotto circa dieci film tra cui \"Come due coccodrilli\" di Giacomo Campiotti, con Giancarlo Giannini, premiato con un David di Donatello per il miglior attore non protagonista ed una nomination ai Golden Globe.\nNel 1998 Procacci produce il film scritto e diretto da Luciano Ligabue \"Radiofreccia\", dal fortunato romanzo Fuori e dentro il borgo del cantautore emiliano, che registra altrettanta fortuna del libro quanto a popolarit\u00e0 e vendite, da farlo diventare Cult-Movie di quegli anni; non inferiori i premi cinematografici ricevuti: David a Stefano Accorsi per il miglior attore protagonista, sempre a Stefano Accorsi il David per migliore regista esordiente al 'Ligab', due Nastri d'argento per il miglior regista esordiente e per la miglior canzone. Nel 2002 Ligabue torna alla regia con il film \"Da zero a dieci\".\nNel 1998 un'altra opera, \"Ecco fatto\", il primo film di Gabriele Muccino.\nIn quell'anno viene creata la \"Fandango libri\" che debutta con il romanzo in versi \"La maschera di scimmia\" di Dorothy Porter. Tra le opere di maggior rilievo \"Questa storia\" di Alessandro Baricco, \"Tutt'al pi\u00f9 muoio\" di Edoardo Albinati e Filippo Timi, \"Remb\u00f2\" di Davide Enia, italiani, mentre tra quelli esteri, l'opera completa di John Cheever, le inchieste di John Pilger, \"L'incredibile menzogna\" di Thierry Meyssan, \"Fidel\" di Volker Skierka, \"Cecenia, il disonore russo\" di Anna Politkovskaja.\nNel 2005 gli scrittori Alessandro Baricco, Carlo Lucarelli, Edoardo Nesi, Sandro Veronesi e la sceneggiatrice Laura Paolucci, diventano anche soci; Rosaria Carpinelli, invece, assume la direzione generale del progetto-libri. Il logo della editrice, \u00e8 firmato da Gianluigi Toccafondo, lo stesso autore di quelli che identificano sia la produzione che la distribuzione cinematografica della casa madre.\nNel 1999 Gabriele Muccino realizza il suo secondo film \"Come te nessuno mai\" che viene presentato alla Mostra del Cinema di Venezia.\nNel 2000 prende avvio la \"Fandango Distribuzione\"; primo titolo ad essere prodotto e distribuito sar\u00e0 \"Il partigiano Johnny\" di Guido Chiesa, dal romanzo omonimo di Beppe Fenoglio, in concorso alla Mostra del Cinema di Venezia.\nL'anno successivo Gabriele Muccino dirige \"L'ultimo bacio\", che identifica la crisi di una generazione, pur rappresentandole tutte; l'incasso sar\u00e0 superiore a 16.000.000 di Euro, guadagnando anche 5 David di Donatello e 1 premio (del Pubblico) al Sundance Film Festival. La Miramax Films acquista i diritti di distribuzione negli Stati Uniti dei primi tre film di Muccino.\nNel 2001 dopo l'esperienza fortunata con \"Radio Freccia\" di Ligabue, Procacci d\u00e0 vita all'etichetta discografica \"RadioFandango\", che pubblicher\u00e0 le colonne sonore dei film prodotti dalla casa madre e dal 2005, con l'arrivo alla direzione artistica di Stefano Senardi, inizia l'attivit\u00e0 di vera e propria casa discografica producendo i lavori di giovani artisti quali Pino Marino, Petra Magoni e Ferruccio Spinetti, l'Orchestra di Piazza Vittorio, la Banda Osiris, i Virginiana Miller, i Belladonna, all'epoca noto come \"Zoo di Venere\" e che una volta allontanato da RadioFandango su iniziativa di Stefano Senardi conoscer\u00e0 un vastissimo successo internazionale che lo porter\u00e0 addirittura a due nomination nei ballot dei Grammy Awards, e talenti gi\u00e0 affermati quali Pacifico, Nada, Massimo Zamboni oltre alla riedizione dei lavori di Giuni Russo e Giorgio Gaber.\nIl 2002 \u00e8 l'anno della rivelazione di due giovani talenti: Emanuele Crialese, che con il film \"Respiro\", interpretato da Valeria Golino, vince la \"Semaine de la Critique\" al Festival di Cannes e ottiene uno strepitoso successo di critica e di pubblico soprattutto in Francia; e Matteo Garrone, autore de \"L'imbalsamatore\", film che viene presentato sempre a Cannes alla \"Quinzaine des R\u00e9alisateurs\".\nNel 2003 il successo di Gabriele Muccino viene confermato con il suo quarto film \"Ricordati di me\". Un anno dopo Matteo Garrone porta sugli schermi \"Primo amore\". Il film viene invitato in concorso al Festival di Berlino e vince l'Orso d'argento per la migliore colonna sonora.\nTra i progetti internazionali la sua casa di produzione co-produce \"Eros\", film a episodi diretti da Steven Soderbergh, Wong Kar-wai e Michelangelo Antonioni, e qualche anno dopo \"Tickets\", un racconto firmato da altri tre maestri del cinema quali Ermanno Olmi, Abbas Kiarostami e Ken Loach.\nNel 2004 Procacci produce \"Le conseguenze dell'amore\" di Paolo Sorrentino che viene presentato in Concorso a Cannes ed \u00e8 il film rivelazione sia per il successo di critica che per numero di premi attribuiti - quattro Nastri d'argento per miglior soggetto, miglior attore protagonista, miglior attore non protagonista, migliore fotografia - cinque Premi David di Donatello per miglior film, miglior regia, miglior attore protagonista, miglior fotografia, miglior sceneggiatura.\nNel 2006 \u00e8 la volta di \"La guerra di Mario\", regia di Antonio Capuano, con Valeria Golino premiata David di Donatello per la migliore attrice protagonista per l'interpretazione di una madre adottiva appassionata e fuori dagli schemi.\nSempre nel 2006 \"L'amico di famiglia\", con la regia di Paolo Sorrentino, in concorso al Festival del Cinema di Cannes.\nLo stesso anno nella prima edizione del Festa del Cinema di Roma viene presentato \"Fascisti su Marte\", prima opera cinematografica di Corrado Guzzanti.\nNel mese di settembre poi \u00e8 stato inaugurato nel centro storico di Roma il \"Caff\u00e8 Fandango\", dedicato, dove \u00e8 possibile trovare qualunque film, documentario, libro o disco a marchio della omonima casa di produzione.\nNel 2011, all'inaugurazione del festival del cinema BIF&amp;ST, riceve nella Sala consiliare del Comune di Bari le \"chiavi della citt\u00e0\" dal Sindaco Michele Emiliano.\nNel 2013 al Bif&amp;st riceve il \"Premio Franco Cristaldi\" per il miglior produttore per il film \"Diaz - Don't Clean Up This Blood\".\nHa interpretato se stesso in un progetto studentesco del DAMS di Gorizia intitolato \"The Bet\", successivamente distribuito come mini serie web a partire dal dicembre del 2016.\nVita privata.\nNella seconda met\u00e0 degli anni '80 inizia una lunga relazione con l'attrice Francesca Neri. Dall'estate 2011 frequenta l'attrice Kasia Smutniak, Nell'agosto 2014 nasce a Roma il loro primo figlio: Leone. Si sposano il 16 settembre 2019, a sorpresa, davanti a un ristretto gruppo di amici, durante la festa per i 40 anni di Kasia ."}
{"id": "745472", "revid": "96533560", "url": "https://it.wikipedia.org/wiki?curid=745472", "title": "Scooter (programma televisivo)", "text": "Scooter \u00e8 un programma televisivo di Disney Channel prodotto tra il 2003 e il 2004 e condotto da Massimiliano Ossini e Isabella Arrigoni.\nContenuti.\nIl programma era un contenitore di curiosit\u00e0 e notizie dal mondo dello sport, della moda, della musica, dei videogiochi e altro.\nUno dei momenti pi\u00f9 seguiti del programma era lo spazio \"Baraonda\" dove i ragazzi da casa dovevano indovinare domande sui cantanti (\"Le So Tutte\"), scoprire il pezzo mancante di una canzone (\"Disturbo Sonoro\") oppure cantare una canzone (\"Ugola D'oro\") per poter vincere i premi firmati Disney Channel.\nDi \"Scooter\" (cos\u00ec come di \"Top of the Kids\") esisteva la versione estiva, intitolata \"Scooter Planet\"."}
{"id": "745473", "revid": "122491031", "url": "https://it.wikipedia.org/wiki?curid=745473", "title": "Tarasio di Costantinopoli", "text": "Biografia.\nTarasio era un laico, segretario dell'imperatrice Irene, dotato di ottime conoscenze teologiche e di grande chiaroveggenza politica.\nFu nominato patriarca il 25 dicembre 784, per volere della basilissa Irene d'Atene, che aveva convinto il vecchio patriarca Paolo IV a dimettersi. Tarasio era fedele ad Irene e la aiut\u00f2 a legittimarle il trono di Bisanzio.\nOrganizz\u00f2 un sinodo per risolvere la disputa sulle immagini, in risposta a quello convocato da Costantino V \"Copronimo\" nel 754. \u00c8 stato l'ultimo concilio ecumenico riconosciuto sia dalla Chiesa d'Occidente sia da quella d'oriente ed era voluto soprattutto da papa Adriano I, oltre che dall'imperatrice. Un primo sinodo, convocato nel 786, si rivel\u00f2 fallimentare a causa dell'irruzione di un drappello armato di guardie imperiali iconoclaste, che disperse l'assemblea. Tarasio e Irene spostarono allora le truppe iconoclaste in Asia Minore con il pretesto di un'imminente campagna militare contro gli Arabi e chiamarono a Costantinopoli i reggimenti originari della Tracia, regione totalmente iconodula, perch\u00e9 difendessero Costantinopoli e le zone limitrofe. Il concilio di Nicea II si tenne nel 787 e decret\u00f2, in opposizione all'iconoclastia degli imperatori Leone III \"Isaurico\" e Costantino V \"Copronimo\", la liceit\u00e0 del culto delle immagini sacre. Il Concilio si tenne alla presenza di trecentocinquanta vescovi e di un gran numero di monaci e si svolse in sette sedute, dal 24 settembre al 13 ottobre. Il concilio ammise nella comunit\u00e0 cristiana coloro che erano stati iconoclasti e che avevano abiurato questa tendenza, ora considerata eretica; questa decisione caus\u00f2 forti proteste da parte dei monaci radicali, i cosiddetti zeloti, che rifiutarono di riconoscere gli ex-iconoclasti come loro fratelli. Il concilio giustific\u00f2 l'iconodulia con il principio che la venerazione non fosse rivolta alle immagini in senso stretto, ma a ci\u00f2 che rappresentavano.\nTarasio ebbe nuovamente problemi con gli zeloti quando ufficializz\u00f2 il divorzio tra Costantino VI, figlio di Irene, e la paflagonese Maria, e il conseguente matrimonio tra il giovane imperatore e la dama di corte Teodota, celebrato nel 795 con grande splendore. Gli zeloti, rappresentati da Platone, abate del monastero di Saccudium e da suo nipote Teodoro Studita, sciolsero allora la loro comunione ecclesiastica con il patriarcato e la corte imperiale.\nSepolto nel santuario di Tutti i martiri, presso un monastero da lui stesso fondato sul Bosforo, il corpo \u00e8 oggi conservato a Venezia, presso la chiesa di San Zaccaria."}
{"id": "745480", "revid": "712828", "url": "https://it.wikipedia.org/wiki?curid=745480", "title": "Storia di Arda", "text": "La storia di Arda \u00e8 la storia dell'universo fantasy creato da J. R. R. Tolkien.\nEssa inizia con l'entrata degli Ainur in Arda, successivamente alla cosmogonia narrata nell\"Ainulindal\u00eb\". Da quel momento il tempo inizia a essere misurato in ere e in anni dei Valar, segnando il passaggio di diverse epoche: la Primavera di Arda, gli Anni delle Lampade e gli Anni degli Alberi, mentre le cronache dell'ultima epoca, gli Anni del Sole, si basano esclusivamente sull'anno solare. Una cronologia separata dalla precedente e parzialmente sovrapposta, suddivide la storia di Arda in ere dei figli di Il\u00favatar. La prima di queste ere inizia con il risveglio degli elfi durante gli Anni degli Alberi e continua durante i primi sei secoli degli Anni del Sole. Tutte le ere seguenti fanno parte degli Anni del Sole. La maggior parte dei racconti della Terra di Mezzo si svolgono nelle prime tre ere dei figli di Il\u00favatar. Tolkien non forn\u00ec cronologie ed eventi successivi ai primi due secoli della Quarta Era, ma indic\u00f2 che con il passare del tempo la storia di Arda confluisce nella storia reale della Terra, risultando quindi una preistoria mitica e leggendaria.\nTolkien concep\u00ec Arda e la sua storia come appunti di carattere mitopoietico, per creare una mitologia inglese e per fornire un contesto storico per le produzioni poetiche e le lingue elfiche artificiali che andava ideando. Le parti pi\u00f9 antiche di questo legendarium furono scritte e rielaborate varie volte nel corso di diversi anni da Tolkien. Con la pubblicazione dello \"Hobbit\" e del \"Signore degli Anelli\", che entrarono a fare parte di questo corpus, l'autore diede forma alle ere successive della storia di Arda, e poi riprese in mano le sue bozze per creare un universo coerente in vista di una futura pubblicazione. Non riusc\u00ec per\u00f2 a completare l'opera prima della morte, per cui questo materiale venne raccolto, selezionato e pubblicato dal figlio Cristopher in forma definitiva nel \"Silmarillion\" o in versioni e bozze precedenti in altre opere come \"The History of Middle-earth\" o \"Racconti incompiuti\".\nLa musica degli Ainur.\nAl principio di tutto, prima della nascita dell'universo, vi era un'unica entit\u00e0 suprema: Eru Il\u00favatar. Per prima cosa Eru Il\u00favatar cre\u00f2 gli Ainur, spiriti di natura angelica generati dalla sua mente, i quali iniziarono a cantare sviluppando ognuno i temi infusi in loro da Eru stesso.\nA un certo punto Eru chiam\u00f2 a s\u00e9 tutti gli Ainur ed espose un grande tema musicale, chiedendo loro di farne un canto corale in cui ognuno vi avrebbe aggiunto qualcosa secondo la propria personalit\u00e0 e creativit\u00e0. Gli Ainur cantarono allora tutti insieme per la prima volta in armonia. Tuttavia, Melkor, il pi\u00f9 potente tra gli Ainur, inizi\u00f2 a sviluppare idee diverse da quelle di Eru e introdusse nella musica modifiche personali, che risultarono essere cacofoniche e dissonanti. Eru cre\u00f2 allora due nuove melodie; Melkor sfid\u00f2 anche queste, corrompendo la prima, ma risultando impotente contro la seconda, che assorbiva i nuovi suoni di Melkor in s\u00e9. Infine, Eru concluse la musica con un unico accordo potente e definitivo.\nDopodich\u00e9 Eru mostr\u00f2 agli Ainur tramite una visione ci\u00f2 che essi avevano cantato nella musica. Gli Ainur poterono cos\u00ec ammirare l'universo fisico e le sue vicende, inclusa la futura comparsa dei figli di Il\u00favatar, che era contenuta nella terza melodia; Eru rese poi concreta questa visione attraverso l'utilizzo della propria fiamma imperitura, creando l'universo, E\u00e4, e al suo interno la Terra, Arda. Dopo la creazione, alcuni degli Ainur rimasero con Eru Il\u00favatar, altri discesero nel mondo: i primi e pi\u00f9 potenti presero il nome di Valar, mentre gli Ainur minori divennero conosciuti con il nome di Maiar.\nLe epoche di Arda.\nPrimavera di Arda.\nAl momento della sua creazione Arda era ancora informe e disabitata, cos\u00ec gli Ainur e i Maiar iniziarono a modellare il mondo per prepararlo all'arrivo dei figli di Il\u00favatar. Anche Melkor prese Arda come proprio regno e continuamente cerc\u00f2 di sabotare gli sforzi dei Valar, corrompendo e disfacendo le loro creazioni e impedendo loro di completare il disegno originario per la Terra. La prima guerra per il dominio di Arda perdur\u00f2 a lungo e si concluse con l'ingresso in Arda del Vala Tulkas, che riusc\u00ec a fare fuggire Melkor nel vuoto di E\u00e4. Finalmente i Valar furono liberi di plasmare la Terra in modo armonico e simmetrico.\nIl periodo di pace che segu\u00ec divenne noto come la Primavera di Arda o gli Anni delle Lampade. I Valar misero mano alla luce che velava Arda e la concentrarono in due grandi lampade, chiamate Illuin e Ormal. Aul\u00eb innalz\u00f2 due grandi montagne allo scopo di farne due pilastri su cui posare le lampade; Illuin venne collocata su Helkar nell'estremo Nord, e Ormal su Ringal a Sud. I Valar si stabilirono nel mezzo, sull'isola Almaren nel Grande Lago. Durante questo periodo cominciarono ad apparire in Arda i primi animali, piante e foreste, a causa dell'incessante opera di Yavanna.\nLa Primavera di Arda termin\u00f2 quando Melkor torn\u00f2 ad Arda, assal\u00ec e distrusse le Lampade dei Valar. Arda fu nuovamente oscurata e la caduta dei lumi e dei relativi pilastri rovin\u00f2 la simmetria della superficie terrestre. Si vennero cos\u00ec a creare nuovi continenti: Aman in Occidente, la Terra di Mezzo al centro, e le terre disabitate a Est. Nel sito della lampada settentrionale si form\u00f2 in seguito il mare interno di Helcar, di cui Cuivi\u00e9nen era una baia; al posto della lampada meridionale si venne invece a formare il mare di Ringil. La distruzione delle Due Lampade segn\u00f2 la fine degli Anni delle Lampade e l'inizio degli Anni degli Alberi.\nIn quest'epoca e nella successiva il tempo viene misurato in giorni, anni ed ere dei Valar, il primo sistema di datazione utilizzato su Arda che parte dall'arrivo dei Valar e dei Maiar. Esso si differenzia sostanzialmente dal successivo e tradizionale sistema di misurazione solare. Negli anni trenta e quaranta Tolkien us\u00f2 una definizione della durata di un anno dei Valar che oscillava intorno ai dieci anni solari, per poi stabilire un valore di 9,582 anni solari per anno dei Valar. Tuttavia negli anni cinquanta, nelle appendici de \"Il Signore degli Anelli\" decise di usare un valore molto pi\u00f9 grande, pari a 144 anni solari per anno dei Valar.\nAnni degli Alberi.\nDopo la distruzione delle Due Lampade i Valar si stabilirono sul continente di Aman e vi fondarono il loro nuovo regno, Valinor. Yavanna fece crescere i Due Alberi, Telperion e Laurelin, illuminando nuovamente Aman e dando inizio agli Anni degli Alberi. La Terra di Mezzo rimase invece avvolta nell'oscurit\u00e0, illuminata solo dalla luce delle stelle.\nLe prime dieci ere degli Anni degli Alberi videro pace e prosperit\u00e0 a Valinor. Durante questo periodo vennero concepite le aquile, gli ent e i nani, rispettivamente da Manw\u00eb, Yavanna e Aul\u00eb, ma queste creature furono poste in letargo fino al risveglio degli elfi. Le dieci ere successive iniziarono quando Varda complet\u00f2 il firmamento sopra la Terra di Mezzo, inondandola nuovamente di luce. Quando l'opera fu conclusa gli elfi si risvegliarono a Cuivi\u00e9nen, nella Terra di Mezzo, segnando l'inizio della Prima Era dei figli di Il\u00favatar. Per non lasciarli in bal\u00eca di Melkor e dei suoi servitori i Valar scesero in guerra contro Melkor nella Guerra delle Potenze, lo sconfissero e lo imprigionarono a Valinor.\nDopo la guerra il Vala Orom\u00eb invit\u00f2 gli elfi a stabilirsi ad Aman e molti di essi si convinsero ad affrontare con lui il Grande Viaggio verso Ovest. Durante l'esodo alcuni gruppi di elfi si attardarono o indugiarono, in particolare i Nandor e i Sindar, dando origine alla suddivisione degli elfi in vari popoli. Le tre casate che giunsero ad Aman furono i Vanyar, i Noldor e i Teleri, che presero dimora nella regione di Eldamar. Trascorso il tempo di prigionia stabilito di tre ere, Melkor finse di essersi pentito e fu liberato, ma subito dopo cominci\u00f2 a seminare discordia fra i Noldor, amplificando la rivalit\u00e0 tra F\u00ebanor e Fingolfin, i figli del re Finw\u00eb, e mettendo in cattiva luce le azioni dei Valar. Con l'aiuto di Ungoliant distrusse i Due Alberi, uccise Finw\u00eb e rub\u00f2 i Silmaril, le gemme create da F\u00ebanor che contenevano la luce di Telperion e Laurelin, per poi fuggire verso la sua fortezza di Utumno nel nord della Terra di Mezzo. In seguito a ci\u00f2 il mondo fu nuovamente ottenebrato.\nQuando F\u00ebanor ne venne a conoscenza maledisse Melkor ribattezzandolo \"Morgoth\", e, amareggiato per l'inerzia dei Valar, si ribell\u00f2 a essi: decise di lasciare Aman incitando il suo popolo a seguirlo, e giur\u00f2, assieme ai suoi figli, di combattere per i Silmaril non solo contro Morgoth ma contro chiunque avesse osato impossessarsene. Solo pochi dei Noldor rimasero in Aman, la maggior parte decise di seguire F\u00ebanor e Fingolfin, che si erano riappacificati poco prima della fuga di Morgoth. I Noldor raggiunsero la citt\u00e0 di Alqualond\u00eb, dove tentarono di convincere i Teleri a donare loro alcune navi per compiere la traversata del Grande Mare. Tuttavia i Teleri disapprovavano la decisione dei Noldor di lasciare Aman, e negarono le loro richieste. Nella loro furia e convinzione, i Noldor attaccarono allora i loro consanguinei, uccidendone molti per impossessarsi delle loro navi e dando cos\u00ec luogo alla prima lotta fratricida tra elfi. La schiera di F\u00ebanor salp\u00f2 abbandonando i Noldor fedeli a Fingolfin, che dovettero raggiungere la Terra di Mezzo attraversando a piedi i ghiacci dello Helcarax\u00eb al prezzo di molte vite.\nIl ritorno dei Noldor nella Terra di Mezzo e il contemporaneo primo sorgere del Sole e della Luna segnarono la fine degli Anni degli Alberi e l'inizio degli Anni del Sole.\nAnni del Sole.\nDopo la distruzione dei Due Alberi i Valar presero l'ultimo frutto di Laurelin e l'ultimo fiore di Telperion e ne fecero il Sole e la Luna. I Valar crearono per loro dei vascelli e li posero in moto nel cielo di Arda. Il primo sorgere del Sole restitu\u00ec luce alla Terra e diede inizio a una nuova era, gli Anni del Sole. Gli Anni del Sole costituiscono l'ultima grande epoca in cui \u00e8 suddivisa la storia di Arda, e nella cronologia dell'autore si estenderebbero attraverso le ere dei figli di Il\u00favatar, dalla fine della Prima Era, attraverso la Seconda, Terza e Quarta, fino ai giorni nostri.\nA partire da questa epoca nella Terra di Mezzo lo scorrere del tempo venne misurato secondo il calendario solare, nel quale gli anni hanno la stessa durata degli anni reali.\nLe ere dei figli di Il\u00favatar.\nLe ere dei figli di Il\u00favatar ebbero inizio durante gli Anni degli Alberi, quando gli elfi si risvegliarono a Cuivi\u00e9nen nella Terra di Mezzo. Pi\u00f9 tardi nella Prima Era anche la seconda stirpe, gli umani, si svegli\u00f2. Queste et\u00e0 ripercorrono la storia di Arda quando era abitata dai figli di Il\u00favatar e si sovrappongono alla suddivisione in epoche data dagli Anni degli Alberi e dagli Anni del Sole. Ogni era si conclude con un evento di grande portata per il mondo.\nL'inizio della datazione della Prima Era e delle seguenti \u00e8 una questione dibattuta tra gli studiosi dell'opera di Tolkien. Opinione diffusa \u00e8 che la Prima Era sia coincidente con l'inizio degli Anni del Sole, in quanto questa periodizzazione \u00e8 quella maggiormente adottata da diverse fonti secondarie, che hanno cercato di individuare date esatte per gli eventi del \"Silmarillion\" non indicate precisamente da Tolkien. Secondo questa teoria la Prima Era inizierebbe al termine degli Anni degli Alberi e durerebbe solo 600 anni fino all'inizio della Seconda Era. La periodizzazione pi\u00f9 accettata, invece, e quella adottata in questa cronologia, \u00e8 che la Prima Era inizi con il risveglio degli elfi nel corso degli Anni degli Alberi. Tokien stesso nelle appendici del \"Signore degli Anelli\" menziona che il ritorno dei Noldor nella Terra di Mezzo avvenne alla fine della Prima Era. Inoltre nel materiale raccolto in \"The Peoples of Middle-earth\" \u00e8 riportato che la Prima Era \u00e8 stata la pi\u00f9 lunga delle ere dei figli di Il\u00favatar, che suggerisce che il suo inizio sia antecedente agli Anni del Sole.\nIn alcuni testi Tolkien si riferiva inoltre alla \"Prima Era della Terra di Mezzo\" o alla \"Prima Era del mondo\", invece che alla \"Prima Era dei figli di Il\u00favatar\". Queste variazioni avevano una diversa durata e facevano iniziare la Prima Era con la creazione di Arda, mentre la conclusione era sempre segnata dalla sconfitta di Morgoth nel Beleriand.\nPrima Era.\nLa Prima Era, nota anche con il nome di Tempi Remoti (\"Elder Days\") nel \"Signore degli Anelli\", inizi\u00f2 quando gli elfi si risvegliarono a Cuivi\u00e9nen, e quindi comprende anche gli eventi gi\u00e0 menzionati della fine degli Anni degli Alberi e dell'inizio degli Anni del Sole. Viene narrata nella terza parte del \"Silmarillion\", \"Quenta Silmarillion\". Essa ripercorre la creazione dei popoli di Arda e il loro fiorire in Aman e nella Terra di Mezzo; l'ultima parte, che \u00e8 anche la pi\u00f9 dettagliata, si concentra sulla storia dei Silmaril, sulle guerre condotte dagli elfi e dagli uomini del Beleriand contro le armate di Morgoth, e sulla sconfitta finale di quest'ultimo, che segna la fine dell'era.\nAl ritorno dei Noldor nella Terra di Mezzo trovarono il Beleriand conteso fra i Teleri, che vi avevano fondato i loro regni, e le forze di Morgoth, il quale aveva preso dimora nella fortezza di Angband nel Nord. I due schieramenti si erano gi\u00e0 affrontati nella prima battaglia del Beleriand con esiti inconcludenti. I Noldor e gli orchi si scontrarono nella \"Dagor-nuin-Giliath\", la battaglia sotto le stelle, cos\u00ec chiamata perch\u00e9 fu combattuta prima della creazione del Sole e della Luna. Gli elfi risultarono vittoriosi, ma F\u00ebanor fu ucciso. I suoi figli e la stirpe del fratellastro Fingolfin per\u00f2 sopravvissero e fondarono numerosi regni dei Noldor nel Beleriand, riallacciando i contatti con i Teleri che gi\u00e0 vi dimoravano. Con l'inizio degli Anni del Sole, inoltre, anche i secondi figli di Il\u00favatar, gli uomini, si risvegliarono nell'oriente della Terra di Mezzo e iniziarono a sparpagliarsi per il continente.\nSessant'anni dopo la battaglia sotto le stelle Morgoth attacc\u00f2 i regni Noldor appena fondati ma le sue forze vennero respite nella \"Dagor Aglareb\", la battaglia gloriosa. Gli elfi cinsero d'assedio Angband dando inizio a un lungo periodo di pace durato quattro secoli. In questo periodo di tempo i regni elfici del Beleriand si consolidarono; i primi uomini giunsero nel Beleriand da Ovest, e diventarono amici e vassalli degli elfi.\nNella \"Dagor Bragollach\", la battaglia della fiamma improvvisa, Morgoth ruppe infine l'assedio che cingeva Angband, uccise Fingolfin in duello e inflisse dure perdite agli eserciti dei Noldor e ai regni confinati. Gli elfi e gli uomini tentarono di contrattaccare, ma furono definitivamente sconfitti nella \"N\u00edrnaeth Arnoediad\", la battaglia delle innumerevoli lacrime. Gli Eldar e gli Edain ne uscirono decimati e i loro regni caddero uno dopo l'altro. Intanto l'uomo Beren, aiutato dall'elfa L\u00fathien, riusc\u00ec a recuperare uno dei Silmaril dalla corona di Morgoth. Questa impresa tuttavia riattiv\u00f2 il giuramento dei figli di F\u00ebanor, che attaccarono i discendenti di Beren e L\u00fathien, dando luogo a un nuovo conflitto fratricida. Queste lotte intestine e tradimenti accelerarono la rovina dei regni del Beleriand, causando la caduta anche dei reami pi\u00f9 nascosti e sicuri di Nargothrond, Doriath e Gondolin.\nVerso la fine della Prima Era tutto ci\u00f2 che rimaneva dei regni degli elfi e degli uomini del Beleriand era un rifugio alla foce del fiume Sirion e un altro sull'Isola di Balar. Infine il mezz'elfo E\u00e4rendil e sua moglie Elwing salparono verso Valinor, nel tentativo di convincere i Valar ad aiutare i popoli della Terra di Mezzo. I Valar accolsero la preghiera e mossero guerra a Morgoth con una grande schiera, scatenando la guerra d'ira che segn\u00f2 la fine della Prima Era. Morgoth fu rovesciato ed esiliato da Arda, nel Vuoto, il Nord-Ovest della Terra di Mezzo fu stravolto, e quasi tutto il Beleriand sprofond\u00f2 nell'oceano. E\u00e4rendil e il suo Silmaril furono trasformati in una stella del firmamento, mentre i restanti due Silmaril andarono perduti.\nSeconda Era.\nLa Seconda Era \u00e8 segnata dall'ascesa e dalla caduta di N\u00famenor, dalla presa del potere da parte di Sauron nella Terra di Mezzo, dalla creazione degli Anelli del Potere e dalle guerre successive tra Sauron e gli elfi, nonch\u00e9 dalla creazione della Strada Diritta e dalla trasformazione di Arda da piatta a sferica. Essa dur\u00f2 3441 anni e termin\u00f2 con la sconfitta di Sauron da parte dell'ultima alleanza tra gli elfi e gli uomini. Nel \"Signore degli Anelli\" l'appendice B delinea i principali eventi della Seconda Era, mentre l'appendice A nel capitolo \"I re N\u00famenoreani\" contiene le genealogie della casa reale di N\u00famenor. Inoltre, diverse sezioni dei \"Racconti incompiuti\" trattano approfonditamente di N\u00famenor e di molti dei suoi re. L\"Akallab\u00eath\" costituisce la quarta parte del \"Silmarillion\" e racconta la caduta di N\u00famenor e l'ascesa dei regni di Arnor e Gondor.\nDopo la distruzione del Beleriand gli uomini che erano rimasti fedeli ai Valar furono ricompensati con l'isola di N\u00famenor, una terra nel mezzo del Grande Mare su cui regnare in beatitudine. Nel corso di secoli di prosperit\u00e0 e splendore, i n\u00famen\u00f3reani divennero un popolo forte, fiorente e orgoglioso. Essi salparono verso est esplorando la Terra di Mezzo e gran parte dei continenti orientali ed entrarono in contatto con gli uomini che vi abitavano, fornendo loro preziosi aiuti e insegnamenti, e fondando numerose colonie.\nIl bando dei Valar contro i Noldor fu revocato e molti elfi tornarono ad Aman. Alcuni di loro decisero tuttavia di rimanere nella Terra di Mezzo, fondando i regni di Lindon, Gran Burrone ed Eregion. Nel frattempo nella Terra di Mezzo si scopr\u00ec che Sauron, il primo vassallo di Morgoth, era ancora attivo. Nascondendo la propria identit\u00e0 egli finse di collaborare assieme ai fabbri elfici, il cui capo era Celebrimbor, per la forgiatura degli Anelli del Potere, distribuendoli poi agli elfi, ai nani e agli uomini. In segreto per\u00f2 forgi\u00f2 l'Unico Anello allo scopo di dominarli tutti. Gli uomini ne vennero irretiti diventando i nove Nazg\u00fbl, mentre gli elfi riuscirono a resistergli e occultarono i propri anelli. Sauron mosse quindi apertamente guerra agli elfi devastando l'Eregion, uccidendo Celebrimbor e minacciando gli altri reami. In questo periodo la sua influenza arriv\u00f2 a estendersi a tutta la Terra di Mezzo, in quelli che furono chiamati gli Anni Oscuri. Solo l'arrivo dei n\u00famenoreani di Tar-Minastir risolse la guerra, liberando l'Eriador e ricacciando Sauron a Mordor. Dopo questa sconfitta, Sauron spost\u00f2 la sua attenzione nelle regioni orientali, lasciando le terre dell'Ovest in pace per molti secoli.\nQuando Ar-Pharaz\u00f4n sal\u00ec il trono di N\u00famenor vide che il regno di Sauron a Est stava accrescendo il proprio potere, diventando una minaccia per la Terra di Mezzo e per il suo dominio. Costruita una grande flotta, raggiunse quindi le sponde della Terra di Mezzo; Sauron, rendendosi conto che non sarebbe mai riuscito a sopraffare N\u00famenor con le armi, si umili\u00f2 ai piedi del re numenoreano e venne condotto in catene sull'isola. Qui, con l'inganno e la manipolazione, ottenne gradualmente la fiducia di Ar-Pharaz\u00f4n fino a diventarne il consigliere e inizi\u00f2 a corrompere i numenoreani con pratiche eretiche volte al rifiuto di Eru e dei Valar, e al culto di Melkor. Infine Sauron persuase il re ad assalire Aman per ottenere l'immortalit\u00e0.\nQuando la flotta numenoreana sbarc\u00f2 su Aman i Valar si rivolsero a Eru Il\u00favatar chiedendo il suo intervento. Eru distrusse la flotta di Ar-Pharaz\u00f4n e fece sprofondare N\u00famenor nel mare; inoltre cambi\u00f2 per sempre la forma del mondo, rendendolo sferico e rimuovendo Aman dalle sue cerchie, in modo che fosse raggiungibile solo agli elfi, gli unici ancora capaci di trovare la Strada Diritta. Al cataclisma sopravvissero solo i pochi n\u00famen\u00f3reani ancora fedeli ai Valar, tra cui Elendil e i suoi figli, che salparono in tempo verso est fondando i regni in esilio di Arnor e Gondor. Anche il corpo materiale di Sauron fu distrutto, ma il suo spirito riusc\u00ec a fuggire verso la Terra di Mezzo.\nRiottenuto l'Anello e ripristinate le sue forze Sauron mosse nuovamente guerra ai regni della Terra di Mezzo. Per contrastarlo i popoli liberi si coalizzarono nell'ultima alleanza tra gli elfi e gli uomini. L'alleanza riusc\u00ec a prevalere nella battaglia di Dagorlad e quindi cinse d'assedio la fortezza di Sauron, Barad-d\u00fbr, per sette anni. Alla fine Sauron in persona scese in battaglia combattendo contro Elendil e Gil-galad. Entrambi perirono nello scontro riuscendo per\u00f2 ad atterrare l'avversario. Allora Isildur, il figlio maggiore di Elendil, raccolse il moncone della spada del padre, Narsil, e con esso tagli\u00f2 l'Unico Anello dalla mano di Sauron. Essendosi spezzato il legame con l'Anello, il corpo di Sauron si dissolse e non prese pi\u00f9 forma nella Terra di Mezzo, ma il suo spirito non era stato distrutto del tutto. Con la sconfitta di Sauron termin\u00f2 la Seconda Era.\nTerza Era.\nLa Terza Era dura 3021 anni, a partire dalla prima caduta di Sauron contro l'ultima alleanza di elfi e uomini. Tutti gli eventi conosciuti si svolgono nella Terra di Mezzo. Questa et\u00e0 \u00e8 caratterizzata dal progressivo declino degli elfi, dall'ascesa e decadenza dei reami numenoreani in esilio di Gondor e Arnor, dalla lenta ripresa del potere da parte di Sauron e dalle vicende dell'Unico Anello. Si conclude con la guerra dell'anello e la sconfitta finale di Sauron. Gli eventi finali della Terza Era vengono narrati nei romanzi \"Lo Hobbit\" e \"Il Signore degli Anelli\". Una cronologia pi\u00f9 estesa dell'intera era viene fornita nell'appendice B del \"Signore degli Anelli\" e in forma riassunta nella quinta parte del \"Silmarillion\", \"Degli Anelli del Potere e della Terza Era\".\nDopo la vittoria su Sauron gli eserciti degli elfi e degli uomini rasero al suolo Barad-d\u00fbr fino alle fondamenta. Isildur raccolse l'Unico Anello, ma invece di distruggerlo tra le fiamme del Monte Fato lo tenne per s\u00e9, permettendo allo spirito di Sauron di sopravvivere all'insaputa di tutti. Mentre si recavano a nord verso Arnor Isildur e la sua scorta caddero in un'imboscata degli orchi presso i Campi Iridati; Isildur fu ucciso e l'anello fin\u00ec disperso.\nI primi secoli della Terza Era videro il fiorire dei due regni di Gondor e Arnor. Quest'ultimo fu il primo a declinare, venendo diviso in tre piccoli reami che caddero uno dopo l'altro contro l'avanzata di Angmar, uno stato vassallo di Sauron nel nord. Il Re stregone di Angmar venne infine rovesciato da un esercito congiunto di uomini di Gondor ed elfi del Lindon; l'Eriador, sebbene spopolato, godette di un lungo periodo di pace, durante il quale gli hobbit si stanziarono nella Contea. I dunedain sopravvissuti di Arnor continuarono per\u00f2 a vagare e proteggere la loro terra come raminghi, mantenendo intatta la linea dinastica di Isildur. A sud il regno di Gondor sopravvisse, ma venne indebolito da lotte di successione, da guerre con i popoli ostili confinanti degli esterling, degli haradrim e dei corsari di Umbar, e dalla Grande Epidemia, che si abbatt\u00e9 sul regno seminando morte e carestie. All'inizio del secondo millennio la casa reale si estinse e da allora i sovrintendenti assunsero la reggenza del regno. Indebolito, Gondor non riusc\u00ec a contrastare la ripresa degli orchi e dei Nazg\u00fbl a Mordor e perse Minas Ithil, ma trov\u00f2 un prezioso alleato nei rohirrim, che si stanziarono nel Calenardhon fondando il regno di Rohan.\nIn questo periodo nella Terra di Mezzo giunsero gli Istari, con lo scopo di aiutare i popoli liberi. Gli elfi della Terra di Mezzo iniziarono un progressivo declino, scegliendo di non intervenire pi\u00f9 attivamente nelle vicende del continente; molti di loro salparono verso Aman e solo pochi regni e rappresentanti rimasero nella Terra di Mezzo. I nani combatterono un'aspra guerra con gli orchi per il controllo dei loro insediamenti nelle Montagne Nebbiose, ma seppur vittoriosi furono costretti ad abbandonare il loro regno di Moria a causa del balrog Flagello di Durin. Anche il regno di Erebor sotto la Montagna Solitaria venne perduto al drago Smaug e i nani si ritirarono nelle loro colonie sui Monti Azzurri e sui Colli Ferrosi.\nAll'insaputa di tutti Sauron torn\u00f2 per\u00f2 nella Terra di Mezzo, insediandosi a Dol Guldur e tessendo le sue trame nell'ombra. All'inizio del secondo millennio lo stregone Gandalf si rec\u00f2 sul posto a controllare, spingendo l'ombra a fuggire a est. I secoli seguenti, chiamati Pace Vigile, videro Gondor cercare di rafforzare i propri confini, e Sauron riottenere il suo antico potere a Mordor e acquisire numerosi alleati tra gli esterling. Nel 2941 Gandalf e Thorin Scudodiquercia organizzarono una spedizione di nani per recuperare la Montagna Solitaria dal drago Smaug ed evitare che quest'ultimo si allei con Sauron, con conseguenze devastanti. Nel corso del viaggio l'Unico Anello fin\u00ec nelle mani dell'hobbit Bilbo Baggins che lo sottrasse al suo precedente proprietario Gollum. La missione ebbe successo, e i nani, alleatesi con gli uomini di Citt\u00e0 del Lago e con gli elfi di Bosco Atro, riuscirono anche a sconfiggere una schiera di orchi e mannari nella battaglia dei cinque eserciti.\nNegli anni seguenti Sauron inizi\u00f2 a cercare l'Anello; scoperto che si trovava nella Contea, custodito da Frodo Baggins, che nel frattempo lo aveva ereditato da Bilbo, invi\u00f2 i Nazg\u00fbl a recuperarlo. Nel 3019, su consiglio di Gandalf e dei saggi del Consiglio di Elrond, Frodo si mise in cammino con otto compagni per distruggere l'Anello tra le fiamme del Monte Fato. Le vicende della Compagnia dell'Anello si mescolano quindi a quelle della guerra dell'Anello, un conflitto che invest\u00ec tutta la Terra di Mezzo e che vide contrapposti gli ultimi popoli liberi contro Sauron e i suoi alleati. La guerra si combatt\u00e9 su pi\u00f9 fronti, con gli episodi principali che furono la battaglia del Fosso di Helm, tra Rohan e le forze di Saruman, la battaglia dei Campi del Pelennor, che vide contrapposti Gondor e i suoi alleati e l'esercito di Sauron, e la battaglia del Morannon, una sfida lanciata dai capitani dell'Ovest a Sauron per distogliere l'attenzione dalla missione di Frodo. Teatri minori ma determinanti per le sorti dello scontro si verificarono anche presso Dale e la Montagna Solitaria, dove una coalizione di nani e uomini sconfisse un'offensiva di esterling inviati da Sauron, e a L\u00f3rien e nel Bosco Atro, in cui gli elfi di Celeborn e Thranduil respinsero un tentativo di invasione da Dol Guldur. Alla fine l'Anello venne distrutto e Sauron sconfitto definitivamente. Aragorn rioccup\u00f2 il suo legittimo posto sul trono e fu incoronato Re del Regno Riunito di Arnor e Gondor, dando inizio a un lungo periodo di pace e prosperit\u00e0. Al termine della Terza Era, Gandalf, Frodo, Bilbo e molti degli elfi rimanenti della Terra di Mezzo salparono alla volta di Aman.\nQuarta Era ed ere successive.\nCon la fine della Terza Era inizi\u00f2 il dominio degli uomini. Quasi tutti gli elfi che ancora rimanevano nella Terra di Mezzo salparono verso Valinor e i pochi che rimasero declinarono e svanirono a poco a poco. Un fato simile colp\u00ec anche i nani e gli hobbit: nonostante i loro regni e citt\u00e0 godettero di nuova vita sotto la protezione del Regno Riunito, diventarono progressivamente sempre di meno e pi\u00f9 riservati, fino a scomparire dalla storia umana. Le creature di Morgoth risultarono annientate dalla sconfitta di Sauron e si estinsero.\nAragorn regn\u00f2 con saggezza e lungimiranza, assicurando la pace entro i confini del Regno Riunito. Dopo oltre un secolo di reggenza, per\u00f2, anche la sua vita eccezionalmente lunga ebbe termine e gli succedette il figlio Eldarion, nato dall'unione con l'elfa Arwen.\nLe appendici e i racconti di Tolkien non si spingono oltre, anche se l'autore aveva preso in considerazione l'idea di scrivere un seguito del \"Signore degli Anelli\", intitolato \"The New Shadow\", che avrebbe avuto luogo durante il regno di Eldarion, e in cui il sovrano si sarebbe dovuto occupare del suo popolo che si rivolge a pratiche malvagie. Nei suoi scritti Tolkien menziona che il regno di Eldarion sarebbe durato per circa cento anni dopo la morte di Aragorn e che sarebbe stato \"grande e duraturo\", ma anche che la durata della vita della casa reale non venne ripristinata e continu\u00f2 a diminuire fino a quando non raggiunse quella degli uomini comuni.\nTolkien si immaginava Arda come \u00abla nostra Terra verde e solida in un'epoca piuttosto remota nel passato\u00bb. Attraverso il declino delle altre razze oltre agli uomini e il rimodellamento dei continenti di Arda, la Quarta Era segna quindi il ponte tra la fantastica e immaginaria preistoria della Terra e la storia reale. Tutto quello che rimane di quel passato sono antiche leggende e tradizioni. In una lettera scritta nel 1958, Tolkien colloc\u00f2 l'inizio della Quarta Era circa anni nel passato:\nL'inquadramento della storia di Arda come un capitolo della preistoria della Terra ha raccolto osservazioni e analisi da parte di studiosi e critici. John D. Rateliff ha commentato che questo espediente differenzia l'opera di Tolkien dal resto del fantasy moderno, e ha dato all'autore completa libert\u00e0 di immaginare il suo mondo fantastico fintanto che l'ha riallacciato poi alla storia reale. Per Paul H. Kocher il processo di decadimento, declino ed estinzione che accompagna la transizione da Arda al mondo reale \u00e8 anche un modo per Tolkien per condannare la situazione storica ed ecologica della sua epoca. Stuart D. Lee e Elizabeth Solopova hanno sottolineato l'immensa portata del legendarium di Tolkien nel volere ricostruire un'intera preistoria e mitologia per l'umanit\u00e0; parere condiviso dal poeta Wystan Hugh Auden, che lod\u00f2 la cura e il livello di dettaglio senza precedenti che Tolkien aveva infuso nella creazione di un mondo e una storia fittivi.\nLa fine del mondo.\nLa fine ideale della storia di Arda nel legendarium \u00e8 costituita dalla \"Dagor Dagorath\", l'ultima battaglia, in cui, come profetizzato da Mandos, alla fine dei tempi e dopo che tutte le ere saranno trascorse, le forze del bene e del male torneranno in vita per affrontarsi in una battaglia finale, nella quale Arda verr\u00e0 distrutta e ricostruita e una nuova musica degli Ainur sar\u00e0 intonata. Questo evento deve molto alla visione norrena del Ragnar\u01ebk.\nLa \"Dagor Dagorath\" viene menzionata nelle prime bozze di Tolkien del \"Quenta Silmarillion\" pubblicate postume in \"The Shaping of Middle-earth\" e \"The Lost Road and Other Writings\". Sembra tuttavia che l'autore avesse in seguito deciso di abbandonare quest'idea e per questo motivo essa non \u00e8 stata inserita da Christopher Tolkien nella versione pubblicata del \"Silmarillion\", in cui il \"Quenta Silmarillion\" termina invece con il racconto del viaggio di E\u00e4rendil e nel quale il destino di Arda \u00e8 lasciato aperto."}
{"id": "745481", "revid": "66771", "url": "https://it.wikipedia.org/wiki?curid=745481", "title": "Adolphe Adam", "text": ""}
{"id": "745484", "revid": "394", "url": "https://it.wikipedia.org/wiki?curid=745484", "title": "Doppia D", "text": ""}
{"id": "745487", "revid": "287204", "url": "https://it.wikipedia.org/wiki?curid=745487", "title": "Wegeleben", "text": "Wegeleben \u00e8 una citt\u00e0 tedesca situata nel Circondario dello Harz, nel Land Sassonia-Anhalt."}
{"id": "745490", "revid": "74481", "url": "https://it.wikipedia.org/wiki?curid=745490", "title": "Drake Mallard", "text": ""}
{"id": "745491", "revid": "219110", "url": "https://it.wikipedia.org/wiki?curid=745491", "title": "Lega Nazionale Pallavolo Serie B", "text": ""}
{"id": "745497", "revid": "1543377", "url": "https://it.wikipedia.org/wiki?curid=745497", "title": "Il gioco di Ender", "text": "Il gioco di Ender (\"Ender's Game\") \u00e8 un romanzo di fantascienza del 1985, il pi\u00f9 noto di Orson Scott Card. Costituisce il primo capitolo del ciclo di Ender, seguito da \"Il riscatto di Ender\" e da \"Ender III - Xenocidio\".\nIl libro, vincitore nel 1986 del premio Hugo e del premio Nebula quale miglior romanzo, \u00e8 nato dall'omonimo racconto del 1977 pubblicato sulla rivista \"Analog\" e vincitore del Premio John W. Campbell.\nNarra di un futuro in cui l'umanit\u00e0 \u00e8 a malapena sopravvissuta a due successive invasioni da parte degli alieni \"Scorpioni\", e in cui i bambini pi\u00f9 brillanti del mondo, incluso l'eccezionale Ender Wiggin, sono portati nella \"Scuola di Guerra\" in et\u00e0 precocissima per addestrare i migliori comandanti in vista dell'imminente Terza Invasione.\nDal romanzo nel 2013 \u00e8 stato tratto il film \"Ender's Game\" per la regia di Gavin Hood.\nStoria editoriale.\nIl romanzo costituisce l'ampliamento dell'omonimo racconto del 1977, pubblicato sulla rivista \"Analog\" e vincitore del Premio John W. Campbell.\nIl racconto originale \u00e8 semplicemente la storia delle esperienze di Ender nella \"Scuola di Guerra\" e nella \"Scuola di Comando\"; il romanzo \u00e8 un'opera di pi\u00f9 ampio respiro che affronta la vita di Ender prima, durante e dopo la guerra e contiene inoltre alcuni capitoli che descrivono i successi politici di Peter e Valentine sulla Terra. Nell'audiolibro uscito per il ventesimo anniversario del romanzo, Card ha dichiarato che il racconto \"Il gioco di Ender\" era stato scritto con lo scopo di definire il personaggio di Ender in vista del suo ruolo in \"Il riscatto di Ender\" (\"Speaker for the Dead\" nell'originale in inglese, con riferimento all\"Araldo dei Defunti\"). Infatti le linee essenziali di questo libro erano state scritte prima che \"Il gioco di Ender\" fosse trasformato in un romanzo.\nIl romanzo \u00e8 stato ristampato in un'edizione leggermente rivista nel 1991. Nella sua introduzione del 1991 al romanzo, Card ha discusso dell'influenza del Ciclo della Fondazione di Isaac Asimov sulla nascita del racconto e del romanzo. Su di lui ha avuto anche grande influenza l'opera dello storico Bruce Catton sulla Guerra civile americana. Il nome e le funzioni essenziali dell\"ansible\" sono state invece tratte dalle storie di Ursula K. Le Guin del ciclo dell'Ecumene.\nTrama.\nEnder Wiggin \u00e8 un intelligentissimo bambino di sei anni, nato come terzo figlio dei suoi genitori negli Stati Uniti, nei quali, quando si svolge la storia, sono per legge consentiti al massimo due figli per famiglia; la vita di Ender dipende quindi da un permesso speciale del Governo. Ender \u00e8 stato osservato attentamente per anni tramite un dispositivo di monitoraggio fissato alla nuca; il libro inizia con la sua rimozione. Come \"Terzo\" e come studente eccezionalmente dotato, i bambini che sono con lui lo disprezzano. Al termine di un giorno di scuola, un gruppo di bulli comincia a prenderlo in giro e a mettergli le mani addosso in quanto, non avendo pi\u00f9 il monitor, non \u00e8 pi\u00f9 sotto la sorveglianza degli adulti. In risposta, Ender atterra con un pugno allo sterno il leader del gruppo, Stilson, e lo colpisce pi\u00f9 volte in modo che non possa rialzarsi.\nQuando Ender torna a casa, il lettore incontra il suo fratello maggiore, Peter, un ragazzo altrettanto brillante ma molto pi\u00f9 sadico, e la sorella maggiore Valentine, anch'ella di pari intelligenza e dal temperamento dolce e totalmente opposto a quello di Peter. La mattina successiva, i membri della Flotta Internazionale (FI) si presentano a casa di Ender per chiedergli perch\u00e9 ha colpito Stilson anche quando era gi\u00e0 a terra. Ender risponde di averlo fatto per spaventarli a tal punto da fargli capire in maniera definitiva che non dovevano pi\u00f9 dargli fastidio. Non si \u00e8 trattato quindi n\u00e9 di una vendetta n\u00e9 di un'azione fatta per cattiveria, ma di puro calcolo strategico. Dopo tale spiegazione la FI gli offre un posto nella \"Scuola di Guerra\", una stazione spaziale in cui i bambini sono addestrati all'azione e al comando militare. Il Colonnello Hyrum Graff, responsabile della Scuola, ritiene che Ender sia l'ultima speranza per la sopravvivenza dell'umanit\u00e0 contro gli Scorpioni. Ender, pur riluttante, accetta.\nDal primo momento in cui Ender incontra gli altri bambini, il Colonnello Graff comincia ad isolarlo tramite favoritismi, favorendo la gelosia e il rifiuto di Ender da parte degli altri allievi. Questa strategia continuer\u00e0 ad essere usata nel tempo, obbligando Ender ad affrontare i problemi da solo invece di contare sugli altri e facendolo faticare a farsi amici e mantenersi davanti agli avversari. Ender \u00e8 anche obbligato ad essere perfetto in tutto ci\u00f2 che fa per confermare le lodi di Graff, in modo tale che gli altri allievi non possano obiettare nulla.\nIn virt\u00f9 della sua eccezionale attitudine alla tattica e al comando, ma anche per l'avvicinarsi della scadenza per gli insegnanti per prepararlo alla guerra incombente, Ender avanza nel percorso di addestramento molto pi\u00f9 rapidamente degli altri allievi. Appena riesce a trovare il primo vero amico, Alai, viene promosso dal corso di base e assegnato direttamente all'orda delle Salamandre, sotto il comando dell'orgoglioso Bonzo Madrid. La Scuola di Guerra ruota (letteralmente) intorno alla sala di battaglia, dove eserciti di 41 componenti (tradotti in italiano come \"orde\") combattono in un ambiente a gravit\u00e0 zero, molto simile al Lasertag. Ender, che non ha ricevuto l'addestramento standard per queste battaglie, viene inizialmente emarginato dal gioco, e Bonzo gli ordina di non sparare mai in battaglia. Con l'aiuto di una sua compagna pi\u00f9 grande, Petra Arkanian, riuscir\u00e0 ad apprendere i fondamenti del combattimento a gravit\u00e0 zero. Dopo varie battaglie in cui \u00e8 stato sempre inattivo, Ender viola platealmente gli ordini del capo per salvare la sua squadra dalla sconfitta. Nonostante il risultato il suo comandante, Bonzo, va su tutte le furie e lo rimprovera colpendolo anche fisicamente. Subito dopo Ender sar\u00e0 scambiato con un'altra squadra, l'orda dei Topi (\"Rat Army\"), il cui comandante colloca Ender nel plotone (\"branco\" nella versione italiana) di Dink Meeker. Nel frattempo, mentre lo sviluppo psicologico di Ender \u00e8 tenuto sotto controllo tramite un complesso gioco (\"Mind Fantasy Game\") gestito dal sistema di computer della Scuola, Ender riceve una lettera di incoraggiamento dalla sua amata sorella Valentine.\nDopo la partenza di Ender per la \"Scuola di Guerra\", Valentine e Peter hanno continuato le loro vite da geni. Valentine, allo stesso modo del fratello minore, \u00e8 terrorizzata da Peter in quanto sa che questi \u00e8 in grado di compiere qualsiasi atto di malvagit\u00e0 e inoltre aspira al totale controllo di tutti coloro che lo circondano. Proprio questa avidit\u00e0 lo spinge a coinvolgere la sorella in un piano che lo porter\u00e0 a dominare il mondo intero. Valentine, sulle prima sorpresa ed impaurita dalla proposta, accetta anche perch\u00e9 in fondo le fa piacere che il fratello chieda il suo aiuto. I due seguendo l'idea di Peter, cominciano a inserirsi nelle discussioni politiche sulle \"newsnets\" (idea che presagiva la moderna Internet). Scrivendo sotto pseudonimo, cominciano a guadagnare popolarit\u00e0 e rispetto dalla comunit\u00e0 internazionale per le loro profonde analisi politiche. Valentine ha lo pseudonimo di Demostene mentre Peter scrive sotto il nome di Locke. Di proposito ognuno dei due scrive in modo opposto al proprio naturale temperamento: Locke ha opinioni pi\u00f9 pacate, e il suo stile \u00e8 quello di precedere l'avversario mentre sta ancora preparandosi ad attaccarlo mentre Demostene \u00e8 presto conosciuto come leader radicale delle masse, che mette in guardia contro le manovre militari e politiche del patto di Varsavia. Con la minaccia degli Scorpioni oramai vicina ad essere risolta i paesi del blocco est si stanno infatti preparando a rompere l'alleanza mondiale che si \u00e8 creata in seguito alle invasioni e attaccare l'occidente. Peter progetta di utilizzare l'influenza acquisita per ottenere al momento opportuno il controllo del mondo intero.\nCon anni di anticipo rispetto al consueto, gli insegnanti promuovono Ender a capo di un'orda di nuova formazione, i Draghi, esponendo il ragazzo al risentimento degli altri comandanti. Anche se gli vengono assegnate reclute inesperte, incluso il precoce Bean, che \u00e8 persino pi\u00f9 piccolo (e brillante) di quanto fosse Ender alla sua et\u00e0. Ender addestra i Draghi in modo non convenzionale: abolisce le formazioni standard, divide l'orda in cinque branchi anzich\u00e9 quattro e incoraggia ogni branco ad agire indipendentemente e prendere l'iniziativa durante il combattimento. L'orda dei Draghi non perde nessuna battaglia, nonostante sia posta intenzionalmente in condizioni sempre pi\u00f9 sfavorevoli negli incontri contro gli avversari.\nL'invincibilit\u00e0 di Ender che prevale anche in situazioni in cui \u00e8 stato posto palesemente in svantaggio accentua il risentimento da parte degli altri comandanti, che si sentono umiliati. Il protagonista, dopo ritorsioni di minore entit\u00e0, viene affrontato direttamente dall'invidioso Bonzo Madrid, che mira ad ucciderlo, nel locale docce, insieme ad altri ragazzi. Ender combatte e sconfigge Bonzo e, seguendo lo stesso ragionamento fatto con il bullo Stilson a scuola, decide di fargli capire in maniera definitiva che non devono pi\u00f9 infastidirlo (in seguito si scoprir\u00e0 che Bonzo \u00e8 morto, ma a Ender non verr\u00e0 detto subito). Tre ore dopo i Draghi sono chiamati in battaglia contro due orde contemporaneamente. Ender, esasperato dall'ingiusto peso che gli insegnanti gli impongono, rovescia le regole della sala di battaglia: dato che la fine della battaglia avviene quando cinque soldati attivano la porta di ingresso degli avversari (il \"Cancello\"), Ender fa s\u00ec che i suoi soldati riescano nell'intento nonostante l'orda sia sconfitta sul campo.\nContrariamente alle sue attese, Ender viene promosso alla \"Scuola di Comando\" dagli insegnanti, ma gli viene comunque concesso un breve periodo di permesso sulla Terra. Non volendo vedere la sua famiglia, \u00e8 tenuto isolato presso un piccolo lago tra i boschi; costruisce una zattera e trascorre il tempo da solo assorto in riflessione e autocommiserazione. La F. I., preoccupata che non sia pi\u00f9 motivato a proseguire, fa ancora ricorso a sua sorella Valentine. I due hanno una lunga conversazione, durante la quale Ender ammette di essere giunto a odiarsi, perch\u00e9 per vincere le battaglie deve conoscere il suo nemico talmente bene da amarlo, e in questo modo continua a distruggere coloro che ama. Valentine, durante la visita, gli fa presente quanto sia prioritario l'obiettivo del suo addestramento, cio\u00e8 preservare l'intera razza umana.\nEnder torna nello spazio, diretto questa volta alla \"Scuola di Comando\", con quasi sei anni di et\u00e0 in anticipo. Per apprendere come combattere gli Scorpioni nello spazio non viene pi\u00f9 utilizzata una sala di battaglia bens\u00ec un simulatore spaziale. L'insegnante di Ender \u00e8 Mazer Rackham, l'artefice del precedente successo umano contro gli Scorpioni, il primo a rendersi conto che gli alieni hanno una mente collettiva e possono comunicare telepaticamente a velocit\u00e0 superiore a quella della luce. Una volta compreso che ci\u00f2 era possibile, gli scienziati umani avevano realizzato un analogo dispositivo di comunicazione, l\"ansible\", ed era stata inviata una flotta di invasione verso i pianeti degli Scorpioni. A Ender viene cos\u00ec rivelato che l'imminente Terza Invasione in realt\u00e0 \u00e8 iniziata da parte umana: la flotta arriver\u00e0 dopo cinque anni ai mondi degli Scorpioni ed Ender apprender\u00e0 come comandarla.\nEnder viene affiancato nell'addestramento da un gruppo dei suoi migliori comandanti, amici e sottoposti della \"Scuola di Guerra\", tra cui Alai, Petra e Bean, ai quali Ender assegna i singoli squadroni mantenendo per s\u00e9 la supervisione generale. Le battaglie proposte dal simulatore diventano sempre pi\u00f9 difficili: il nemico spesso \u00e8 in superiorit\u00e0 numerica e impara ad adattarsi alle tattiche di Ender, persino a quelle utilizzate il giorno precedente. Ender \u00e8 sempre pi\u00f9 perseguitato da incubi che gli ostacolano il sonno: affaticato fisicamente e mentalmente, comincia a scoraggiarsi.\nGiunti all'esame finale della \"Scuola di Comando\", Ender e il suo gruppo si trovano in possesso di una piccola flotta, in avvicinamento ad un pianeta, lo spazio intorno al quale brulica di migliaia di navi aliene. Ormai Ender ne ha abbastanza di essere manipolato dagli adulti e decide di vincere con una mossa \"sleale\": contro le regole, scavalca gli avversari ed utilizza un'arma di disgregazione molecolare contro il pianeta, dissolvendolo insieme alla flotta nemica. In questo modo Ender ritiene di essersi dimostrato per sempre inadatto al comando di una vera flotta.\nInvece, al termine della simulazione, Ender scopre che tutti i presenti (lo stato maggiore al completo che ha seguito in diretta la battaglia) sono travolti dall'entusiasmo e dalla gratitudine. Rackham e Graff spiegano a Ender che non stava affatto giocando contro un simulatore, ma fin dall'inizio comandava la Terza Invasione tramite l\"ansible\": ora aveva appena distrutto il mondo di origine degli Scorpioni, sterminando per sempre la loro razza.\nQuando Ender scopre di aver giocato con vite reali, cade in depressione. Sente il peso delle morti che ha causato, aggravato dall'amore e rispetto che aveva imparato a provare per gli Scorpioni. Nel frattempo, appena terminata la guerra con gli Scorpioni, le nazioni della Terra rompono l'alleanza come previsto da Peter ed il mondo intero rischia di sprofondare in una guerra mondiale. Sar\u00e0 proprio l'intervento di Locke (alias Peter Wiggin), appoggiato da Demostene, a trovare un compromesso accettabile per entrambe le coalizioni, ed evitare il conflitto. A quel punto Ender, oramai diventato l'eroe per antonomasia, non pu\u00f2 ritornare sulla Terra, perch\u00e9 sarebbe destinato a diventare solo uno strumento di Peter nel suo disegno di dominio globale. Valentine convince Ender a partire sulla prima nave colonia verso un pianeta appartenuto in precedenza agli Scorpioni.\nDopo anni, quando la colonia \u00e8 ormai costruita, Ender scopre qualcosa che gli Scorpioni avevano lasciato per lui: usando la comunicazione telepatica, erano riusciti a estrarre immagini dal suo cervello, relative al gioco mentale del periodo della \"Scuola di Comando\". Con queste immagini, gli Scorpioni avevano ricostruito una scena presa direttamente da esso, a mo' di messaggio postumo per lui. Ripercorrendola passo passo, Ender scopre che gli alieni gli hanno lasciato l'ultima Regina sopravvissuta, in forma di pupa. Essa \u00e8 in grado di comunicare telepaticamente con Ender, che apprende cos\u00ec che i precedenti conflitti con gli uomini derivavano dal fatto che non erano stati ritenuti esseri senzienti in quanto indipendenti l'uno dall'altro, e che una volta compreso l'errore gli Scorpioni avevano deciso di non attaccarli mai pi\u00f9. L'invasione e lo sterminio degli Scorpioni non sarebbe stato necessario.\nEnder scrive un libro sugli Scorpioni dalla loro prospettiva, firmandolo \"L'araldo dei Defunti\". Con il suo segreto bozzolo, abbandona la colonia in cerca di un pianeta adatto alla rinascita della razza degli Scorpioni. Questo sar\u00e0 uno degli argomenti dei libri successivi del ciclo.\nPremi e riconoscimenti.\n\"Il gioco di Ender\" ha vinto il Premio Hugo per il miglior romanzo nel 1986 ed il Premio Nebula per il miglior romanzo nel 1985, i due premi principali della fantascienza.\nNel 1987, anche il sequel \"Il riscatto di Ender\" ha vinto entrambi i premi: Card \u00e8 l'unico autore ad averli vinti entrambi in due anni consecutivi.\nCritica.\nJohn Kessel ha pubblicato nel numero della primavera 2004 della rivista \"Foundation, the International Review of Science Fiction\" un articolo dal titolo \"Creating the Innocent Killer\" (\"Creare l'assassino innocente\"), che \u00e8 una decostruzione critica della visione morale del mondo che Card propugna attraverso Ender. Descrive come Card e i suoi personaggi manipolino il punto di vista del lettore per tutto il libro cos\u00ec che Ender possa commettere diversi omicidi e, alla fine, il genocidio di una specie (sebbene inconsapevolmente), mantenendo nel frattempo la nostra simpatia e rimanendo innocente. Kessel prende posizione contro l'implicita affermazione di Card che la moralit\u00e0 di un atto \u00e8 basata esclusivamente sulle intenzioni della persona che lo compie.\nI tre libri che hanno seguito \"Il gioco di Ender\" e proseguono la stessa storia (\"Il riscatto di Ender\", \"Ender III - Xenocidio\" e \"I figli della mente\") espandono le idee morali esposte nel romanzo su nuovi livelli secondo la filosofia di Card, in particolare riguardo ai rapporti degli umani con imperscrutabili specie aliene. (In effetti, l'intero dibattito morale \u00e8 ribadito all'inizio di \"Il riscatto di Ender\" attraverso una conversazione tra Ender e alcuni dei suoi studenti calvinisti).\n\"Il gioco di Ender\" ha ricevuto anche critiche riguardo al suo merito letterario. Il critico e scrittore Norman Spinrad ha criticato il romanzo in diversi suoi saggi raccolti in \"Science Fiction in the Real World\". Card ammette liberamente, nell'introduzione all'edizione rivista, che il suo romanzo non pu\u00f2 dirsi in alcun modo un esempio di \"bella scrittura\". Osservando che la maggior parte delle critiche si basano sulla mancanza di qualit\u00e0 artistiche, Card si giustifica sostenendo di vedere la scrittura come uno strumento per comunicare una storia, e non la forma d'arte stratificata e spesso criptica tipica di altra prosa letteraria, uno stile che Card descrive come \"confuso\".\nInfluenza culturale.\nDiverse scuole in tutto il mondo hanno adottato \"Il gioco di Ender\" come libro di narrativa obbligatorio, alcune per gli aspetti psicologici, altre per lo sfondo fantascientifico. Oltre a istituti secondari e universitari negli Stati Uniti, in Canada e in Australia, il libro \u00e8 stato adottato anche dall'Universit\u00e0 dei Marines a Quantico (Virginia), come libro di testo sulla psicologia della leadership.\nLa serie televisiva animata \"Futurama\" ha sceneggiato un lungometraggio dal titolo \"\", che tuttavia non presenta contenuti analoghi o parodistici rispetto al libro.\nIl gruppo rock Dashboard Confessional ha distribuito una canzone dal titolo \"Ender Will Save Us All\" (\"Ender ci salver\u00e0 tutti\") in omaggio al romanzo. Tuttavia la canzone, a parte il titolo, non offre altri evidenti riferimenti al libro (Ender \u00e8 anche una parte del nome del leader del gruppo, Christopher Ender Carrabba).\nAdattamento cinematografico.\nDal romanzo \u00e8 stato tratto il film del 2013 \"Ender's Game\" per la regia di Gavin Hood."}
{"id": "745498", "revid": "113525715", "url": "https://it.wikipedia.org/wiki?curid=745498", "title": "Metodo soleras", "text": "Il metodo soleras o criaderas y soleras \u00e8 un sistema per l'invecchiamento di rum e brandy e vini liquorosi.\nCaratteristiche.\nConsiste nel disporre delle botti di rovere su alcune file sovrapposte, iniziando a riempire solo le botti pi\u00f9 in alto; dopo un anno una parte del contenuto viene travasato nelle botti che si trovano al livello inferiore, e quelle superiori vengono riempite con il nuovo vino, rum o brandy, ed il procedimento si ripete di anno in anno; in tale maniera il vino che si trova nelle botti alla base, pronto per il consumo, risulta composto da uve di annate diverse, e di anno in anno si arricchisce di particolari sapori.\nGi\u00e0 conosciuto in Spagna e in Portogallo per la produzione rispettivamente dello Sherry e del Madera, fu introdotto nel 1812 da Benjamin Ingham in Sicilia per l'affinamento del Marsala.\nIn pratica, con il metodo soleras si mettono cinque botti, costruite con legni differenti, in verticale una sopra l'altra e l'ultima piena per 2/3. Nel momento in cui si aggiunge del vino ad invecchiare nella botte posta in sommit\u00e0 (detta \"criadera\"), 1/3 del contenuto viene trasferito nella botte sottostante, e cos\u00ec si prosegue fino ad arrivare a quella posta al suolo (detta \"solera\") piena, dove 1/3 del vino di almeno cinque anni, viene tolto e imbottigliato.\nViene utilizzato anche per la produzione dell'aceto balsamico tradizionale."}
{"id": "745499", "revid": "729019", "url": "https://it.wikipedia.org/wiki?curid=745499", "title": "Lohachara", "text": "Lohachara era una piccola isola dello Stato indiano del Bengala Occidentale, che \u00e8 stata sommersa dalle acque del Golfo del Bengala in modo permanente a partire dagli anni ottanta. Lohachara, che aveva una popolazione di circa diecimila abitanti, \u00e8 considerata la prima isola abitata ad essere stata permanentemente sommersa per cause imputabili al fenomeno del riscaldamento globale.\nL'isola faceva parte dell'arcipelago delle Sundarbans, situato nella zona del delta dei fiumi Gange e Brahmaputra, al confine fra India e Bangladesh. L'arcipelago \u00e8 formato da circa 100 isole, la met\u00e0 delle quali abitate, con una popolazione complessiva di circa 1,8 milioni di persone."}
{"id": "745503", "revid": "6923", "url": "https://it.wikipedia.org/wiki?curid=745503", "title": "Gaio Mario Vittorino", "text": "\u00c8 anche noto per avere tradotto dal greco al latino le \"Categorie\" e il \"De Interpretatione\" di Aristotele e l\"Isagoge\" di Porfirio.\nBiografia.\nNato in Africa al tempo del regno di Diocleziano, insegn\u00f2 retorica a Roma ove ebbe allievo, tra gli altri, San Girolamo. Si convert\u00ec in vecchiaia al cristianesimo (355 circa): la sua conversione sembra abbia influenzato, molti anni pi\u00f9 tardi, quella di Agostino d'Ippona.\nNelle \"Confessioni\" \"Libro VIII , capitolo 2\" Agostino riferisce di aver letto una traduzione latina fatta da Vittorino delle \"Enneadi\" di Plotino durante il periodo milanese, quando studiava presso sant'Ambrogio e Simpliciano. Tuttavia, il neoplatonismo dei due filosofi presenta analogie molto limitate.\nVittorino tradusse anche le opere di Aristotele e di Porfirio.\nQuando l'imperatore Giuliano pubblic\u00f2 l'editto col quale proibiva ai cristiani d'insegnare nelle scuole i testi della letteratura pagana greca, Vittorino chiuse la sua scuola ritirandosi a vita privata.\nGli fu eretta una statua nel Foro di Traiano a Roma.\nPensiero.\nLe sue traduzioni degli scritti di Platone sono perdute, ma il trattato \"De definitionibus\" \u00e8 suo e non di Boezio, al quale era stato attribuito. Il suo manuale di prosodia, in quattro libri, \u00e8 una traduzione pressoch\u00e9 letterale di Aftonio; similmente, altre opere di grammatica e retorica, gi\u00e0 a lui attribuite, sono certamente di altri autori, mentre suo \u00e8 il commento del \"De inventione\" di Cicerone.\nI suoi scritti teologici comprendono commenti delle lettere di Paolo ai Galati, agli Efesini e ai Filippesi, il \"De Trinitate contra Arium\" e l\"Ad Justinum manichaeum\".\nMantenne una concezione filosofica neoplatonica anche dopo la sua conversione al cristianesimo, e la sua esposizione della dottrina della Trinit\u00e0 nell\"Adversus Arium\" ha notevole valore come espressione della primitiva filosofia cristiana.\nSignificative testimonianze sono, a tal proposito, la riflessione sul concetto di \"ousia\" di derivazione neoplatonica nella sua traduzione latina di \"substantia\" e la sua relativa attribuzione a Dio, particolarmente nelle dispute Trinitarie con gli ariani. Nella \"Lettera di Candido a Vittorino\" \"(Candidi epistula ad Marium Victorinum)\", quest'ultimo afferma:\nVisti i termini della questione, Vittorino cerca di mostrare come i concetti greci di \"ousia\" e \"ypostasis\", anche nella loro forma latina di \"substantia\" e \"subsistentia\" siano utilizzabili ed ermeneuticamente proficui quanto all'idea di una unit\u00e0 trinitaria di Dio. Stimolato dalla formula trinitaria \"una substantia, tres subsistentiae\" e partendo dall'inadeguatezza di fondo della lingua umana riguardo al \"Primo e Pi\u00f9 alto\" (l'Uno plotiniano), che ci costringe alla negazione e alla metafora, egli ne descrive l'assolutezza nel suo esser-trinitaria mediante un pensiero che, processualmente, si muove al di la del tempo e volontariamente dispiegantesi in se stesso, a partire da se stesso e verso se stesso e che, solo in questo atto si costituisce come Una sostanza. Un essere dunque che esiste in modo triadico o trinitario e che giunge a s\u00e9 attraverso un movimento circolare di de-occultamento, autodispiegamento e autoconoscenza mediante le altre due sussistenze a lui cosustanziali del Logos-Figlio e dell'Intellectus-Spirito Santo. Quest'atto di autolimitazione e autodeterminazione di ci\u00f2 che procede da quanto \u00e8 ancora un pre-essere \"indeterminato,\" viene espresso nella terna \"\"essere-vivere-intelligere\".\" Cos\u00ec l'essere di Dio \u00e8 vita e pensiero, un pensar-se-stesso che non \u00e8 un atteggiamento ricettivo, ma una fondazione attiva e vivente di se stesso e, per implicazione, di tutto l'essere trinitario:\nQuello che la conclusione del quarto libro dell\"Adversus Arium\" delinea mediante una sofisticata speculazione, il terzo \"De Trinitate Hymni\" lo canta, da una prospettiva sempre cangiante, semplicemente lodando:\nLa dottrina della triade intellegibile (in greco: \u03bd\u03bf\u03b7\u03c4\u1f74 \u03c4\u03c1\u03b9\u03ac\u03c2; trasl. no\u0113t\u0113 trhi\u00e1s) ; ha radici storiche attestate in Platone e nel filosofi neoplatonici (Plotino, Porfirio, Giamblico, Siriano, Proclo e l'ultima fase del neoplatonismo), oltre a vari Padri della Chiesa e filosofi gnostici vissuti fra il III e il V secolo. Vittorino fu il primo filosofo ad introdurre la dottrina della Triade Intellegibile all'interno della Patristica cristiana.\nSecondo tale concezione l'essere \u00e8 composto da tre momenti:\nVittorino fu il primo a proporre una corrispondenza biunivoca fra queste tre idee e le tre ipostasi della Ss. Trinit\u00e0. La Persona del Padre Dio viene identificata con l'Essere Supremo o semplicemente Essere, mentre il Figlio Dio e lo Spirito Santo Dio sono identificati rispettivamente con il \"vivere\" (il mistero cristologico) e con l\"intelligere\". Esiste un movimento trinitario bidirezionale nel quale:"}
{"id": "745506", "revid": "161374", "url": "https://it.wikipedia.org/wiki?curid=745506", "title": "Divisione Corazzata Littorio", "text": ""}
{"id": "745509", "revid": "125732175", "url": "https://it.wikipedia.org/wiki?curid=745509", "title": "Rai Libri", "text": "Rai Libri \u00e8 il marchio con cui la Rai svolge la sua attivit\u00e0 editoriale.\nStoria.\n\"Edizioni Radio Italiana\".\nLa prima attivit\u00e0 editoriale storica della antesignana della Rai, la URI (Unione Radiofonica Italiana), fu la pubblicazione nel gennaio 1925 di \"Radio Orario\", settimanale che riportava i programmi radio della stazione italiana e di quelle europee. Radio Orario sarebbe poi diventato nel 1930 Radiocorriere e nel 1954 Radiocorriere TV.\nLo sviluppo seguente fu la nascita della Edizioni Radio Italiana (ERI) come societ\u00e0 a Torino il 15 settembre 1949 con capitale interamente RAI per unire e valorizzare le attivit\u00e0 editoriali dell'emittente pubblica cresciute intorno al \"Radiocorriere\". Il 31 luglio 1954 il capitale fu ripartito fra la RAI (30%) e l'IRI (30%).\nLa ERI negli anni cinquanta e sessanta pubblicava la collana \"Classe Unica\" (in formato tascabile) e le riviste \"L'Approdo letterario\" e \"L'Approdo Musicale\", derivate dagli omonimi programmi culturali radiofonici.\nNel 1969 la ERI pubblic\u00f2 la prima edizione del Dizionario d'ortografia e di pronunzia.\nGli anni ottanta e la Nuova ERI.\nLa ERI \u00e8 stata anche la casa editrice dello storico settimanale di informazione televisiva e radiofonica \"Radiocorriere TV\" (che prima di avviarsi a un trend negativo che l'ha portato alla chiusura aveva raggiunto, negli anni '80, con la direzione di Aldo Falivena, un tetto di vendite di 700\u00a0000 copie).\nNegli anni '80 Rai Eri pubblic\u00f2 le riviste mensili \"Moda\" (1983, per lungo tempo leader del segmento femminile) e \"King\" (1987, il corrispettivo al maschile di \"Moda\", della cui redazione facevano parte tra gli altri Ivano Casamonti, Carlo Bassi, Chantal Jannuzzi, Paola Annicchiarico, Laura Longo, Walter Gatti), ormai cessate, che hanno avuto come primo direttore il giornalista Vittorio Corona (sostituito poi da Willy Molco) e che venivano realizzate a Milano. \"King\" e \"Moda\" rappresentano un innovativo sviluppo della formula del magazine, sia per quanto riguarda il linguaggio verbale e la grafica, e sia per i contenuti volutamente ossimorici con la testata, mantenendo uno sguardo ironicamente in controtendenza nei confronti del successo e dei valori del jet-system.\nIl 23 luglio 1987 la societ\u00e0 prese il nome di Nuova Eri Edizioni Rai-Radiotelevisione Italiana S.p.A..\nGli anni novanta e Rai Eri.\nDagli anni '90 svilupp\u00f2 la propria attivit\u00e0 editoriale collegandola strettamente alla produzione radiofonica e televisiva. L'azienda pubblica ebbe tra le sue opere i libri dei protagonisti delle trasmissioni Rai e reportage giornalistici che suscitavano vasta attenzione nel pubblico (tra cui i saggi di Enzo Biagi, Bruno Vespa, Sergio Zavoli, Piero Angela e i pi\u00f9 recenti di Antonio Caprarica) insieme con altre case editrici come Mondadori e Rizzoli.\nDopo il periodo della direzione di Alberto Luna, giunse la crisi della fine degli anni '80. Protagonista del rilancio definitivo (con lo slogan \"la Rai da leggere\") \u00e8 il direttore Giuseppe Marchetti Tricamo, cresciuto professionalmente all'interno dell'azienda, che ridisegn\u00f2 Rai Eri nei contenuti, nell'immagine, nella grafica (con il supporto dell'art director Franco De Vecchis), rendendola protagonista del mercato editoriale. Il 27 novembre 2000 Rai Eri - durante la direzione di Marchetti - ricevette a Milano da un gruppo di intellettuali (tra i quali Umberto Eco) e rappresentanti dell'industria editoriale il Premio Cenacolo per l'innovazione nell'editoria.\nNel 1995 la Nuova ERI chiude i battenti. Nel 1997 la RAI inizia a pubblicare direttamente con il marchio \"Rai Eri\".\nRai Libri.\nIl 15 ottobre 2018 Rai Eri venne rinominata Rai Libri.\nPubblicazioni.\nOggi Rai Libri continua a editare \"Elettronica e telecomunicazioni\", \"Nuova rivista musicale italiana\" e \"Nuova civilt\u00e0 delle macchine\" e lo storico \"DOP - Dizionario di ortografia e pronunzia\".\nUno dei principali obiettivi di Rai Libri \u00e8 quello di apportare un contributo allo studio della comunicazione e dei media e anche di documentare l'attivit\u00e0 del servizio pubblico radiotelevisivo. Tra le opere edite troviamo \"RicordeRai\", un libro-documentario la cui seconda edizione \u00e8 stata pubblicata nel 2004 in collaborazione con Rai Teche, che celebra i cinquant'anni della tv e gli ottanta della radio (il volume \u00e8 firmato da Barbara Scaramucci e Claudio Ferretti e ha in allegato un DVD).\nTra le collane:"}
{"id": "745516", "revid": "124795115", "url": "https://it.wikipedia.org/wiki?curid=745516", "title": "Kara Mustafa Pasci\u00e0", "text": "Biografia.\nSecondo fonti turche, Kara Mustafa nacque nell'anno 1044 E. (corrispondente al 1634 o 1635 d.C.).\nIl suo nome, \"Merzifonlu\", ci dice che aveva visto la luce nella citt\u00e0 (o nelle sue immediate vicinanze) di Merzifon, in Turchia. Era figlio di Uruc Hasan Bey, un timariota (proprietario di un feudo) turco, e intraprese la sua carriera all'interno della struttura militare e governativa ottomana.\nNelle fonti coeve cristiane, Mustafa \u00e8 universalmente descritto come avido e malvagio. La veridicit\u00e0 di ci\u00f2 naturalmente \u00e8 oggetto di discussioni, anche se il soprannome \"Kara\" (nero) resta interpretabile in vario modo.\nFu adottato dalla potente famiglia dei K\u00f6pr\u00fcl\u00fc fin dalla sua giovane et\u00e0 e serv\u00ec come messaggero a Damasco per suo cognato, il gran vizir Faz\u0131l Ahmed K\u00f6pr\u00fcl\u00fc. Dopo essersi messo in luce, Mustafa divenne a sua volta un vizir e dal 1663, comandante della Grande Flotta ottomana del Mare Egeo.\nServ\u00ec come comandante delle truppe terrestri in un conflitto contro la Polonia nel 1672, in cui negozi\u00f2 un trattato di pace che consent\u00ec al suo Sultano di aggiungere la provincia della Podolia all'Impero. La vittoria consent\u00ec agli Ottomani di trasformare le regioni cosacche del sud dell'Ucraina in un protettorato. Nel 1676, quando il gran vizir mor\u00ec, Mustafa gli succedette.\nEbbe minor successo nel combattere una ribellione cosacca che esplose nel 1678. Dopo alcuni successi iniziali, l'intervento della Russia impresse una svolta alla situazione e costrinse i Turchi a concludere una pace nel 1681, che permise di fatto ai Cosacchi di ritornare sotto il governo russo, con l'eccezione di pochi fortilizi sui fiumi Dnieper e Bug.\nNel 1683, egli lanci\u00f2 una campagna militare in direzione del settentrione e dell'Austria, nel tentativo raggiungere l'obiettivo di pi\u00f9 di un secolo e mezzo di guerre: la conquista di Vienna e dell'est europeo. A met\u00e0 luglio il suo esercito di 200.000 uomini pose sotto assedio Vienna (difesa da 10.000 soldati al comando del generale Ernst R\u00fcdiger von Starhemberg) ricalcando i passi di Solimano il Magnifico nel 1529. A settembre 1683 aveva preso una parte delle mura e sembrava essere sulla via della vittoria definitiva.\nMa il giorno 12 dello stesso mese gli imperiali del duca Carlo V di Lorena e i loro alleati polacchi, al comando di re Jan Sobieski, approfittarono dell'incompetenza di Mustafa e dello scadente dispiegamento delle sue truppe, vincendo la battaglia di Vienna con un devastante attacco sul fianco condotto dalla cavalleria polacca di Sobieski. I Turchi si ritirarono in Ungheria per non tornare mai pi\u00f9 nell'Europa centrale. Nella fretta di lasciare l'Austria, Kara Mustafa fu costretto ad abbandonare nel suo accampamento immense ricchezze: oltre a oro e argento, fontane trasportabili, documenti, segretari e oltre 1500 concubine, vero svago del gran visir.\nLa disfatta cost\u00f2 a Mustafa la sua posizione e, infine, la sua vita. Il 25 dicembre 1683, Kara Mustafa fu giustiziato a Belgrado su ordine del comandante dei Giannizzeri. Fu ucciso per strangolamento, e la sua testa fu inviata al Sultano Mehmet IV in una valigia di velluto: fatto che usualmente s'accompagnava alla punizione capitale riservata ai personaggi di alto rango nell'Impero ottomano.. La sua lapide fu portata da Belgrado a Edirne (la seconda capitale dell'Impero ottomano, l'antica Adrianopolis) e si permise al pubblico di vederla. \u00c8 oggi una curiosit\u00e0 per il turista che vi si rechi."}
{"id": "745519", "revid": "729019", "url": "https://it.wikipedia.org/wiki?curid=745519", "title": "Stazione di Parabiago", "text": "La stazione di Parabiago \u00e8 una stazione gestita da Rete Ferroviaria Italiana a servizio dell'omonimo comune. Si trova lungo il tracciato delle linee Domodossola-Milano, Luino-Milano e Porto Ceresio-Milano.\nStoria.\nA seguito della costruzione della linea ferroviaria Rho-Gallarate, aperta al servizio viaggiatori nel 1860, sorse fra l'opinione pubblica parabiaghese l'idea di avere sul territorio comunale una propria stazione ferroviaria, che venne effettivamente realizzata tra gli anni sessanta ed il 1877, venendo poi ampliata nel 1930.\nStrutture e impianti.\nLa fermata odierna \u00e8 ubicata tra il centro di Parabiago ed il quartiere Calara, alla fine di una strada in salita che parte da via Matteotti, strada principale dell'antico rione di Sant'Antonio.\nSi tratta di una stazione di superficie a 3 binari passanti (il 1\u00b0 e il 3\u00b0 su corretto tracciato, mentre il 2\u00b0 \u00e8 ramo deviato in comune, normalmente utilizzato solo per eventuali necessit\u00e0 di precedenze), ed \u00e8 dotata di banchine unite da apposito sottopasso pedonale.\nNelle immediate vicinanze del fabbricato viaggiatori \u00e8 stato realizzato a partire dal 2008 un parcheggio di interscambio, nell'area denominata dai residenti della zona, tra gli anni quaranta e cinquanta, \"la Palude\".\nMovimento.\nL'impianto \u00e8 fermata dei convogli del servizio ferroviario suburbano di Milano, Linea S5 (Varese-Pioltello Limito-Treviglio), svolti da Trenord, a cadenza ogni 30 minuti, nell'ambito di contratto stipulato con la Regione Lombardia.\nNelle ore di punta mattiniere dei pendolari effettuano fermata nella stazione di Parabiago anche alcuni treni regionali con destinazione Milano Porta Garibaldi.\nSviluppi futuri.\nQualora il progetto venisse realizzato, la stazione di Parabiago verrebbe coinvolta nell'opera di potenziamento della tratta ferroviaria Rho-Gallarate 3\u00ba e 4\u00ba binario. Dopo una lunga battaglia condotta da numerosi esponenti contrari all'ampliamento della linea, in data 21 dicembre 2012, il Consiglio di Stato ha respinto l'appello di RFI e della Regione Lombardia, confermando la sentenza del Tar, che annullava la delibera del Cipe n\u00b0 33 del 13 maggio 2010, relativa al progetto definitivo dell'opera.. Ciononostante, nel corso del 2018 \u00e8 tornata in auge l'idea di riesumare il progetto, senza sostanziali modifiche, come ad esempio l'interramento di parti del nuovo tracciato ferroviario o la realizzazione dei nuovi binari al di fuori del territorio abitato, innescando cos\u00ec nuove polemiche e dibattiti circa l'opportunit\u00e0 e la fattibilit\u00e0 dell'opera.\nServizi.\nLa stazione dispone di:"}
{"id": "745520", "revid": "484362", "url": "https://it.wikipedia.org/wiki?curid=745520", "title": "Divisione Littorio", "text": ""}
{"id": "745521", "revid": "123823218", "url": "https://it.wikipedia.org/wiki?curid=745521", "title": "Giulia Elettra Gorietti", "text": "Biografia.\nGorietti nasce a Roma, da padre italiano e madre di origini tedesche e portoghesi. \nStudia recitazione frequentando alcuni laboratori con Gisella Burinato e presso l'associazione culturale \"Mondo artistico\".\nNel 2003, a 14 anni, fa il suo debutto con il film \"Caterina va in citt\u00e0\", diretto da Paolo Virz\u00ec, nel quale recita insieme a Margherita Buy e Sergio Castellitto. Successivamente recita in \"Tre metri sopra il cielo\" (2004), regia di Luca Lucini, che la dirige anche nel cortometraggio \"La notte bianca\" e partecipa al film \"L'uomo spezzato\" (2005), regia di Stefano Calvagna.\nNel 2005 \u00e8 nel cast di \"Ti amo in tutte le lingue del mondo\", film diretto e interpretato da Leonardo Pieraccioni. Gira quindi il film \"Ho voglia di te\", del 2007.\nSempre nel 2007 partecipa, in coppia con Federico Uslenghi, alla seconda edizione del programma \"Notti sul ghiaccio\", condotto da Milly Carlucci e trasmesso da Rai 1. Nel 2008 torna sul grande schermo con il film \"Ultimi della classe\", regia di Luca Biglione, e sul piccolo schermo con il film televisivo \"Le ali\", regia di Andrea Porporati, in onda su Rai 1.\nNel 2012 interpreta Calipso nel programma televisivo \"Colorado - 'Sto classico\". Sempre nel 2012 \u00e8 nel cast di \"Terra ribelle 2 - Il nuovo mondo\", dove interpreta Chiara.\nL'anno successivo interpreta il ruolo di Sabrina in \"Suburra\", di Stefano Sollima e nello stesso anno \u00e8 nel cast della fiction \"Solo per amore\", diretta da Raffaele Mertes e da Daniele Falleri, in onda in prima serata su Canale 5.\nNel 2016 \u00e8 nel film \"La cena di Natale\" mentre nel 2018 interpreta Francesca in \"Manuel\", una coproduzione italo-francese. Nel 2018 fa parte del cast di \"Sconnessi\".\nVita privata.\nDopo essere stata fidanzata per cinque anni con il calciatore Lorenzo De Silvestri si \u00e8 sposata con il calciatore Pietro Iemmello e il 18 giugno 2018 la coppia ha avuto la loro prima figlia, Violante."}
