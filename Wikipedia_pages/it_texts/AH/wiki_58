{"id": "716794", "revid": "108430285", "url": "https://it.wikipedia.org/wiki?curid=716794", "title": "Ford Orion", "text": "La Ford Orion \u00e8 un'autovettura berlina prodotta dalla Ford dal 1983 al 1993. Consisteva semplicemente in una versione a 3 volumi della Ford Escort.\nStoria e contesto.\nNegli anni ottanta la Ford inizi\u00f2 un rinnovamento della propria gamma di vetture berline di fascia media e medio-alta, adottando un originale corpo vettura con carrozzeria a 2 volumi e mezzo (quindi con una coda pi\u00f9 corta e il portellone posteriore). Adottarono tale soluzione sia la nuova Escort Mk3 del 1981, sia la Sierra del 1982 (erede della Taunus). Si liber\u00f2 quindi nella gamma della casa statunitense uno spazio per un modello con carrozzeria tradizionale a 3 volumi, che soddisfacesse le esigenze di una clientela pi\u00f9 tradizionale, che poteva non essere soddisfatta delle novit\u00e0 estetiche dei nuovi modelli. Questo vuoto fu colmato nel 1983 dalla Orion, una semplice versione a tre volumi della Escort, di cui conservava l'intera meccanica.\nCome derivata, la Orion segu\u00ec parallelamente le evoluzioni della Escort, e fu quindi prodotta in due serie come un modello a s\u00e9 stante, fino a venire reintegrata nel 1993 nella gamma Escort, con la denominazione di \"Escort Sedan\".\nLe serie.\nPrima serie: 1983-1986.\nRispetto alla Escort Mk3 da cui derivava direttamente, la Orion differiva ovviamente nella coda (caratterizzata da un lunotto avvolgente che contrastava con il disegno squadrato del cofano), e in maniera meno evidente nel frontale (dove c'era una mascherina con contorno cromato dal disegno specifico). Diversi anche i paraurti, i copricerchi, alcuni dettagli della plancia ed i sedili.\nAl momento del lancio la \"Orion\" era disponibile con due motorizzazioni (entrambe derivate da quelle della gamma Escort) 4 cilindri CVH (a combustione magra) con distribuzione monoalbero in testa. Il pi\u00f9 piccolo aveva una cilindrata di 1297 cm\u00b3 ed una potenza massima di 69 CV, mentre il pi\u00f9 grande aveva una cubatura di 1597\u00a0cm\u00b3 ed erogava 79 CV.\nL'unico allestimento disponibile in Italia al momento del lancio era l'intermedio \"GL\".\nNel 1984 la gamma venne completata col lancio delle versioni \"1.6 Injection\" (con motore di 1,6 litri a iniezione elettronica da 105 CV, condiviso con la ) e \"1.6 Diesel\" (con motore a gasolio di 1,6 litri da 54 CV). La \"Diesel\" era disponibile nelle versioni \"L\" (meno ricche) e \"GL\", mentre la \"Injection\" era una versione sportiva che aveva un allestimento specifico (spoiler anteriore nero, paraurti e fasce laterali con profilo rosso, volante sportivo a tre razze, sedili sportivi con supporto lombare).\nLe concorrenti pi\u00f9 dirette della Orion in quella fascia di mercato erano la Fiat Regata, berlina a 3 volumi derivata dalla Fiat Ritmo, e la Volkswagen Jetta, versione a 3 volumi della Volkswagen Golf con modifiche al frontale.\nPrima serie restyling: 1986-1990.\nCome sulla Escort, anche sulla versione a 3 volumi Orion fu effettuato un profondo restyling nel 1986, talvolta considerato anche come una nuova serie. A cambiare furono il frontale (completamente ridisegnato e pi\u00f9 morbido), i paraurti (pi\u00f9 ampi), gli interni (completamente riprogettati) e, in misura minore, la coda (alcuni dettagli).\nTra i motori esord\u00ec un nuovo 4 cilindri CVH di 1392\u00a0cm\u00b3 da 75 CV, mentre il 1600 a carburatori, opportunamente rivisto, raggiunse la potenza di 90 CV. Invariati il 1300, il 1600 a iniezione ed il 1600 Diesel. Le versioni \"1.4\" e \"1.6 Diesel\" erano disponibili negli allestimenti \"CLX\" e \"Ghia\" (quest'ultimo molto pi\u00f9 ricco, che sconfinava quasi nel lusso); le \"1.6\", a carburatore o iniezione, erano disponibili solo in versione \"Ghia\". Solo \"CLX\", infine, la \"1.3\". Nel 1988 la cilindrata del motore a gasolio aument\u00f2 a 1753\u00a0cm\u00b3 e la potenza tocc\u00f2 i 60 CV.\nSeconda serie: 1990-1993.\nCon l'introduzione della quarta serie della Escort fu creata anche la nuova serie della Orion. Questa volta si trattava di un modello completamente nuovo e di aspetto meno massiccio rispetto al precedente, anche se l'impostazione meccanica rimaneva quella di sempre. Differiva dalla Escort Mk4 principalmente per la mascherina frontale cromata.\nAnche i motori erano ripresi dalla serie precedente, con qualche novit\u00e0. Oltre ai noti 1300 da 60 CV, 1600 da 88 CV, 1600 a iniezione (potenziato a 106 CV) e 1800 Diesel da 60 CV, fu inserita una versione alimentata a iniezione single point e dotata di marmitta catalitica del monoalbero 1400 (69 CV).\nGli allestimenti erano 3 (\"CLX\", \"Ghia\" e \"Ghia SI\") e la gamma si componeva di:\nNel 1992, con l'esordio dei nuovi motori a 4 cilindri bialbero 16 valvole di 1798\u00a0cm\u00b3, dotati di alimentazione a iniezione e marmitta catalitica, la gamma venne rivoluzionata. Scomparvero le versioni prive di catalizzatore e l'offerta di versioni a benzina s'articol\u00f2 in:\nParticolarit\u00e0 esclusiva dell'allestimento Ghia SI era il tergilunotto posteriore di serie, non utilizzato quasi mai sulle vetture berline a tre volumi (solo la Lancia Dedra lo forniva come optional nei primi anni di produzione)\nCi furono novit\u00e0 anche per le diesel. Il 1800 aspirato da 60 CV venne affiancato da una versione dotata di turbocompressore e intercooler da 90 CV. La gamma diesel si articolava nelle versioni:\nCon l'introduzione dei nuovi motori diesel e benzina, la carrozzeria ebbe alcuni ritocchi: nuova mascherina anteriore ovale, paraurti ritoccati e altri dettagli rivisti.\nUn anno dopo il primo resyling della quarta serie della Escort, nel 1993, la \"Orion\" venne reintegrata nella gamma Escort, con la denominazione di \"Escort Sedan\", o \"Escort 4 porte\" ma, dato il successo un po' scarso che aveva avuto la Orion cos\u00ec come altre concorrenti, non venne pi\u00f9 commercializzata in Italia.\nLa Orion argentina.\nLa \"Orion\" venne prodotta dal 1989 al 1996 anche in Argentina, col nome di Ford Verona e con marchio Volkswagen come Volkswagen Apollo fino al 1992. La Verona (con corpo vettura e interni identici alle Orion europee), aveva motori specifici, fra cui un 2 litri a iniezione da 113 CV."}
{"id": "716796", "revid": "174919", "url": "https://it.wikipedia.org/wiki?curid=716796", "title": "Area Metropolitana (diritto)", "text": ""}
{"id": "716799", "revid": "5765847", "url": "https://it.wikipedia.org/wiki?curid=716799", "title": "Istologo", "text": ""}
{"id": "716802", "revid": "827882", "url": "https://it.wikipedia.org/wiki?curid=716802", "title": "Ortodromia", "text": "In geometria sferica, l'ortodromia (dal greco antico \"ortos\", retto, dritto, e \"dromos\", percorso, da \"dramein\", correre), \u00e8 la linea pi\u00f9 breve che permette di congiungere due punti su una sfera, ed \u00e8 costituita da una porzione di circonferenza massima, ottenibile intersecando la superficie della sfera con un piano passante per il centro.\nIn navigazione, se consideriamo la Terra di forma sferica, si pu\u00f2 dire che un aeromobile o un'imbarcazione naviga per ortodromia quando, nell'andare da un punto a un altro della superficie terrestre, percorre l'arco di circonferenza minimo che li congiunge.\nInfatti \u00e8 noto che l'ortodromia rappresenta la pi\u00f9 breve distanza che separa due punti sulla superficie terrestre e, di conseguenza, per un aeromobile o una nave \u00e8 conveniente seguire tale percorso. Essa ha la caratteristica di tagliare tutti i meridiani con angoli diversi, lungo un cerchio massimo, a differenza della lossodromia, che invece taglia tutti i meridiani con lo stesso angolo, ma rispetto alla quale vi \u00e8 un sensibile risparmio di percorso, in particolare sulle lunghe distanze.\nCasi particolari sono gli archi di meridiano (angolo di taglio costante = 0\u00b0/180\u00b0). \u00c8 da notare che anche gli archi del parallelo equatoriale rappresentano casi particolari di ortodromia in quanto, anche non variando l'angolo di intersezione con i meridiani, la distanza tra i punti considerati (partenza ed arrivo) \u00e8 la minima possibile.\nPoich\u00e9 nel caso della navigazione (aerea o marittima) \u00e8 conveniente, in generale (a meno di altre variabili quali correnti marine, venti in quota, ecc.), percorrere il tragitto pi\u00f9 breve per collegare due punti, la rotta ortodromica \u00e8 quella preferenziale. Una rotta di questo tipo \u00e8 per\u00f2 soltanto ideale, in quanto non \u00e8 pensabile che il mezzo in questione possa variare in modo continuo la direzione di navigazione (intesa come orientamento rispetto ai punti cardinali). La rotta reale \u00e8 molto spesso una buona approssimazione della rotta ortodromica, realizzata tramite successive rotte lossodromiche parziali (spezzata).\nLa parola \"ortodromia\" viene anche identificata con l'idioma in linea d'aria.\nPropriet\u00e0.\nVertice: \u00e8 il punto dell'ortodromia a maggiore latitudine; esistono due vertici per ogni ortodromia (che \u00e8 un circolo massimo sulla sfera terrestre) uno all'antipode dell'altro.\nNodi: punti in cui l'ortodromia interseca l'equatore, che \u00e8 anch'esso un circolo massimo sulla sfera terrestre.\nTutti e quattro questi elementi sono separati tra loro da una differenza di longitudine di 90\u00b0."}
{"id": "716809", "revid": "125832683", "url": "https://it.wikipedia.org/wiki?curid=716809", "title": "Joseph Sheridan Le Fanu", "text": "Biografia.\nJoseph Sheridan Le Fanu nacque a Dublino nel 1814, figlio di Thomas Le Fanu e di Emma Dobbin. Nel 1826 la famiglia si trasferisce ad Abington, Limerick, dove il padre \u00e8 nominato rettore di Emly.\nNel 1832 intraprende gli studi giuridici al Trinity College di Dublino, dove si laurea in giurisprudenza. Sei anni dopo viene pubblicato un suo racconto, \"The Ghost and the Bonesetter\", nel \"Dublin University Magazine\".\nNel 1841 muore la sua amata sorella Catherine. Le Fanu incomincer\u00e0 a mostrare segni di depressione e malinconia.\nNel dicembre 1843 sposa Susan Bennet, sorella di un avvocato irlandese. Avranno quattro figli: Eleanor (1845), Emma (1846), Thomas Philip (1847) e George Brinsley (1854). Nel 1856 la famiglia si trasferisce a 18 Merrion Square (oggi 70), nel centro della citt\u00e0.\nDopo la morte della sua amata moglie nel 1858, Le Fanu si chiude ancora di pi\u00f9 in se stesso. Nel frattempo l'avvocato irlandese continua a scrivere romanzi e racconti, prediligendo il genere del soprannaturale.\nMuore nel 1873 per un attacco di bronchite; \u00e8 sepolto nel cimitero di Mount Jerome accanto all'amatissima moglie.\nOpera letteraria.\nLa produzione di Le Fanu \u00e8 particolarmente vasta. Lo scrittore irlandese ha realizzato diversi romanzi e racconti. Molti dei suoi scritti sono ancora inediti in Italia. L'importanza di Le Fanu nella narrativa fantastica \u00e8 dovuta alla creazione di almeno tre sotto-filoni letterari."}
{"id": "716810", "revid": "1784425", "url": "https://it.wikipedia.org/wiki?curid=716810", "title": "Bernard Makuza", "text": "Biografia.\nEsponente del Movimento Democratico Repubblicano (MDR), appartiene all'etnia hutu.\nPrima di ricoprire la carica Primo ministro, Mazuka \u00e8 stato ambasciatore del Ruanda in Germania. \u00c8 stato nominato primo ministro dal vecchio presidente Pasteur Bizimungu dopo le dimissioni di Pierre-C\u00e9lestin Rwigema a seguito di severe critiche della stampa ruandese e di una parte dei parlamentari."}
{"id": "716811", "revid": "287204", "url": "https://it.wikipedia.org/wiki?curid=716811", "title": "Leponzi", "text": "I Leponzi (anche Leponti o Lepontini) erano un'antica popolazione celtica o ligure stanziata nelle Alpi centro-occidentali.\nSecondo gli autori antichi il loro territorio si estendeva a nord fino alle sorgenti del Rodano e del Reno e a sud fino ai territori in cui le valli alpine si aprono verso la pianura padana comprendendo quindi il Cantone Ticino, la Lombardia occidentale, la Val d'Ossola. La loro esistenza \u00e8 attestata dal I millennio a.C..\nLa loro citt\u00e0 principale si chiamava Oscela che i romani ribattezzeranno \"Oscela lepontorum\", e oggi \u00e8 la citt\u00e0 di Domodossola. Altra localit\u00e0 importante fu Bilitio, l'attuale Bellinzona.\nIl territorio leponzio faceva parte della provincia romana della Rezia (se ne veda l'ubicazione nell'angolo sudoccidentale della Rezia in questa carta. La zona a sud del territorio leponzio, ivi inclusa \"Mediolanum\" (Milano), era sotto il controllo degli Etruschi intorno al 600-500 a.C., quando i Leponzi iniziarono a scrivere iscrizioni funerarie nel loro alfabeto di Lugano, una delle cinque principali variet\u00e0 di alfabeto italico settentrionale.\nSolo successivamente, con l'ampliamento del territorio dell'Italia antica, il territorio venne a far parte della Gallia Transpadana.\nEtnonimo.\nIl nome deriva dal latino \"Lepontii\" e si riferiscono in greco antico come \"L\u0113ponti\u012b\", \u039b\u03b7\u03c0\u03cc\u03bd\u03c4\u03b9\u03bf\u03b9\nStoria.\nOrigine e fonti classiche.\nNegli scritti degli autori dell'antichit\u00e0 la descrizione delle origini dei Leponzi mescola leggende e versioni contraddittorie, secondo Plinio i Leponzi erano compagni di Ercole che nell'attraversamento delle Alpi persero l'uso delle gambe e vennero quindi abbandonati. Secondo Polibio e Catone la loro origine \u00e8 ligure mentre Strabone (58 a.C.-25 d.C. circa) li considera simili ai Camuni e quindi una delle comunit\u00e0 in cui si dividevano i Reti. \nGli storici moderni tendono a dare credito a Polibio e Catone pur constatando una notevole infiltrazione celtica che port\u00f2 a modifiche del substrato ligure.\nI Leponzi si inserivano nel contesto della cultura di Golasecca (tra IX e VII secolo a.C.), a sua volta derivante dalla Cultura di Canegrate (XIII secolo a.C.). Dall'analisi della loro lingua e della toponomastica antica delle aree leponzie, \u00e8 stato ipotizzato che questo popolo rappresenti uno strato affine a quello celtico ma precedente alla penetrazione gallica nella Valpadana..\nTestimonianza di queste infiltrazioni sono rinvenimenti non sporadici in Ossola, in una tomba trovata a Gravellona Toce e risalente al IV secolo a. C. si \u00e8 ritrovato vasellame tipico della cultura golasecchiana insieme a una spada di tipo \"La T\u00e8ne B\" simile ad altre armi ritrovare in tombe golasecchiane dello stesso periodo.\nImportanti indicazioni sulla storia dei Leponti arrivano dai ritrovamenti delle necropoli di Ornavasso, gli attrezzi agricoli ma anche la ricchezza dei corredi (ricchi di argento e di vasellame bronzeo) ritrovati nelle tombe della prima fase della necropoli di San Bernardo, testimoniano di una popolazione dedita principalmente all'agricoltura e alla pastorizia ma anche di un notevole benessere, i manufatti risalgono al periodo compreso tra il II e il I secolo a. C., epoca in cui la potenza romana non era ancora giunta a conquistare le popolazioni cisalpine con le quali per\u00f2 erano necessari buoni rapporti per l'accesso ai valichi alpini \u00e8 ipotizzabile che facessero pagare pedaggi per il passaggio nella valle, non \u00e8 escluso che compissero anche razzie nei territori pi\u00f9 meridionali.\nNelle tombe successive, quelle risalenti al I secolo a.C. non si ha altrettanta ricchezza, i manufatti si limitano a ceramica locale e rari oggetti di bronzo.\nL'esatto periodo dell'assoggettamento a Roma non \u00e8 noto ma dovrebbe essere compreso fra l'assoggettamento dei Salassi (24 a.C.) e quello della Valtellina (15 a.C.). I leponzi sono citati nel Trofeo delle Alpi eretto tra il 7 e il 6 a.c.\nLa conquista romana.\nI \"Leponti\" vennero sottomessi a Roma nel contesto delle campagne di conquista di Augusto di Rezia e arco alpino, condotte dai suoi generali Druso maggiore e Tiberio (il futuro imperatore) contro i popoli alpini tra il 16 e il 15 a.C.\nIl nome dei Leponzi \u00e8 ricordato nel Trofeo delle Alpi (\"Tropaeum Alpium\"), monumento romano eretto nel 7-6 a.C. per celebrare la sottomissione delle popolazioni alpine e situato presso la citt\u00e0 francese di La Turbie:\nLingua.\nSono state ritrovate numerose iscrizioni in una lingua detta \"leponzio\" (o, meno correttamente, lepontico con un recente calco sull'inglese \"Lepontic\") databile al VII secolo a.C.. La lingua leponzia fu classificata da Michel Lejeune come lingua celtica continentale, e questa \u00e8 la classificazione che ancora oggi gode di maggior consenso tra gli studiosi. Una minoranza di linguisti \u00e8, invece, allineata alla classificazione pi\u00f9 recente di Joseph Eska, secondo la quale il leponzio sarebbe una forma antica di gallico."}
{"id": "716812", "revid": "1543377", "url": "https://it.wikipedia.org/wiki?curid=716812", "title": "Lossodromia", "text": "La lossodromia ( e \u03b4\u03c1\u00f3\u03bc\u03bf\u03c2, \"dr\u00f3mos\" (\u00abpercorso\u00bb), da cui \u00abpercorso obliquo\u00bb) in geometria solida \u00e8 la spirale logaritmica che inviluppa i poli e che unisce due punti qualsiasi sulla superficie di una sfera.\nIn geografia e navigazione, la linea di lossodromia \u00e8 una spirale che taglia i meridiani sulla superficie terrestre con lo stesso angolo.\n\u00c8 una delle entit\u00e0 notevoli della sfera insieme all'ortodromia (la linea pi\u00f9 breve che unisce due punti sulla superficie della stessa).\nLa lossodromia fu dapprima discussa dal matematico portoghese Pedro Nunes nel \"Trattato in Difesa delle Carte Nautiche\" del 1537 e successivamente discussa da Thomas Harriot negli anni 1590.\nPrincipi.\nUn oggetto qualsiasi che si muove sulla superficie terrestre o nell'atmosfera subito sopra di essa che taglia tutti i meridiani con lo stesso angolo (ad esempio seguendo le indicazioni di una bussola) percorre questa curva chiamata lossodromia.\nNel caso in cui il cammino sia molto breve in confronto al raggio di curvatura della Terra o, pi\u00f9 in generale, della superficie non piana che si sta percorrendo, la propria direzione apparentemente retta o rotta vera non si discosta molto dal cammino pi\u00f9 breve ottenibile. In questo caso il percorso lossodromico \u00e8 molto vicino a quello ortodromico, ovvero il percorso pi\u00f9 breve tra due punti su una sfera.\nTuttavia se tra due punti molto distanti si mantiene una rotta con angolo costante, ovvero se si segue l'indicazione di una bussola, si percorrer\u00e0, in generale, una strada pi\u00f9 lunga della minima distanza tra il punto di partenza e il punto di arrivo.\nSolo nei casi particolari in cui il percorso lossodromico coincida con un tratto di equatore o con un tratto di meridiano esso allora coincider\u00e0 anche con un arco di circolo massimo e quindi collegher\u00e0 i due punti con il cammino pi\u00f9 breve percorribile.\nQui, come nel seguito, si far\u00e0 l'ipotesi che l'altitudine dal livello del mare (o pi\u00f9 precisamente in termini geofisici dall'ellissoide di riferimento o dal geoide) sia mantenuta costante e che i punti di partenza e di arrivo siano alla stessa altitudine. Da un punto di vista geometrico matematico, questa richiesta equivale a limitare i possibili percorsi alle curve che appartengono a una superficie sferica assegnata.\nNormalmente nei casi in cui si parla di rotte lossodromiche si pu\u00f2 approssimare la superficie terrestre come una superficie sferica. Le ipotesi poste sono quelle che si realizzano praticamente in tutti i casi che riguardano la navigazione marittima, terrestre e la maggior parte della navigazione aerea. A titolo di controesempio, i lanci astronautici di navicelle spaziali non rientrano nelle ipotesi precedenti.\nSi osservi che la linea retta non \u00e8 un percorso possibile sulla superficie terrestre, sebbene sia quello che collega con la distanza pi\u00f9 breve due punti. Questo \u00e8 evidente dato che qualsiasi retta che parta da un punto di una superficie sferica, a cui si approssima la superficie terrestre, non gli appartiene, ma giace nel piano tangente alla superficie sferica passante per quel punto. Questo per precisare che sebbene un percorso avente angolo di rotta costante (lossodromico) venga tracciato su di una carta di Mercatore (vedi pi\u00f9 avanti) come una retta, il percorso reale sar\u00e0 una curva sghemba appartenente alla superficie terrestre: un qualunque percorso sulla superficie terrestre non potr\u00e0 mai essere una retta.\nProlungando una lossodromia rispetto a due punti posti sulla sfera, questa si avvolge attorno ai poli Nord e Sud, che per la particolarit\u00e0 della curva logaritmica ne rappresentano l'asintoto.\nTroviamo delle lossodromie particolari: il parallelo, l'equatore ed il meridiano. Rispettivamente con rotta circolare 90\u00b0 o 270\u00b0 sul parallelo e 0\u00b0 o 180\u00b0 sul meridiano.\nLa rotta lossodromica risulta facile da seguire: in assenza di ostacoli basta seguire mediante la bussola l'angolo corrispondente alla \"prora vera\", ovvero l'orientamento della nave con il meridiano passante per il centro della rosa della bussola. Nel passato la navigazione lossodromica \u00e8 stata la navigazione maggiormente utilizzata in mare aperto (oltre a quella costiera a vista) e ancora oggi viene adottata in molti casi, in particolare per le brevi distanze in quanto la differenza di percorso non \u00e8 notevole. Per esempio, la differenza tra percorso lossodromico e percorso ortodromico nel mar Mediterraneo non \u00e8 apprezzabile.\nLossodromia e carte geografiche.\nVi \u00e8 uno stretto legame tra la lossodromia e le carte geografiche, in particolare per le carte nautiche o aeronautiche.\nDa un punto di vista geometrico vi \u00e8 una correlazione dovuta al fatto che le difficolt\u00e0 di trovare una rotta rettilinea e di riprodurre su un piano la superficie terrestre originano entrambi dal fatto che la superficie terrestre non sia piana.\nDa un punto di vista pi\u00f9 pratico \u00e8 da notare che, proprio per facilitare la navigazione lossodromica, molte delle carte nautiche e aeronautiche vengono realizzate in modo che le linee rette su tali carte corrispondano ai percorsi che tagliano i meridiani con il medesimo angolo. Queste carte vengono dette isogone perch\u00e9 conservano gli angoli. Tra i metodi di proiezione che risultano isogoni, il pi\u00f9 famoso, almeno dal punto di vista storico, \u00e8 la proiezione di Mercatore.\nIn queste carte bisogna prestare particolarmente attenzione al fatto che se si vuole tracciare il percorso seguito da un oggetto che ha fatto un percorso in linea retta, sulla carta tale percorso non corrisponder\u00e0 ad una linea retta. Questo \u00e8 il caso, ad esempio, in cui si voglia segnare il percorso fatto da un'onda elettromagnetica emessa da un radiofaro o da un'altra fonte di segnali radio.\nDescrizione generale e matematica.\nL'effetto di seguire una rotta lossodromica sulla superficie del globo fu discussa per primo dal matematico portoghese Pedro Nunes nel 1537 nel suo \"Trattato in Difesa delle Carte Nautiche\" con ulteriore sviluppo matematico di Thomas Hariot nel 1590. Una linea lossodroma pu\u00f2 essere messa a confronto con un cerchio massimo che \u00e8 il percorso pi\u00f9 breve tra due punti su una superficie sferica, ma il cui angolo non \u00e8 costante. Se si guidasse un\u2019automobile lungo un cerchio massimo si manterrebbe il volante al centro, al contrario, seguendo una curva lossodromica si dovrebbe ruotare il volante sempre di pi\u00f9, quanto pi\u00f9 ci si avvicinasse ai poli. In altre parole un cerchio massimo \u00e8 localmente \"dritto\" con curvatura geodetica nulla, laddove una curva lossodroma ha una curvatura geodetica non nulla. Meridiani di longitudine e paralleli di latitudine sono casi speciali di linea lossodroma, dove i loro angoli di intersezione sono rispettivamente 0\u00ba e 90\u00ba. Nel passaggio da Nord a Sud una rotta lossodroma coincide con un grande cerchio come accade anche da Est a Ovest lungo l'equatore. Su una mappa basata su una proiezione di Mercatore una curva lossodroma \u00e8 una linea dritta; su una tale mappa una curva lossodroma pu\u00f2 essere tracciata tra due punti qualsiasi sulla Terra senza andare oltre l'orlo della mappa. Teoricamente la lossodroma pu\u00f2 estendersi oltre il bordo destro della mappa, continuando dal bordo sinistro con la stessa pendenza (assumendo che la mappa copra esattamente 360 gradi). Rotte che tagliano i meridiani ad angoli obliqui sono curve lossodromiche spiraleggianti verso i poli. Su una proiezione di Mercatore i poli si trovano all'infinito e non sono mai mostrati. Comunque una completa lossodroma su una mappa infinitamente alta consisterebbe di infiniti segmenti tra i due bordi. Su una mappa basata su una proiezione stereografica una lossodroma \u00e8 una spirale equiangolare il cui centro \u00e8 il polo Nord (o il polo Sud). Tutte le lossodrome costituiscono spirali da un polo all'altro. Presso i poli sono molto simili a spirali logaritmiche (su una proiezione stereografica lo sono esattamente) Cos\u00ec esse si avvolgono intorno ciascun polo un infinito numero di volte ma raggiungono il polo in una distanza finita. La lunghezza da polo a polo di una lossodroma \u00e8 (assumendo una sfera perfetta) la lunghezza del meridiano diviso il coseno dell'angolo con la rotta rispetto al nord. Le lossodrome non sono definite ai poli.\nDerivazione matematica.\nSia formula_1 l'angolo costante tra la rotta e il nord reale e formula_2 sia la longitudine dove la lossodroma attraversa l'equatore. Sia formula_3 la longitudine di un punto della lossodroma. Usando la proiezione di Mercatore la lossodroma sar\u00e0 una linea dritta\nCon pendenza formula_6. Per un punto con latitudine formula_7 e longitudine formula_3 la posizione nella proiezione di Mercatore pu\u00f2 essere espressa come\nAllora la latitudine del punto sar\u00e0\noppure usando la funzione gudermanniana \nIn coordinate cartesiane pu\u00f2 essere semplificata a\nTrovare le lossodrome tra due dati punti pu\u00f2 essere fatto graficamente su una mappa di Mercatore o risolvendo un sistema di due equazioni non lineare in due incognite formula_16 e formula_2. Ci sono infinite soluzioni; la pi\u00f9 corta delle quali \u00e8 quella che copre la vera differenza di longitudine, cio\u00e8 non fa rivoluzioni extra e non va nella direzione sbagliata. La distanza tra due punti misurata lungo una lossodroma \u00e8 semplicemente il valore assoluto della secante dell'angolo di rotta (azimuth) moltiplicato per la distanza Nord Sud (eccetto per circoli di latitudine per cui la distanza diventa infinita). Le precedenti formule assumono una Terra sferica; le formule per lo sferoide sono naturalmente pi\u00f9 complicate ma non in modo irrimediabile."}
{"id": "716813", "revid": "599013", "url": "https://it.wikipedia.org/wiki?curid=716813", "title": "RTMS", "text": "Per RTMS si pu\u00f2 intendere:"}
{"id": "716817", "revid": "4506", "url": "https://it.wikipedia.org/wiki?curid=716817", "title": "Sheridan Le Fanu", "text": ""}
{"id": "716819", "revid": "287204", "url": "https://it.wikipedia.org/wiki?curid=716819", "title": "Aleksandr Stepanovic Popov", "text": ""}
{"id": "716822", "revid": "90227", "url": "https://it.wikipedia.org/wiki?curid=716822", "title": "Arnoldo Mondadori Editore spa", "text": ""}
{"id": "716823", "revid": "765341", "url": "https://it.wikipedia.org/wiki?curid=716823", "title": "SOS (disambigua)", "text": ""}
{"id": "716828", "revid": "287204", "url": "https://it.wikipedia.org/wiki?curid=716828", "title": "Chi (rivista)", "text": "Chi \u00e8 un settimanale italiano del gruppo Mondadori diretto da Alfonso Signorini.\nLa rivista, che si rivolge ad una fascia di pubblico prevalentemente femminile, \u00e8 specializzata nella cronaca rosa e nel gossip su personaggi famosi. Non mancano spazi dedicati alla moda, alla salute e alle notizie principali della settimana.\nStoria.\n\"Chi\" \u00e8 apparso per la prima volta in edicola il 3 marzo 1995 sotto la direzione di Silvana Giacobini.\nLa rivista \u00e8 la continuazione di un precedente settimanale della stessa editrice, Noi, creato dall'ex direttore di TV Sorrisi e Canzoni Gigi Vesigna come familiare popolare e lasciato alla vicedirezione di Alfredo Rossi fino al cambio di testata e di formula. Questa \"primogenitura\" \u00e8 presente in copertina dove, accanto alla grande scritta CHI, compare in verticale la continuazione della testata: di Noi. La testata completa infatti \u00e8 Chi di noi.\nNel giugno 2005 Silvana Giacobini lascia la direzione e al suo posto viene nominato Umberto Brindani. Dall'ottobre 2006 il direttore \u00e8 Alfonso Signorini, gi\u00e0 condirettore e direttore di \"TV Sorrisi e Canzoni.\"\nL'editore del settimanale \u00e8 Arnoldo Mondadori Editore. La compagnia \u00e8 guidata da Marina Berlusconi, la figlia maggiore di Silvio Berlusconi. Il primo numero \u00e8 uscito con una foliazione di 148 pagine (38 di pubblicit\u00e0), un prezzo di copertina di 1\u00a0000 lire e una campagna promozionale da 6 miliardi.\nNel novembre 2014 \u00e8 stata lanciata la versione digitale del settimanale\nDal 2016 \"Chi\" organizza il Summer Tour: un evento che si svolge in estate, nelle localit\u00e0 balneari italiane che vede come ospiti noti personaggi italiani.\nNel 2017 \"Chi\" si \u00e8 rinnovato, rinforzando i contenuti dedicati a moda e bellezza, introducendo la nuova sezione \"In Stile Chi\" e nuove rubriche tra cui \"Wellness\" e \"Cucina\" consultabili tramite la app di realt\u00e0 aumentata."}
{"id": "716829", "revid": "90227", "url": "https://it.wikipedia.org/wiki?curid=716829", "title": "Gruppo Mondadori", "text": ""}
{"id": "716832", "revid": "1161730", "url": "https://it.wikipedia.org/wiki?curid=716832", "title": "Spi", "text": ""}
{"id": "716834", "revid": "1305772", "url": "https://it.wikipedia.org/wiki?curid=716834", "title": "SPT", "text": ""}
{"id": "716836", "revid": "767487", "url": "https://it.wikipedia.org/wiki?curid=716836", "title": "Il mio nome \u00e8 Nessuno", "text": "Il mio nome \u00e8 Nessuno \u00e8 un film del 1973 diretto da Tonino Valerii.\nTrama.\nAlla fine dell'Ottocento l'era romantica del Selvaggio West si avvia alla conclusione. Un giovane vagabondo che si fa chiamare \"Nessuno\" trascina la sua vita in maniera spensierata. Nessuno si imbatte nel leggendario cacciatore di taglie Jack Beauregard, ormai anziano e desideroso di rifugiarsi in Europa.\nBeauregard \u00e8 l'idolo d'infanzia di Nessuno, cresciuto nel mito delle sue imprese; ma il vecchio pistolero \u00e8 ormai disilluso, consapevole della fine della sua era. Nessuno, da perfetto fan di Beauregard, cercher\u00e0 in tutti i modi di fargli finire la carriera con un'ultima, memorabile, impresa: Jack dovr\u00e0 sconfiggere da solo il Mucchio Selvaggio, la leggendaria carica di 150 cavalieri, che in tutto il film appare e scompare come se fosse una visione.\nNessuno riuscir\u00e0 infine a far scontrare Jack con il Mucchio Selvaggio. Sembra uno scontro impossibile, ma al momento giusto Jack si ricorder\u00e0 che ci sono candelotti di dinamite nascosti nelle selle di alcuni dei centocinquanta. Concluso l'epico scontro, Nessuno organizza per Jack la perfetta uscita di scena per un grande eroe: la sua morte. Secondo Nessuno un eroe, per far in modo che le sue gesta finiscano scritte nei libri di storia, deve assolutamente morire.\nCos\u00ec, dopo un finto duello tra loro, organizzato in pieno centro a New Orleans, Beauregard rimane (fintamente) ucciso, lasciando a Nessuno la sua pesante eredit\u00e0 di giustiziere, oltre che lo stuolo dei suoi nemici accumulati in vita. Giocando col nome di chi l'ha sconfitto nel finto duello, su una targa commemorativa viene scritto: \"Nessuno \u00e8 stato pi\u00f9 veloce di lui\", frase a doppio senso che lascia irrisolto il dubbio su chi dei due fosse veramente il migliore.\nBeauregard \u00e8 finalmente libero, poich\u00e9 tutti lo credono morto. Dalla cabina della nave che lo porter\u00e0 in Europa scrive malinconicamente al suo giovane ammiratore. Il West non \u00e8 pi\u00f9 quello violento ma schietto e sincero che lui aveva conosciuto, l'era dei duelli e della solitudine \u00e8 finita, occorre una nuova morale per i tempi nuovi.\nAccoglienza.\nUscito nelle sale italiane il 21 dicembre del 1973, prodotto da Sergio Leone e sceneggiato da Ernesto Gastaldi, il film ebbe un buon successo di pubblico, come gi\u00e0 avvenuto negli anni precedenti per numerosi western all'italiana, a partire da \"Per un pugno di dollari\" del 1964. Il film giunse al quinto posto tra gli incassi del 1973.\nColonna sonora.\nCurata da Ennio Morricone, vede la partecipazione di alcuni tra i pi\u00f9 noti collaboratori del musicista.\nTracce.\nNel 1991 la serie TV \"Lucky Luke\", interpretata e diretta da Terence Hill, us\u00f2 il tema del Mucchio Selvaggio per introdurre i fratelli Dalton alla loro prima apparizione."}
{"id": "716837", "revid": "125012881", "url": "https://it.wikipedia.org/wiki?curid=716837", "title": "Storia di Amalfi", "text": "Secondo il \"Chronicon Amalphitanum\", la citt\u00e0 di Amalfi fu fondata da un gruppo di patrizi Romani che, avendo intenzione di trasferirsi da Roma a Costantinopoli per via delle scorrerie barbariche, avrebbero fatto naufragio sulla coste presso Ragusa. Persi i mezzi per arrivare in Oriente, questi Romani avrebbero cercato in Italia un posto riparato e facilmente difendibile da cui condurre i propri commerci, e lo avrebbero trovato nell'inaccessibilit\u00e0 della Costiera amalfitana.\nSecondo il monaco longobardo Erchemperto, questi patrizi romani sarebbero invece naufragati in Puglia, avrebbero prima fondato la citt\u00e0 di Melphi (oggi Melfi) in Basilicata, e poi in cerca di una localit\u00e0 difesa ed affacciata sul mare avrebbero sarebbero arrivati anche in costiera amalfitana dove la nuova citt\u00e0 si sarebbe chiamata, per omonimia, Amalfi.\nI Bizantini, per difendersi dall'invasione dei Longobardi di Alboino, trasformarono il villaggio in fortezza (castrum). Gli Amalfitani, a ridosso della montagna che li isolava dagli agglomerati campani del golfo di Salerno, dovettero espandere le loro attivit\u00e0 sul mare con il commercio. La posizione strategica in cui sorgeva Amalfi, tra le montagne e il mare, fece acquisire al piccolo agglomerato una notevole importanza durante la lotta tra Bizantini e Longobardi.\nL'influenza napoletana-bizantina non imped\u00ec agli abitanti di Amalfi di godere di una sostanziale \"autonomia periferica\" che and\u00f2 sempre pi\u00f9 rafforzandosi. Ci\u00f2 permise un notevole sviluppo dei traffici della gente della costiera amalfitana. Essi erano, inoltre, agevolati anche dalle buone relazioni con Napoli e Bisanzio. Intorno all'836 i commerci condotti da Amalfi erano in piena espansione e raggiungevano i territori dell'Italia meridionale fino alla Sicilia e quelli dell'Africa mediterranea, ormai da molto tempo sotto il dominio degli arabi.\nEt\u00e0 antica e alto Medioevo.\nUna villa esisteva ad Amalfi gi\u00e0 dal I secolo a.C. La citt\u00e0 fu fondata nel V secolo da Romani in fuga dalle invasioni barbariche. Nel VI secolo, durante la Guerra gotica present\u00f2 gi\u00e0 una simpatia per Bisanzio. Alla discesa di Alboino, in Italia, Amalfi fu trasformata in fortezza.\nNel 786 il duca longobardo di Benevento attacc\u00f2 Amalfi e la cinse d'assedio; l'intervento del duca di Napoli ferm\u00f2 l'assedio.\nA seguito il duca di Benevento spost\u00f2 la capitale a Salerno, dove ne svilupp\u00f2 la capacit\u00e0 per fare concorrenza ad Amalfi.\nNel IX secolo, a seguito di successivi conflitti con il duca longobardo, il Ducato di Napoli chiese aiuto ai saraceni di Sicilia, i quali si presentarono con una potente squadra navale per liberare la citt\u00e0 e strinsero un'alleanza con il duca di Napoli, che li avvantaggi\u00f2 ai danni di Amalfi.\nNel 840, o 839, gli amalfitani proclamarono cos\u00ec l'indipendenza, eleggendo dei prefetti per il governo della citt\u00e0.\nLa libert\u00e0.\nNell'839, sempre nel contesto della lotta fra Longobardi e Greco-Bizantini, la filobizantina Amalfi viene assalita ed espugnata dal longobardo, principe di Benevento, Sicardo, poi assassinato in una congiura di palazzo. \nIn seguito alla tragica morte di Sicardo e la lotta per la successione al Principato di Benevento, gli amalfitani si ribellarono riuscendo a cacciare il presidio longobardo. Il primo settembre dell'839, fu acquistata l'autonomia amministrativa (anche se sussisteva una formale tutela di Bisanzio tramite il Ducato di Napoli); ma era un principio di libert\u00e0.\nCon la ripresa della politica espansionistica degli Arabi del Magreb, il duca di Napoli Sergio fu costretto a costituire una \"Lega Campana\" a cui aderirono Gaeta, Sorrento e Amalfi.\nAllorch\u00e9 i Musulmani tentarono di penetrare in Roma, attraverso il Tevere, la Lega Campana, spronata dal pontefice Papa Leone IV, mobilit\u00f2 la sua flotta e sconfisse, nel corso della leggendaria Battaglia di Ostia, gli invasori alla foce del fiume romano (849).\nIn seguito il duca di Napoli ritorn\u00f2 ad allearsi con i saraceni, che razziarono la zona tra Capua e Benevento; Amalfi sollecitata da Costantinopoli riprese a combattere contro Napoli e nell'872 ottenne una vittoria all'isola di San Salvatore (attuale Castel dell'Ovo). In cambio l'Imperatore bizantino don\u00f2 Capri ad Amalfi.\nAmalfi, nonostante fosse impegnata in un conflitto armato contro i musulmani, continu\u00f2 comunque ad avere rapporti commerciali, sia pure in misura ridotta, con i mercanti arabi della Sicilia, della Spagna e dell'Africa.\nLa vita degli abitanti di Amalfi si svolgeva essenzialmente sul mare, data la sua particolare posizione geografica, tra la costa e i monti. Alle attivit\u00e0 legate al commercio si interessavano tutti gli abitanti, non esclusa la nobilt\u00e0 che era tradizionalmente pi\u00f9 legata alla propriet\u00e0 fondiaria.\nLa prassi commerciale era regolata secondo le norme contenute nelle Tavole amalfitane, una delle basi del diritto societario moderno. \nLo sviluppo dei commerci favor\u00ec l'espansione degli Amalfitani verso i territori del Mediterraneo centrale e orientale dove sorsero i primi stanziamenti di mercanti che si stabilirono in colonie. \u00c8 del 996 la sicura conoscenza di una numerosa e forte colonia al Cairo.\nPer un errore di interpretazione di un testo latino, che riferiva invece che l'invenzione della bussola era attribuita dallo storico Flavio Biondo agli Amalfitani, il filologo Giambattista Pio sostenne che la bussola fosse stata inventata dall'amalfitano Flavio Gioia. Nel testo in questione (\"Amalphi in Campania veteri magnetis usus inventus a Flavio traditur\"), tuttavia, non bisogna intendere Flavio come l'inventore della bussola, ma solo come colui che ha riportato la notizia: appunto Flavio Biondo. Tuttavia pare che proprio i navigatori amalfitani siano stati tra i primi ad usare quello strumento, ed il nome corretto del probabile inventore della bussola sarebbe Giovanni Gioia. In realt\u00e0 gi\u00e0 da tempo la bussola era stata importata dall'oriente e marinai del mediterraneo gi\u00e0 la utilizzavano; Gioia avrebbe solo perfezionato lo strumento rendendolo pi\u00f9 stabile.\nLa crisi.\nNella seconda met\u00e0 del secolo XI il piccolo Ducato di Amalfi venne a trovarsi in seria difficolt\u00e0, all'interno di un contesto che vedeva alternarsi le lotte tra i capi normanni, gli imperatori d'Oriente e d'Occidente e la Chiesa di Roma, con continui rivolgimenti nei principati campani.\nLa comunit\u00e0 amalfitana decise di rinunciare alla propria indipendenza chiedendo la protezione di Roberto il Guiscardo.\nNell'ottobre del 1126, durante il governo di Guglielmo, terzo duca di Puglia, i maggiorenti amalfitani, che godevano di larga autonomia amministrativa, conclusero un accordo riguardante i commerci con la Repubblica di Pisa. Questo trattato rispondeva ai rapporti amichevoli esistenti da diversi decenni tra le due citt\u00e0 marinare per la complementarit\u00e0 dei loro interessi di mercato.\nIl pontefice Innocenzo II (anche se preoccupato per la crisi scismatica provocata dall'antipapa Anacleto II) e il nuovo imperatore Lotario II, iniziarono una guerra contro Ruggero II di Sicilia, nella quale intervennero diversi principati nonch\u00e9 le Repubbliche di Pisa e di Genova.Quando la guerra raggiunse anche la Campania, i Pisani, che con Napoli e con altre citt\u00e0 della regione (tra cui la stessa Amalfi) avevano stretto rapporti di affari, raccolsero l'invito del pontefice per un diretto intervento.\nIl 4 agosto 1135 attaccarono la non pi\u00f9 libera citt\u00e0 di Amalfi, ritenendo che la convenzione del 1126 non fosse pi\u00f9 valida per la sua soggezione ai rivali Normanni.\nSaccheggiate le navi alla fonda nel porto e quasi distrutto l'abitato, i Pisani furono attaccati dall'esercito di Ruggero II, proveniente da Aversa attraverso le montagne. Si verificarono diversi scontri nei quali, soprattutto lungo la costiera amalfitana, si impegnarono le milizie pisane, ma la guerra termin\u00f2 favorevolmente per Ruggero II, il quale nel luglio del 1139 ottenne il pieno riconoscimento dalla Chiesa e dall'Impero della sua piena giurisdizione su tutta l'Italia meridionale: Amalfi era caduta per sempre sotto la dominazione normanna. \nLa libert\u00e0 di Amalfi non ritorn\u00f2 mai pi\u00f9. La decadenza politica di Amalfi non signific\u00f2, per\u00f2, la fine delle colonie d'oltremare e del commercio che rimase attivo anche nei secoli che seguirono, nonostante i continui attacchi.\nA peggiorare la crisi ci fu poi nel 1343 un devastante maremoto che le diede il definitivo colpo di grazia: non tanto perch\u00e9 gran parte della citt\u00e0 and\u00f2 distrutta, ma poich\u00e9 gli arsenali (nei quali si costruivano le galee grazie alle quali Amalfi era stata padrona dei mari) vennero irrimediabilmente danneggiati e resi, di fatto, inservibili.\nDal 1811 al 1860 \u00e8 stato capoluogo dell'omonimo circondario appartenente al Distretto di Salerno del Regno delle Due Sicilie.\nDal 1860 al 1927, durante il Regno d'Italia \u00e8 stato capoluogo dell'omonimo mandamento appartenente al Circondario di Salerno."}
{"id": "716838", "revid": "767487", "url": "https://it.wikipedia.org/wiki?curid=716838", "title": "Bego\u00f1a Ameztoy", "text": "Cominci\u00f2 come scrittrice, e il suo interesse principale era quello di combinare la letteratura con i movimenti culturali dei Paesi Baschi.\nLavor\u00f2 come editorialista per \"El Diario Vasco\" a partire dal 1992. Ha scritto copioni per programmi della TVE, ed \u00e8 apparsa in diversi programmi della televisione spagnola, come \"Cr\u00f3nicas marcianas\"."}
{"id": "716841", "revid": "729019", "url": "https://it.wikipedia.org/wiki?curid=716841", "title": "Opportunity", "text": "Opportunity (Mars Exploration Rover-B, MER-B, MER-1) \u00e8 il rover gemello di Spirit (MER-A o MER-2) che ha raggiunto Marte il 25 gennaio 2004 alle 05:05 UTC (MSD 46236 14:35 AMT, 18 Scorpius 209 Dariano), tre settimane dopo Spirit, atterrando dall'altra parte del pianeta. Progettato per operare per soli 90 sol, Opportunity \u00e8 rimasto operativo almeno fino al 10 giugno 2018 (sol 5111) quando a causa di una tempesta di sabbia globale che ha ridotto l'apporto energetico fornito dai suoi pannelli solari, ha inviato la sua ultima comunicazione ed \u00e8 presumibilmente entrato in safe mode. La NASA ha dichiarato la missione conclusa il 13 febbraio 2019 (sol 5353) durante una diretta live streaming dal JPL, poich\u00e9 i tentativi di mettersi in contatto con il rover si sono rilevati fallimentari.\nOpportunity ha completato la prevista missione iniziale di 90 sol, ha scoperto il primo meteorite caduto su un altro pianeta (Heat Shield Rock), ha analizzato per due anni il cratere Victoria, \u00e8 fortunosamente sopravvissuto a tempeste di polvere che rischiavano di interrompere la sua attivit\u00e0 nel 2007. Nel 2008 ha quindi iniziato a dirigersi verso il cratere Endeavour che ha raggiunto nell'estate 2011. Il 19 maggio 2010 ha superato il record di \"longevit\u00e0\" delle missioni su Marte, sino ad allora detenuto dalla sonda Viking 1 con 6 anni e 116 giorni (2245 sol) ad oggi \u00e8 pertanto la missione di pi\u00f9 lunga operativit\u00e0 su Marte. Nel mese di marzo del 2015 il rover ha superato i 42,195\u00a0km percorsi sul suolo marziano, tagliando l'ideale traguardo della maratona olimpica.\nMissione.\nPartendo dal cratere Eagle, Opportunity ha compiuto ricerche sul suolo e su campioni di roccia e ha scattato fotografie panoramiche del luogo di atterraggio. Il 2 marzo 2004 la NASA ha comunicato di ritenere che, sulla base delle informazioni rilanciate a terra da Opportunity, fosse desumibile che in passato su Marte vi sia stata la presenza di acqua. Si \u00e8 giunti a questa conclusione, con la scoperta di un minerale particolare nelle rocce marziane, l'ematite, che normalmente si forma nell'acqua.\nSuccessivamente il rover venne diretto lungo la superficie del pianeta per compiere ricerche in un altro cratere chiamato Endurance (ricerche svoltesi da giugno a dicembre 2004). In seguito, Opportunity ha esaminato il sito di impatto del suo scudo termico scoprendo un meteorite intatto, chiamato Heat Shield Rock, sulla superficie marziana.\nDal tardo aprile all'inizio di giugno del 2005 il rover si \u00e8 pericolosamente incagliato in una duna di sabbia, con alcune ruote rimaste sepolte sotto la sabbia. Per sei settimane terrestri vennero effettuate simulazioni per decidere il miglior sistema per sbloccare il veicolo senza rischiare di bloccarlo definitivamente. Il rover fu liberato con successo facendolo muovere pochi centimetri alla volta, permettendo la prosecuzione delle esplorazioni.\nOpportunity fu allora diretto a sud verso Erebus, un grande cratere poco profondo e parzialmente sepolto, facendo una sosta durante il viaggio nel cratere Victoria, tra l'ottobre 2005 ed il marzo 2006. All'epoca ci furono alcuni problemi meccanici con il braccio robotico.\nSuccessivamente il rover \u00e8 stato diretto ad analizzare l'assai pi\u00f9 grande cratere Endeavour (circa 25 volte pi\u00f9 grande del cratere Victoria, con un diametro di 22\u00a0km).\nIn oltre quattordici anni di funzionamento il rover ha percorso pi\u00f9 di 45\u00a0km.\nEsplorazioni.\n2004: Atterraggio e prime esplorazioni.\nSito di atterraggio: cratere \"Eagle\".\n\"Opportunity\" atterr\u00f2 a Meridiani Planum (coordinate 354.4742\u00b0E 1.9483\u00b0S), circa 24 chilometri a est del luogo di atterraggio previsto. Anche se Meridiani \u00e8 una pianura, priva delle distese rocciose viste nei siti di atterraggio precedenti, il rover si trov\u00f2 in un cratere da impatto di circa 20 metri di diametro e con l'orlo situato a circa 10 metri dal rover. Questo cratere, chiamato in seguito \"cratere Eagle\", suscit\u00f2 subito l'interesse degli scienziati NASA: era uno dei luoghi pi\u00f9 scuri mai visitati da una sonda su Marte e ci vollero due settimane prima di poter avere una migliore visione dell'ambiente circostante. \nGli scienziati si mostrarono subito particolarmente interessati all'abbondanza di affioramenti rocciosi presenti e dal suolo, che appariva come un miscuglio di grani grigi e granelli pi\u00f9 piccoli rossastri; notarono che queste rocce assomigliano a depositi di cenere vulcanica o di sedimenti depositati dal vento o dall'acqua.\nI geologi pensano che questi strati - alcuni pi\u00f9 sottili di un dito - indichino rocce originate sia da sedimenti trasportati dal vento o dalla pioggia, sia da cenere vulcanica. Il Dr. Andrew Knoll dell'universit\u00e0 di Harvard, membro del \"team\" scientifico di \"Opportunity\" e \"Spirit\", ha dichiarato che \"dovremmo essere in grado di distinguere tra queste due ipotesi\". Aggiunse che \"se le rocce sono sedimentarie, allora \u00e8 pi\u00f9 probabile che siano state originate dall'azione dell'acqua, piuttosto che da quella del vento\".\nIl 28 gennaio 2004 la NASA annunci\u00f2 che il sito di atterraggio ricorder\u00e0 i sette astronauti dello Space Shuttle Challenger che morirono nella missione STS-51-L, quando lo Shuttle ebbe il catastrofico incidente del 28 gennaio 1986.\nAffioramenti rocciosi.\n\"Opportunity\" esamin\u00f2 durante il 15\u00b0 sol la roccia chiamata \"Stone Mountain\", nell'area del cratere dove erano presenti gli affioramenti, sollevando l'ipotesi che fosse composta di granelli molto fini o di polvere, al contrario delle rocce arenarie terrestri, che sono composte di sabbia compressa con grani piuttosto grossi.\nL'effetto dell'agente meteorologico che caus\u00f2 l'erosione degli strati rocciosi sembra essere visibile sotto forma di zone scure.\nEl Capitan.\nFu selezionata una particolare roccia (chiamata \"\"El Capitan\"), la cui parte superiore aveva caratteristiche diverse rispetto alla parte inferiore, per compiere ulteriori analisi. La roccia \"El Capitan\"\" fu raggiunta da \"Opportunity\" il 27\u00ba sol e scatt\u00f2 la prima immagine con la sua fotocamera panoramica.\nIl 30\u00ba sol, il rover per la prima volta utilizz\u00f2 lo strumento di levigazione (Rock Abrasion Tool - RAT). A destra si pu\u00f2 vedere una immagine ravvicinata scattata dopo aver compiuto un foro nella roccia.\nDurante una conferenza stampa il 2 marzo, gli scienziati esposero le loro conclusioni sulla roccia e le prove della passata presenza di acqua liquida. Nella roccia furono anche trovati dei \"buchi\", visibili nelle ultime due immagini in basso.\nQuesti \"buchi\" sono analoghi ad un fenomeno noto ai geologi come \"vug\" e consistente nei vuoti che si generano quando si formano cristalli all'interno della matrice della roccia e questi vengono successivamente rimossi da processi di erosione, lasciando al loro posto delle zone vuote.\nLe caratteristiche della roccia sarebbero compatibili con alcuni tipi di cristalli, come quelli dei solfati.\nInoltre, furono presentati i primi dati dallo spettrometro M\u00f6ssbauer. Lo spettro del ferro ottenuto dalla roccia \"El Capitan\" mostra forti indizi di presenza del minerale jarosite. Questo minerale contiene molecole di idrossile, che indicano presenza di acqua durante la formazione del minerale. Altri dati ricavati dalla stessa roccia mostrano la presenza di quantitativi considerevoli di solfati.\n\"Opportunity\" scava.\nIl rover effettu\u00f2 uno scavo muovendo avanti e indietro alternativamente la ruota anteriore destra, mentre le altre lo bloccavano sul posto. Per ampliare lo scavo fu fatto ruotare leggermente il rover tra un periodo e l'altro di scavo. L'intero processo dur\u00f2 22 minuti.\nLo scavo risultante \u2014 il primo fatto dai rover marziani \u2014 misurava 50\u00a0cm di lunghezza e 10\u00a0cm di profondit\u00e0.\nDue particolari che catturarono l'attenzione degli scienziati furono l'aspetto coagulato del terreno nella parte alta dello scavo e la lucentezza del terreno sul fondo. Le ricerche sulle pareti e sul fondo condussero alla scoperta di ciottoli rotondi e lucidi e di un terreno cos\u00ec fine che neppure il microscopio del rover riusc\u00ec a individuarvi particelle singole.\n\"Quello che \u00e8 sotto \u00e8 diverso da quello che \u00e8 sulla superficie\" disse Dr. Albert Yen, membro del team scientifico al Jet Propulsion Laboratory della NASA.\nCratere Endurance.\nIl 30 aprile 2004 \"Opportunity\" raggiunse il cratere Endurance, contenente molti strati di roccia. A maggio il rover circumnavig\u00f2 il cratere ed effettu\u00f2 osservazioni con la camera panoramica e con il Miniature Thermal Emission Spectrometer (Mini-TES, un mini-spettrometro termico). Fu studiata una roccia chiamata \"Lion Stone\", che si scopr\u00ec avere una composizione simile a quella degli strati del cratere Eagle.\nIl 4 giugno 2004 i responsabili di missione annunciarono la loro intenzione di guidare Opportunity dentro Endurance, anche se fosse stato impossibile farlo uscire da l\u00ec, per esplorare alcune rocce stratificate che erano state individuate nelle foto scattate dal bordo del cratere. \"Questa fu una decisione cruciale e ponderata per la missione aggiuntiva dei rover\", disse Dr. Edward Weiler, co-amministratore NASA per le scienze spaziali. \"La domanda di cosa venne prima delle evaporiti era il problema scientifico pi\u00f9 importante a cui poteva rispondere Opportunity all'epoca\", disse il Dr. Squyres, ricercatore dell'universit\u00e0 Cornell.\nL'8 giugno inizi\u00f2 un primo viaggio all'interno del cratere ed il rover ne usc\u00ec fuori il medesimo giorno. Si scopr\u00ec infatti che l'angolo della superficie era ben all'interno del margine di sicurezza (circa 18 gradi), cos\u00ec prese il via la vera e propria escursione verso gli strati rocciosi. Durante i sol 134, 135, 137 (12 giugno), il rover si addentr\u00f2 sempre pi\u00f9 profondamente nel cratere, procedendo esattamente come era stato pianificato.\nOpportunity pass\u00f2 circa 180 sol nel cratere, prima di uscire da esso nel tardo dicembre 2004.\n2005.\nHeat Shield Rock.\nDopo l'uscita dal cratere Endurance, nel gennaio 2005 \"Opportunity\" fu inviato ad esaminare il proprio scudo termico. Mentre era nelle sue vicinanze, si avvicin\u00f2 ad un oggetto che fu subito sospettato ed in seguito confermato di origine meteorica. Il meteorite venne chiamato \"Heat Shield Rock\" (con riferimento proprio allo scudo termico) e fu il primo trovato su un altro pianeta o satellite naturale.\nDopo 25 sol di osservazione, Opportunity fu inviato a sud verso un cratere chiamato Argo, distante circa 300\u00a0m dallo scudo termico.\nViaggio a Sud.\nNel sol 366, il rover scav\u00f2 un'altra buca nelle vaste pianure del Meridiani Planum e continu\u00f2 le osservazioni fino al sol 373 (10 febbraio 2005). Il rover oltrepass\u00f2 i crateri \"Alvin\" e \"Jason\" ed il sol 389 (26 febbraio 2005) si avvicin\u00f2 ad un cratere triplo mentre viaggiava verso il cratere Vostok. Durante questa traversata Opportunity segn\u00f2 il record di distanza percorsa in un giorno: 177.5 metri, effettuati il 19 febbraio 2005. Durante il sol 389 (26 febbraio 2005) il rover si avvicin\u00f2 ad uno di questi tre crateri, chiamato \"Naturaliste\". Vennero effettuate ricerche nel sol 392 su una roccia chiamato \"Normandy\", e le osservazioni proseguirono fino al sol 395.\nOpportunity raggiunse il cratere \"Vostok\" nel sol 399, trovandolo principalmente riempito di sabbia e segnato da affioramenti rocciosi. In seguito fu inviato in una zona a sud detta \"etched terrain\" per cercare ulteriori rocce.\nNel sol 415 il rover si ferm\u00f2 per investigare alcune ondulazioni del terreno in modo da analizzare le differenze del suolo tra le creste delle onde. Gli obiettivi delle ricerche compresero alcuni punti fra i quali \"Mobarak\" (cos\u00ec chiamato in onore del Capodanno persiano), \"Norooz\" e \"Mayberooz\". Nel sol 421 il rover lasci\u00f2 la zona per dirigersi verso il cratere \"Viking\".\nOpportunity insabbiato.\nIl 26 aprile (sol 446), il rover si insabbi\u00f2 inavvertitamente mentre scalava una duna di sabbia alta circa 30\u00a0cm. Gli scienziati, analizzando le immagini, scoprirono che le ruote ai quattro angoli erano tutte insabbiate per una profondit\u00e0 maggiore del proprio raggio. La duna fu amaramente intitolata \"Purgatory\" (Purgatorio) dai responsabili della missione.\nLe condizioni del rover vennero simulate sulla Terra prima di effettuare un qualunque movimento, per evitare che il rover rimanesse permanentemente immobilizzato. Dopo diverse simulazioni, che riproducevano le propriet\u00e0 e le caratteristiche della sabbia marziana, fu inviato il comando per effettuare le prime manovre il 13 maggio (sol 461), facendo avanzare il rover di pochi centimetri. \nDurante i sol 465 e 466 vennero eseguiti altri movimenti, muovendo il rover di pochi centimetri alla volta. Ad ogni spostamento vennero scattate foto panoramiche per controllare la situazione delle dune circostanti. La manovra di sblocco dalla duna fu completata con successo il 4 giugno (sol 483) e tutte le sei ruote toccarono finalmente del suolo pi\u00f9 solido. Dopo aver finito di studiare \"Purgatory\", il rover procedette a sud verso il cratere \"Erebus\".\nCratere Erebus.\nTra ottobre 2005 e marzo 2006, Opportunity studi\u00f2 \"Erebus\", un cratere grande e poco profondo, parzialmente sepolto, di passaggio sulla rotta a Sud per il Victoria.\nSi misur\u00f2, grazie ad un'opportuna riprogrammazione, il grado di slittamento delle ruote per evitare che il rover potesse rimanere nuovamente bloccato, riuscendo nel proposito. Si evit\u00f2 anche un altro incidente, simile a quello della duna \"Purgatory\", nel sol 603, quando il software di bordo di controllo dello slittamento ferm\u00f2 una ruota dopo che lo slittamento aveva raggiunto il 44.5%. Successivamente si procedette verso altre ondulazioni e ripple marks, scattando diverse foto al termine di ogni sol di viaggio.\nNel sol 628 (3 novembre 2005) Opportunity si trov\u00f2 nel mezzo di una seria tempesta di sabbia che dur\u00f2 tre giorni. Durante la tempesta fu in grado di muoversi in una modalit\u00e0 automatica di protezione, ma non fu possibile ricevere immagini. Meno di tre settimane dopo, un altro evento meteorologico pul\u00ec la sabbia dai pannelli solari del rover, che furono cos\u00ec in grado di produrre (80% del valore massimo). Nel sol 649 (1\u00ba dicembre 2005) si scopr\u00ec che il motore usato per riporre il braccio robotico durante il viaggio era bloccato. Questo problema richiese quasi due settimane per essere risolto; da allora il braccio \u00e8 sempre ripiegato durante i viaggi ed esteso durante la notte per evitare che rimanga bloccato.\n2006.\nAl termine di gennaio, vennero riprese immagini microscopiche di alcune zone del terreno (chiamate \"Scotch\", \"Bourbon\", \"Branchwater\"), in un affioramento roccioso chiamato \"Olimpia\". Dopo aver terminato gli studi, alla fine di febbraio, il rover fu diretto verso il bordo occidentale del cratere Erebus, verso un affioramento chiamato \"Payson\".\nTramite la collaborazione della sonda Mars Express dell'ESA utilizz\u00f2 la camera panoramica e il miniature thermal emission spectrometer, scattando immagini di un transito sul Sole della luna Fobos. Nel sol 760 (22 marzo 2006), dopo essersi allontanato dal cratere Erebus, \"Opportunity\" ha proseguito verso la prossima destinazione: il cratere Victoria, situato ad una distanza di circa 1,5\u00a0km verso sud.\nIl cratere Victoria \u00e8 un grande cratere da impatto situato ad una distanza di circa 7\u00a0km dal sito di atterraggio originale, per lo studio degli affioramenti rocciosi. Il diametro del cratere Victoria \u00e8 circa 6 volte pi\u00f9 grande di Endurance.\nDurante il lungo percorso sono stati analizzati molte zone del terreno e un affioramento chiamato \"Brookville\" nel sol 804. \nA met\u00e0 luglio (sol 872), ad una distanza di circa 500 metri dal cratere Victoria, il rover si \u00e8 soffermato nei pressi del cratere Beagle, dove inizialmente ha misurato, con gli strumenti, varie porzioni di terreno ricoperte dal materiale espulso (\"ejecta\") derivati dall'impatto. Al termine di agosto (sol 913) il rover si \u00e8 avvicinato alla sua destinazione, raggiungendo un piccolo cratere chiamato \"Emma Dean\".\nIl 26 settembre 2006 Opportunity ha raggiunto l'orlo del cratere Victoria e ha trasmesso le prime immagini, tra cui la distesa di dune presente sul fondo. Il Mars Reconnaissance Orbiter ha fotografato il rover mentre si trovava sul bordo del cratere.\nLe esplorazioni del cratere Victoria sono iniziate dai promontori \"Cape Verde\" e \"Cape St.Mary\", fotografando strati sedimentari e riprendendo immagini del bordo del cratere. A dicembre (sol 1022) \u00e8 iniziata la ricerca di un punto di ingresso.\n2007.\nIl rover, muovendosi lungo il bordo del cratere Victoria, ha continuato le indagini scientifiche di una roccia chiamata \"Santa Catarina\", che si pensa possa essere un meteorite, ipotesi supportata dal contenuto di ferro rilevato dal rover. I successivi promontori raggiunti da \"Opportunity\", chiamati \"Cabo Anonimo\" e \"Cape Desire\", hanno fornito un punto di osservazione per le successive tappe del percorso. A febbraio il rover ha visitato \"Cape Desire\", \"Cape Corrientes\", in direzione est e successivamente si \u00e8 spostato verso \"Cape of Good Hope\".\nAd aprile i tecnici NASA hanno inviato il rover nella baia chiamata \"Valley without Peril\", un possibile sito di ingresso nel cratere. Lungo gli spostamenti sono state misurate le concentrazioni di argon nell'atmosfera e analizzate delle porzioni di terreno di colore scuro.\nDopo aver parzialmente circumnavigato il cratere Victoria, il rover \u00e8 tornato indietro nel punto di partenza chiamato \"Duck Bay\" nel giugno 2007. Questa posizione sembra la migliore per tentare di far scendere il rover sul fondo del cratere, in modo da continuare le analisi dall'interno.\nUna serie di eventi meteorologici iniziati il Sol 1151 (20 aprile 2007) hanno ripulito i pannelli solari del rover permettendo l'innalzamento della produzione di energia fino a . Durante il Sol 1164 (4 maggio 2007) la corrente ha superato i 4 ampere, valore che non era stato pi\u00f9 raggiunto dal Sol 18 (10 febbraio 2004). Tuttavia le successive tempeste di sabbia (in linea con il ciclo di 6 anni terrestri), hanno diminuito i livelli di potenza fino .\nTempeste di sabbia.\nVerso la fine di giugno 2007, una serie di tempeste di sabbia inizi\u00f2 a riempire l'atmosfera marziana con la polvere. Le tempeste si intensificarono e il 20 luglio entrambi i rover dovettero fronteggiare la possibilit\u00e0 di una perdita di potenza. I responsabili della NASA comunicarono che \"stavano facendo il tifo per la sopravvivenza dei rover, ma che essi non erano stati progettati per queste condizioni cos\u00ec estreme\". Il problema principale era rappresentato dalla drastica riduzione dell'energia; la densa polvere nell'atmosfera bloccava il 99% della luce diretta del Sole. Il rover Spirit, situato in un'altra regione del pianeta, stava ricevendo una quantit\u00e0 di luce leggermente superiore.\nNormalmente i pannelli solari sono in grado di generare circa di energia al giorno e se si scende a valori inferiori a le sonde iniziano ad attingere energia dalle batterie. Se le batterie si esauriscono, i componenti elettronici principali sono soggetti ad avarie a causa del freddo intenso. Il 18 luglio 2007 i pannelli solari del rover generarono solo , il pi\u00f9 basso livello mai raggiunto e la NASA invi\u00f2 istruzioni al rover di comunicare con la Terra solo ogni tre giorni.\nLe tempeste continuarono attraverso il mese di luglio e alla fine del mese la NASA annunci\u00f2 che i rover potevano sopravvivere anche con queste ridotte disponibilit\u00e0 di energia. Tuttavia se la temperatura del modulo elettronico fosse continuata a scendere allora si sarebbe presentato un reale rischio di avarie, durante la quale il rover avrebbe disconnesso le batterie e sarebbe entrato in una modalit\u00e0 di sospensione. In queste condizioni, la sonda avrebbe verificato ogni giorno le condizioni atmosferiche per rientrare nelle normale modalit\u00e0 operativa ed effettuare le comunicazioni.\nSe l'energia fosse stata insufficiente, \"Opportunity\" sarebbe potuto rimanere in sospensione per giorni, settimane e anche mesi (ma in quelle condizioni esiste sempre la possibilit\u00e0 che il rover non riprenda pi\u00f9 le normali operazioni).\nIl 7 agosto 2007 la tempesta inizi\u00f2 ad attenuarsi, e anche se i livelli di energia erano ancora piuttosto bassi il rover ricominci\u00f2 a riprendere e trasmettere immagini.\nIngresso nel cratere Victoria.\nDue rocce, chiamate \"Madrid\" e \"Guadarrama\", situate nei pressi della parete del cratere, sono state analizzate. Le rocce presenti nelle pareti di un cratere sono difficili da studiare, si \u00e8 preferito, di conseguenza, investigare su rocce che si trovano nelle vicinanze della parete, ipotizzando che non siano molto dissimili.\nA settembre \"Opportunity\" ha effettuato il primo tentativo verso il fondo del cratere (dopo diversi giorni di studi da parte del team). Il primo obiettivo di interesse degli scienziati \u00e8 stata uno strato di terreno chiaro chiamato \"bathtub ring\", che potrebbe essere una linea di separazione fra il terreno originale e lo strato di materiali espulsi quando si form\u00f2 il cratere. Giunto sul posto, sono state identificate tre strati distinti, chiamati Alpha, Beta e Gamma. Nello strato superiore \"Alpha\" \u00e8 stata analizzata una roccia chiamata \"Steno\". Gli studi nella fascia interna del cratere sono stati lenti e difficoltosi, in parte a causa di vari piccoli malfunzionamenti che affliggono il rover. I tre strati furono successivamente ribattezzati \"Steno\", \"Smith\" e \"Lyell\". \"Opportunity\" ha analizzato una roccia chiamata \"Hall\", prima di procedere verso il secondo strato \"Smith\", a fine di ottobre. Sono state studiate diverse rocce dello strato Smith, aggirando un problema che causava un malfunzionamento del tool per la gestione del computer da remoto.\nAl termine dell'anno, il rover si \u00e8 spinto pi\u00f9 a fondo, raggiungendo il terzo strato chiamato \"Lyell\".\n2008.\nSono proseguite le analisi dello strato inferiore della banda chiara sulle pareti del cratere Victoria. I progressi hanno iniziato a rallentare, poich\u00e9 lo spettrometro Mossbauer ha perso gradualmente efficienza e le misurazioni effettuate con questo strumento richiedono diverse decine di ore per essere completate. Dopo aver studiato tre rocce, \"Opportunity\" ha ripreso immagini del pendio verso il basso alla ricerca di nuovi percorsi e nuovi obiettivi per le indagini. Al termine di gennaio (sol 1416) il rover si \u00e8 spinto verso il basso con cautela, a causa dell'aumento di pendenza del terreno, verso una roccia chiamata \"Buckland\" e successivamente verso un nuovo strato di roccia chiamato \"Gilbert\".\n2009.\nIl 7 marzo 2009 (sol 1820), Opportunity ha avvistato i confini di Endeavour dopo aver percorso circa dal momento in cui ha lasciato Victoria nell'agosto 2008. Opportunity ha avvistato anche il cratere Lazu che dista circa e misura circa di diametro.\nIl 7 aprile 2009 (sol 1850), dopo la pulizia dei pannelli solari, Opportunity ha generato ed ha aumentato la produzione di energia di circa il 40%. Dal 16 al 22 aprile (sol 1859-1865), Opportunity ha fatto una serie di giri e, durante quella settimana, ha percorso una distanza totale di 478 m. Mentre Opportunity studiava un affioramento roccioso denominato \"Penrhyn\", il meccanismo di guida per la ruota anteriore destra, che era stato lasciato a riposo, aveva le tensioni del motore molto vicine ai livelli di normalit\u00e0.\nIl 18 luglio 2009 (sol 1950), una grande roccia scura \u00e8 stata notata nella direzione opposta dalla quale Opportunity stava viaggiando e cos\u00ec il rover si \u00e8 diretto verso di essa, raggiungendola il 28 luglio (sol 1959). La roccia si \u00e8 rivelata essere un meteorite ed \u00e8 stato nominato 'Block Island'. Opportunity \u00e8 rimasto fino al 12 settembre 2009 (Sol 2004), studiando il meteorite prima di tornare al suo viaggio verso il cratere Endeavour.\nIl suo viaggio \u00e8 stato interrotto il Sol 2022 dal ritrovamento di un altro meteorite, un campione di 0,5 metri soprannominato 'Shelter Island', che il rover ha esaminato fino al Sol 2034. Poi si \u00e8 diretto verso un altro meteorite, 'Mackinac Island', che ha raggiunto quattro sol pi\u00f9 tardi il 2038 (17 ottobre 2009). Il rover ha condotto un incrocio di sequenze di immagini, ma non ha indagato oltre su questo meteorite, riprendendo il suo cammino verso Endeavour.\nIl 10 novembre 2009 (Sol 2061), il rover ha raggiunto una roccia interessante, denominata 'Marquette Island'. Ne \u00e8 seguito uno studio prolungato fino al 12 gennaio 2010 (Sol 2122): si era incerti su quale tipo di roccia fosse, ma si \u00e8 arrivati alla conclusione finale che si trattava di roccia espulsa dalle profondit\u00e0 della superficie di Marte piuttosto che di un meteorite.\n2010.\nIl 28 gennaio 2010 (Sol 2138), Opportunity \u00e8 arrivato al cratere Concepcion, ed ha effettuato con successo il giro del cratere di 10 metri di diametro prima di proseguire verso Endeavour. La produzione di energia variava da circa a circa in questo periodo.\nIl 5 maggio 2010, a causa di campi di dune potenzialmente pericolosi lungo il percorso diretto tra Victoria e Endeavour, \u00e8 stato intrapreso un nuovo percorso che ha aumentato la distanza che separava i due crateri a 19 chilometri.\nIl 19 maggio 2010, Opportunity ha raggiunto i 2246 sol di funzionamento, cosa che ha reso questa missione la pi\u00f9 lunga in assoluto sulla superficie di Marte, battendo il record di 2245 sol raggiunto dalla Viking 1.\nNel luglio 2010, \u00e8 stato annunciato che il team di Opportunity stava utilizzando come nomi informali per i siti del cratere Endeavour quelli dati dal capitano della British Royal Navy, il tenente James Cook, ai luoghi visitati nel suo viaggio del 1769-1771 nell'Oceano Pacifico al comando della Endeavour. Questi comprendono attualmente \"Cape Tribulation\" e \"Cape Dromedary\", \"Cape Byron\" (il punto pi\u00f9 orientale del continente australiano), e \"Point Hicks\" (la parte del continente australiano avvistata per prima dalla Endeavour nel 1770).\nL'8 settembre 2010 \u00e8 stato annunciato il raggiungimento di met\u00e0 del viaggio di Opportunity tra Victoria e il cratere Endeavour.\nIn novembre, il rover ha trascorso alcuni giorni fotografando un cratere di 20 metri chiamato 'Intrepid', incontrato durante il tragitto attraverso un campo di crateri da impatto di piccole dimensioni. Il 14 novembre 2010 (Sol 2420), l'odometria totale ha superato la tacca dei . La produzione media di energia dai pannelli solari in ottobre e novembre \u00e8 stata di circa .\nCratere di Santa Maria.\nIl 15 dicembre 2010 (Sol 2450), il rover \u00e8 arrivato a 'Santa Maria' e ha trascorso diverse settimane studiando il cratere di 90 metri (300 piedi) di larghezza. I risultati di Opportunity sono stati confrontati con i dati rilevati in orbita dallo spettrometro \"CRISM\" della sonda Mars Reconnaissance Orbiter. \"CRISM\" aveva rilevato minerali \u201cacquiferi\u201d nel cratere di 'Santa Maria' e il rover ha contribuito ad analizzarli ulteriormente. Opportunity ha percorso pi\u00f9 chilometri in questo anno marziano (che corrisponde a circa due anni terrestri), che in qualsiasi anno precedente.\n2011.\nDopo il suo arrivo sul bordo del cratere di Santa Maria, il team ha posizionato il rover sul bordo sud-orientale e ha raccolto dati. Sono seguite due settimane di preparativi per la congiunzione solare di fine gennaio, quando il Sole si pone tra la Terra e Marte e blocca completamente la comunicazione con il rover. Alla fine di marzo, Opportunity ha iniziato il viaggio di tra 'Santa Maria' e 'Endeavour', e il 1\u00ba giugno il rover ha superato il traguardo di di traversata (oltre 50 volte la distanza progettata). Due settimane pi\u00f9 tardi, il 17 luglio 2011 (Sol 2658), Opportunity ha percorso 20 miglia su Marte.\nCon il Sol 2700 (29 agosto 2011), Opportunity ha continuato a funzionare in modo trenta volte pi\u00f9 efficace per la sua missione prevista di 90 sol, aiutato da pulizie periodiche dei pannelli solari ad opera dei venti marziani, e ha intrapreso numerose analisi geologiche delle rocce marziane e della superficie di Marte.\nL'Arrivo al cratere Endeavour.\nOpportunity \u00e8 arrivato al cratere Endeavour il 9 agosto 2011, in un punto di riferimento chiamato Spirit in riferimento al nome dal rover gemello, dopo aver attraversato dal cratere Victoria, per un periodo di tre anni. Endeavour ha un diametro di circa (14 miglia) e offre agli scienziati nuovo terreno da esplorare, incluse rocce pi\u00f9 antiche mai incontrate finora, e minerali argillosi che possono essersi formati in presenza di acqua. Il ricercatore principale responsabile del rover, Ray Arvidson, ha detto che probabilmente Opportunity non entrer\u00e0 nel cratere Endeavour perch\u00e9 sembra che contenga materiale gi\u00e0 analizzato in precedenza. Le rocce sul bordo sono pi\u00f9 antiche rispetto a qualsiasi altra precedentemente studiata da Opportunity. \"\"Penso che ci sia molto pi\u00f9 interesse nell'ispezionare lungo il perimetro del cerchio\", ha detto Arvidson.\nAll'arrivo ad Endeavour, Opportunity ha iniziato quasi subito a scoprire fenomeni marziani non precedentemente osservati. Il Sol 2694 (22 agosto 2011), il rover ha iniziato l'esame di 'Tisdale 2', un grande masso espulso dall'interno di Marte. \"Questo \u00e8 diverso da qualsiasi roccia mai vista su Marte\", ha detto Steve Squyres, ricercatore principale Opportunity presso la Cornell University di Ithaca, New York. \"Ha una composizione simile a quella delle rocce vulcaniche, ma c'\u00e8 molto pi\u00f9 di zinco e bromo di quanto siamo abituati a vedere. Stiamo ricevendo la conferma che il raggiungimento di Endeavour ci ha davvero dato l'equivalente di un secondo sito di atterraggio per Opportunity\"\".\nAi primi di dicembre, Opportunity ha analizzato una formazione denominata 'Homestake', che si \u00e8 concluso essere formata da gesso. Utilizzando tre strumenti del rover - microscopio, spettrometro a particelle alfa e raggi X, e filtri della fotocamera panoramica - i ricercatori hanno determinato che il deposito \u00e8 composto da solfato di calcio idrato, o gesso, un minerale che non si crea se non in presenza di acqua. Questa scoperta \u00e8 stata chiamata \"slam dunk\" ed \u00e8 la prova che \"\"l'acqua fluiva attraverso le fratture sotterranee della roccia.\"\nOpportunity ha percorso pi\u00f9 di (21 miglia) fino al 22 novembre 2011 (Sol 2783), mentre venivano intrapresi i preparativi per il prossimo inverno marziano. \nAlla fine del 2011, il rover era situato in una posizione inclinata di circa 15 gradi a nord, un angolo che dovrebbe essere pi\u00f9 favorevole per la produzione di energia solare durante l'inverno marziano. Con la polvere nell'aria e sui pannelli solari superiore rispetto agli anni passati, questo inverno dovrebbe essere pi\u00f9 impegnativo.\n2012.\nIn gennaio 2012, il rover ha restituito i dati da Greeley Haven (dal nome di Ronald Greeley) mentre trascorreva il suo quinto inverno marziano e i suoi otto anni terrestri su Marte. Viene utilizzato per lo studio del vento marziano, che \u00e8 stato descritto come \"il processo pi\u00f9 attivo su Marte ad oggi\"\" e per condurre un esperimento scientifico. Misurando attentamente i segnali radio, l'oscillazione pu\u00f2 mostrare se il pianeta ha un interno solido o liquido. Se il vento pulisce la polvere dai pannelli solari, Opportunity avr\u00e0 pi\u00f9 corrente durante l'inverno. Il campo di lavoro in inverno \u00e8 situato sul segmento Cape York del bordo del cratere Endeavour. Opportunity ha raggiunto il bordo di questo cratere largo nel mese di agosto dopo tre anni di tragitto, dal pi\u00f9 piccolo cratere Victoria, che ha studiato per due anni.\nIl Sol 2852 (1\u00ba febbraio 2012), la produzione di energia dai pannelli solari era pari a , con un'opacit\u00e0 atmosferica su Marte (Tau) di 0,679, un fattore solare-polvere serie di 0,469, con odometria totale a . In marzo (intorno al Sol 2890), \u00e8 stata studiata la roccia 'Amboy' con lo spettrometro M\u00f6ssbauer e il microscopio elettronico, ed \u00e8 stata misurata la quantit\u00e0 di gas argon presente nell'atmosfera marziana. Il solstizio d'inverno \u00e8 caduto su Marte il 30 marzo 2012 (Sol 2909) e il 1\u00ba aprile c'\u00e8 stato un piccolo evento di pulizia. Al Sol 2913 (3 aprile 2012), la produzione dei pannelli energia solare \u00e8 di . Il giorno 8 maggio (Sol 2947) il rover si \u00e8 rimesso in movimento, dopo essere rimasto fermo per 130 Sol in modo da poter superare l'inverno marziano. La distanza percorsa finora ha superato i .\n2013.\nLa missione del rover Opportunity su Marte continua all'interno del cratere Endeavour, a sud dell'equatore di Marte. Qui rileva tracce di solfato di calcio, segno della possibile presenza di acqua in passato, in alcune vene tra le rocce.\nPartenza da Cape York.\nOpportunity ha iniziato l'anno dirigendosi verso i margini del cratere Endeavour partendo da Cape York, in questo momento la distanza totale percorsa dall\u2019atterraggio su Marte era 35 km. Successivamente, il rover si \u00e8 diretto verso sud attraverso un varco sul bordo di un luogo che i ricercatori hanno chiamato Botany Bay, spostandosi poi verso un altro varco a sud, dove erano presenti due colline, una chiamata Solander Point, e l\u2019altra pi\u00f9 a sud chiamata Cape Tribulation. L'obiettivo era di raggiungere Solander Point prima dell'arrivo dell\u2019inverno nell'emisfero meridionale di Marte, dato che l'area \u00e8 inclinata verso nord e consentendo cos\u00ec al rover di rimanere attivo durante i mesi invernali. Inoltre Solander Point aveva una grande valenza geologica per opportunit\u00e0 di esplorazione stratigrafica. In aprile 2013, il rover attraversava una congiunzione solare di tre settimane, durante la quale la comunicazione con la Terra \u00e8 stata bloccata a causa della posizione del sole, quindi Il braccio del rover \u00e8 stato posizionato su una roccia cosicch\u00e9 gli spettrometri potessero continuare a raccogliere dati. \nIl 16 maggio 2013, la NASA ha annunciato che Opportunity aveva guidato pi\u00f9 di qualsiasi altro veicolo della NASA, su un mondo diverso dalla Terra. La distanza totale percorsa da Opportunity \u00e8 andata oltre i 35,744 km, superando cos\u00ec la distanza totale guidata dal rover lunare dell\u2019Apollo 17. Il record per la distanza pi\u00f9 lunga guidata da un veicolo su un altro mondo era all\u2019epoca detenuto dal rover lunare Lunokhod 2. Sulla base del numero di rotazioni compiuti della ruote, si riteneva che Lunokhod 2 avesse coperto 37 km, ma gli scienziati russi hanno revisionato il valore ad una distanza stimata di circa 42 km sulla base di immagini orbitali della superficie lunare. \nIl 17 maggio 2013, la NASA ha annunciato che un\u2019analisi preliminare di uno degli obiettivi della roccia, chiamata \"Esperance\", ha rivelato che l'acqua in passato pu\u00f2 aver avuto un pH neutro. Questo \u00e8 stato successivamente confermato in ulteriori studi, sostenendo l'idea che l'antico Marte era un \"mondo ricco d'acqua con condizioni idonee per la vita\". Al 20 Giugno 2013 (Sol 3344), la distanza totale percorsa da Opportunity ammontava a 36,84 km, durante il viaggio verso Solander Point. Al 21 Giugno 2013 ha raggiunto il traguardo di cinque anni marziani trascorsi sul pianeta rosso.\nSolander Point.\nAi primi di luglio 2013 Opportunity si stava avvicinando a Solander Point, percorrendo ogni giorno da dozzine a un centinaio di metri. Ci \u00e8 arrivato ai primi di agosto del 2013, dopo aver esaminato un frammento di terreno interessante trovato lungo il percorso. Solander sembrava poter fornire un pendio esposto a nord per aiutare nella produzione di energia a partire dalla luce solare, man mano che l'inverno marziano si stava avvicinando (contestualmente ai cambi di stagione, l'angolo del sole sull\u2019orizzonte si sposta). Al Sol 3390 (6 agosto 2013) l'apporto energetico era di , calando dai al Sol 3384 (31 luglio 2013), e al Sol 3376 (23 luglio 2013). Nel maggio 2013 era stato toccato il picco pi\u00f9 alto di . Altri fattori che inficiano la produzione di corrente includono l'opacit\u00e0 atmosferica e la sabbia che si accumula sui pannelli solari. Anche se il rover non pu\u00f2 pulire via la sabbia, tali problematiche sono state considerate durante il suo sviluppo. \nNel mese di settembre sono state esaminati numerosi obiettivi di superficie e rocce intorno a Solander. La produzione di energia dai pannelli solari \u00e8 scesa a al Sol 3430 (16 settembre 2013), fino ai di Sol 3452 (9 ottobre 2013). Dopo un viaggio in luoghi con inclinazione pi\u00f9 favorevole, soprannominati \u201clily pads (foglie di ninfee) Opportunity \u00e8 riuscito a produrre pi\u00f9 di circa al giorno anche se l\u2019inverno marziano si stava avvicinando. Il periodo pi\u00f9 freddo dell\u2019inverno marziano era previsto per febbraio 2014, ma facendo uso delle discese verso nord ci si aspettava che il rover avrebbe avuto abbastanza energia per rimanere in movimento durante l'inverno marziano. Entro la fine di ottobre il rover stava salendo il Solander Point, in cui si sperava di esaminare alcune delle rocce pi\u00f9 antiche. Le rocce si presume risalgono al periodo marziano Noachiano di circa quattro miliardi di anni fa, e si pensava avrebbero potuto fornire dei risultati agli scienziati entro Natale. In seguito la squadra \u00e8 stata in cerca di declivi da 5 a 20 gradi per una ottenere una maggiore quantit\u00e0 di energia prodotta.\nDopo la discesa, Opportunity ha compiuto un ampio giro all'inizio di novembre per evitare una zona di increspature sabbiose, continuando a raccogliere dati sulle rocce marziane. La distanza percorsa totale al 5 novembre 2013 (Sol 3478) era di 38,53 km.\n2014.\nDal giugno del 2014 il rover registra alcune anomalie quando cerca di collegarsi con la memoria flash al riavvio dopo la notte.\nNell'agosto del 2014 il rover registra una serie di riavvii improvvisi che spingono il team di scienziati a pianificare una formattazione della memoria flash, operazione gi\u00e0 eseguita con successo nel 2009 con Spirit.\nAd ottobre, dal bordo del cratere Endeavour, ha osservato la cometa Siding Spring.\nDopo dieci anni di attivit\u00e0 ed avendo percorso 40,25\u00a0km, Opportunity supera il rover russo Lunochod-2, che sulla Luna percorse 39 chilometri in meno di cinque mesi. A settembre Opportunity ha avuto alcuni problemi con il computer di bordo, il quale ha continuato a riavviarsi periodicamente senza una spiegazione. Nonostante questo, gli ingegneri sono riusciti a riscrivere parte del sistema operativo del rover per farlo funzionare ed evitare i riavvii. Ripresa la marcia, il rover ha iniziato a scalare una collina molto ripida per ottenere una migliore vista dell'altro lato della Cresta Wdowiak. Grazie a questo sono state scattate foto ravvicinate dei massi intorno al Cratere Ulysses, ed immagini della scalata della cresta. Il rover ad ottobre esamina le rocce all'esterno del piccolo cratere Ulysses. L'impatto ha lanciato via molte rocce, che altrimenti sarebbero sepolte sotto la crosta. \u00c8 perci\u00f2 interessante poter analizzarle senza dover scavare. Ad ottobre il rover effettua l'osservazione della cometa Siding Springs che \u00e8 al suo punto pi\u00f9 vicino a Marte il 19. A novembre il rover supera i 41\u00a0km di percorrenza.\n2015.\nA gennaio e febbraio il rover si trova presso il Cape Tribulation, un'area del bordo del cratere Endeavour, dalla quale ha scattato una foto panoramica. Il rover sta analizzando luoghi in cui precedentemente il Mars Reconnaissance Orbiter ha rilevato la presenza di montmorillonite, che potrebbe indicare un passato di acqua non acida. A marzo il rover sta puntando verso la Marathon Valley. Il 25 marzo supera i 42,195\u00a0km di una maratona olimpica.. I giorni successivi il rover avanza senza intoppi, fino al 27 marzo, a 42,198\u00a0km poich\u00e9 ha subito una formattazione della memoria flash. Il 26 aprile il rover ha superato i 4.000 sol e i 42\u00a0km percorsi. A giugno si trova nei pressi del cratere Spirit of St.Louis. Come le altre sonde marziane in questo periodo viene messo in pausa causa la congiunzione solare di Marte.\n2016.\nIl 3 gennaio 2016 (Sol 4246), Opportunity ha trascorso il solstizio d'inverno su Marte aumentando la produzione di energia per irraggiamento solare, producendo dai pannelli solari. Il 25 gennaio 2016, Opportunity ha raggiunto il traguardo di dodici anni trascorsi dall'atterraggio su Marte e ha continuato la sua indagine scientifica nella Marathon Valley. \nIl 31 marzo 2016, Opportunity ha scattato una foto di un dust devil all'interno del cratere Endeavour. Anche se il rover Spirit ha avvistato spesso questo tipo di fenomeni, si \u00e8 rilevato che sono meno frequenti nella zona che Opportunity sta esplorando. \nSacagawea Panorama.\nNel giugno 2016, Opportunity ha scattato un\u2019immagine panoramica chiamata Sacagawea Panorama, in onore della donna Lemhi Shoshone che aiut\u00f2 la spedizione di Lewis e Clark nel loro viaggio di esplorazione in America dal 1804 al 1806. La foto \u00e8 stata scattata nella Marathon Valley al cratere Endeavour sul pianeta Marte.\nPartenza dalla Marathon Valley.\nNel settembre 2016, Opportunity \u00e8 partito dalla Marathon Valley che aveva attraversato il precedente anno terrestre. Ha continuato ad esplorare il bordo occidentale del cratere Endeavour, uscendo dal gap di Lewis e Clark nella Marathon Valley, e si \u00e8 fatto strada verso la Spirit Mound, raggiungendola a inizio ottobre 2016, e passando attraverso la Bitterroot Valley, dove ha ripreso a raccogliere dati per un esperimento scientifico.\nA partire da ottobre 2016, i tre nuovi obiettivi della missione comprendono la discesa gi\u00f9 nel cratere Endeavour lungo quello che si \u00e8 pensato essere un canalone scavato dall\u2019acqua, il confronto del materiale delle pianure con quello dell'interno del cratere, e la ricerca di rocce pre-urto (rocce che pre-datano l'impatto che presumibilmente ha formato il cratere Endeavour).\nDal 4 ottobre 2016 (Sol 4514), il rover ha viaggiato 26.99 miglia (43.44 km), e ha generato di elettricit\u00e0.\nRipresa della discesa di Schiaparelli.\nIn ottobre 2016 il lander ESA Schiaparelli ha tentato di atterrare nei pressi del cratere Endeavour, e le due squadre di gestione (NASA ed ESA) hanno lavorato insieme per tentare di scattare delle foto durante la discesa del lander. Opportunity ha scattato foto della zona del cielo in cui il lander stava scendendo, anche se con scarso successo. Verso la fine di ottobre 2016 \u00e8 stato confermato che Schiaparelli si \u00e8 schiantato sulla superficie, anzich\u00e9 effettuare un atterraggio controllato, a causa dell\u2019accensione troppo breve dei retrorazzi.\nLa missione continua.\nIl rover \u00e8 diretto a sud dello Spirit Mound, continuando la sua missione sul bordo del cratere Endeavour. Al Sol 4541 (1 novembre 2016), la produzione di energia dai pannelli solari era di e al Sol 4548 (8 novembre 2016), la produzione di energia pannelli solari era di . Una copia dei dati della EEPROM \u00e8 stata inviata sulla Terra, per essere utilizzata nei rover presenti sui banchi di prova.\n2018.\nNel 2018 il rover ha continuato a esplorare un'area chiamata \"Perseverance Valley\", gi\u00e0 raggiunta nel 2017 e aveva trascorso il resto dell'anno esplorando quest'area che si trova sul bordo occidentale dell\"'Endeavour Crater\"; nel 2018 prosegue questo studio approfondito.\nAl Sol 4977 (23 gennaio 2018), il software di volo di backup \u00e8 stato aggiornato alla versione pi\u00f9 recente. In quel giorno la produzione elettrica era di , e la distanza totale percorsa su Marte dall'atterraggio era 45,09 km.\n5000 Sol su Marte.\nIl 16 febbraio 2018 Opportunity ha raggiunto 5000 Sol su Marte da quando \u00e8 sbarcato sul pianeta nel gennaio 2004. In quel giorno si stava facendo strada lungo la \"Perseverance Valley\" sul bordo occidentale del cratere \"Endeavour\", che esplorava dal 2011. L'inclinazione del bordo interno del cratere in cui Opportunity sta esplorando \u00e8 in media di circa 15-20\u00b0.\nPer l'occasione dei 5000 Sol il team ha dato istruzioni al rover per eseguire un selfie includendo anche l'albero della Pancam utilizzando l'imager microscopico all'estremit\u00e0 del braccio robotico.\nLa produzione di energia al Sol 5004 (20 febbraio 2018) \u00e8 stata di .\nIn tutto il 2018 il rover prosegue lo studio della \"Perseverance Valley\", studiando anche uno sperone roccioso chiamato \"Aguas Calientes\" usando il Rock Abrasion Tool (RAT).\nNei mesi seguenti il rover ha proseguito il suo percorso cercando dei buoni target di studio incontrando talvolta difficolt\u00e0 di equilibrio nel terreno in questa zona durante l'uso del braccio robotico.\nTempesta globale di sabbia.\nNel mese di giugno 2018 \u00e8 stata notata una grossa tempesta di sabbia in via espansione dallo strumento Mars Color Imager del Mars Reconnaissance Orbiter, proprio nella zona di Opportunity, costringendo gli operatori da terra a interrompere qualsiasi missione scientifica e inviare i comandi al rover per spegnere tutti gli strumenti non essenziali per via del minor apporto energetico fornito dai pannelli solari. Il 10 giugno il rover ha inviato a terra una comunicazione sulle sue condizioni, evidenziando che nonostante la poca energia dai pannelli solari fosse di , ci fosse ancora energia per le comunicazioni e che la temperature interna era di \u221229 \u00b0C. La temperatura interna deve essere mantenuta all'interno dell'intervallo fra -40C\u00b0 e +40C\u00b0 da un generatore termoelettrico a radioisotopi, per evitare di far subire ai componenti elettronici danni causati dal freddo, causa principale della perdita del rover gemello Spirit. Questa tempesta di sabbia ha oscurato il cielo molto di pi\u00f9 della tempesta del 2007 con un livello di oscuramento del sole di 10,8 tau, rispetto ai 5,5 del 2007.\nDopo l'ultima comunicazione del 10 giugno (Sol 5111) il rover ha smesso di inviare segnali verso la Terra, segno che probabilmente la tensione delle batterie \u00e8 andata sotto i 24 Volt. In queste condizioni il rover \u00e8 quindi andato in safe mode lasciando attivo solo il \"Mission Clock\", il quale controlla solo quando il livello di energia torna agli standard operativi cos\u00ec da riattivare il rover e comunicare verso la Terra. Al 20 giugno non sono state ancora ricevute comunicazioni da parte del rover e ormai la tempesta sta assumendo una scala globale, arrivando anche al \"Gale Crater\" dove il rover Curiosity sta effettuando misurazioni sulla polvere dovute dalla tempesta. Una tempesta del genere \u00e8 molto simile a quella osservata dalla sonda Viking 1 nel 1977.\nDal 10 giugno 2018, dopo oltre 600 comandi inviati nel tentativo di comunicare, Opportunity non ha dato segni di vita. Molto probabilmente le basse temperature raggiunte durante la tempesta di sabbia hanno danneggiato il \"Mission Clock\", che di conseguenza non permette al rover di riprendere contatto con la Terra.\n2019.\nIl 13 febbraio 2019, dopo 835 tentativi di connessione andati a vuoto, la NASA comunica ufficialmente la fine della missione.\nScoperte scientifiche.\n\"Opportunity\" ha fornito prove evidenti riguardanti gli obiettivi primari della missione scientifica: cercare e investigare una grande variet\u00e0 di rocce e tipi di terreno che contengono indizi di una presenza di acqua nel passato. Inoltre il rover ha inviato molti dati astronomici e atmosferici.\nOnorificenze.\nIn onore al grande contributo di \"Opportunity\" all'esplorazione di Marte, l'asteroide 39382 \u00e8 stato chiamato 39382 Opportunity. Il nome \u00e8 stato proposto da Ingrid van Houten-Groeneveld, che scopr\u00ec l'asteroide assieme a Cornelis Johannes van Houten e Tom Gehrels il 24 settembre 1960.\nl 28 luglio 2014 \u00e8 stato annunciato che \"Opportunity\" , dopo aver percorso oltre 40 km (25 mi), era diventato il rover che raggiunse la distanza pi\u00f9 lunga, superando il precedente record di 39 km (24 mi) del rover Lunokhod 2 sulla Luna.\nIl 24 marzo, 2015, la NASA ha celebrato \"Opportunity\", aveva percorso una distanza pari a quella di una maratona, 42,195 km (26,219 miglia) da quando il rover \u00e8 atterrato su Marte."}
{"id": "716845", "revid": "1442080", "url": "https://it.wikipedia.org/wiki?curid=716845", "title": "Regio III Lucania et Bruttii", "text": "La Regio III Lucania et Bruttii, la terza delle Regioni dell'Italia augustea, confinava ad est ed a nord con la Regio II Apulia et Calabria, a nord-ovest con la Regio I Latium et Campania, mentre a sud era racchiusa tra Mar Ionio e Tirreno e si spingeva fino al \"Fretum Siculum\" (lo stretto di Messina).\nGeograficamente, il confine orientale era individuato nel corso del fiume Bradano (l'antico \"Bradanus\") che scorre poco ad ovest dell'odierna Matera (\"Mateola\"), quello nord-occidentale dal corso inferiore del Sele (\"Silarus\").\nLa \"Regio III\" comprendeva quindi tutta l'attuale Calabria abitata dai Bruzi e dai Greci, l'odierna Basilicata (con l'esclusione del Vulture-Melfese e della Valle del Bradano che erano aggregate alla \"Regio II Apulia et Calabria\") nonch\u00e9 tutto il Cilento e il Vallo di Diano nell'attuale provincia di Salerno. Sulla sponda tirrenica il confine territoriale tra le due popolazioni era segnato dal fiume Lao (\"Laus\") e dallo spartiacque del Pollino. Non si hanno informazioni certe per il versante ionico, ma \u00e8 probabile che doveva trovarsi tra le vecchie colonie greche di Metaponto a nord, e di Sibari a sud. Entrambe le popolazioni erano di ceppo Osco.\nI romani conquistarono la regione con guerre, trattati ed alleanze intorno al III secolo a.C., inserendosi ed approfittando dello stato di quasi permanente ostilit\u00e0 che opponeva gi\u00e0 da due secoli Lucani e Bruttii alle colonie della Magna Grecia, altra presenza fondamentale sul territorio anche se limitato alla zona costiera. \nLa conquista romana non fu per\u00f2 facile perch\u00e9 nei due secoli a venire in diverse occasioni le popolazioni indigene si ribellarono, spesso coalizzandosi tra loro o appoggiando l'azione di condottieri stranieri. Successe con la coalizione antiromana della terza guerra sannitica e durante l'invasione di Pirro e di Annibale.\nCitt\u00e0.\nIl periodo d'oro delle poleis calabre - le antiche colonie della Magna Grecia - era in discesa, e per questo motivo, diversamente da altre \"Regiones\" nelle quali avveniva l'ascesa di nuove realt\u00e0, quella di \"Lucania et Bruttii\" riusc\u00ec ad esprimere in et\u00e0 imperiale poche citt\u00e0 di grande rilievo.\nFra le citt\u00e0 pi\u00f9 importanti Scolacium sede del \"Corrector\" (governatore) durante il periodo cassiodoreo della \"Provincia Lucania et Bruttii\", Rhegium, sede del \"Corrector\" per gran parte del tempo, altre importanti citt\u00e0 erano per i Lucani Metaponto e soprattutto Eraclea sul versante Ionico, Anxia, Grumentum e Acheruntia nell'interno, Elea-Velia e Paestum su quello Tirrenico; per i Bruttii Hipponion (attuale Vibo Valentia) e Locri Epizefiri (nei pressi dell'attuale Locri), Crotone, Thurii e Sibari sullo Ionio e Consentia, all'interno del territorio.\nAlcune citt\u00e0 del periodo greco pre-romano furono abbandonate sin dalla seconda guerra punica, come Medma (oggi Rosarno), Terina e Kaulon. \nPer quanto riguarda lo sfruttamento delle campagne, non ci sono segni di flessione nel loro sfruttamento, anche se le modalit\u00e0 di occupazione del territorio mutarono significativamente rispetto all'et\u00e0 precedente: nacquero molte grandi villae intorno alle quali si svilupparono villaggi (vici) che curavano il territorio per conto del proprietario. Le colture pi\u00f9 diffuse erano quelle cerealicole, olearie e viticole.\nVie di comunicazione.\nLa \"Regio III\" aveva numerosi porti e approdi. I suoi scali principali sono storicamente attestati a Reggio, Vibo Valentia e Crotone; si ha notizia di porti minori a Velia e a Locri; la stazione di \"Ad Statuam\" o \"Ad Columnam\" (Colonna Reggina) era punto di traghetto per la Sicilia da Reggio a Messina.\nIl porto di Vibo Valentia ebbe grande importanza anche sul piano militare: nel 218 a.C. venne utilizzato dai Romani in lotta contro Annibale; nel 200 a.C. \u00e8 una base per la flotta romana in partenza per la guerra Macedonica; nel 46 a.C. fu sede per la flotta di Cesare da quanto attestato dallo stesso nel De Bello Civile; nel 36 a.C. secondo quanto ricordato da Appiano fu il quartier generale di Augusto nella guerra contro Sesto Pompeo (figlio di Gneo Pompeo) che si era impadronito della Sicilia e di un'ingente flotta. Il \"portus Vibonensis\" \u00e8 stato localizzato in localit\u00e0 Trainiti, di esso rimangono i resti del molo che si protende per 600 metri nel mare, ma buona parte di esso si \u00e8 interrato in seguito all'avanzamento della linea di costa. Inoltre in tutta la costa della provincia di Vibo Valentia sono stati identificati una serie di altri approdi di supporto allo scalo principale, fra essi il pi\u00f9 grande \u00e8 Portus Herculis citato da Plinio e Strabone, oggi identificato in localit\u00e0 Formicoli di Santa Domenica di Ricadi, Formicoli \u00e8 un toponimo nato dalla contrazione di Forum Herculis.\nLa principale via di comunicazione della \"Regio III\" era dunque costituita dalla strada che collegava Capua a Reggio, comunemente nota come \"Via Popilia-Annia\", il cui percorso si manteneva sull'interno ed \u00e8 oggi in parte ricalcato dall'Autostrada A2 (Salerno-Reggio Calabria), che nei pressi di Grumentum, si incrociava con la \"via Herculea\", la quale collegava proprio Grumentum al Sannio, attraversando Venosa (\"Venusia\").\nEsistevano inoltre due vie litoranee, seppure di minore importanza:\nPer quanto concerne le vie fluviali, un certo traffico sembra si svolgesse lungo il Crati, che sfociava nella piana di Sibari.\nEconomia.\nIl carattere prevalentemente montuoso della \"Regio III\" non la rendeva molto adatta all'agricoltura; in mancanza di un attento drenaggio inoltre gli stessi tratti pianeggianti tendevano ad impaludarsi e a divenire focolai di malaria, cosa che spesso avvenne nell'antichit\u00e0. Ci\u00f2 nonostante essa poteva vantare alcuni prodotti di spicco quali i fiori di Paestum utilizzati dall'industria dei profumi di Capua o la vite e l'ulivo del Bruzio.\nUn'importante fonte di reddito era invece costituito dai suoi immensi boschi, oggi in gran parte perduti, la cui crescita era favorita anche dalla piovosit\u00e0 relativamente elevata sul versante tirrenico. Quelli dell'Aspromonte, soprattutto nella zona di Pellaro, fornivano un eccellente legname per i cantieri navali del porto di Reggio, che era infatti \"Socia Navalis\" di Roma; quelli della Sila fornivano invece il legname per i cantieri navali del porto di Vibo Valentia. A questo scopo si utilizzavano i tratti di bosco prossimi ad un corso d'acqua, che consentiva di trasportare facilmente, per fluitazione, i tronchi fino alla costa. Dai porti di Reggio, Vibo, Locri e Crotone il legname da costruzione era inoltre esportato in tutta l'Italia. Ancora nel VI-VII secolo d.C. il legname bruttio veniva esportato, lo confermano le lettere del papa San Gregorio Magno, indirizzate al vescovo di Vibo Valentia al quale richiede di inviare a Roma, attraverso delle navi, il legname per la costruzione di alcune chiese.\nSempre dagli alberi secolari calabresi si ricavava la \"pix Bruttia\" (pece Bruzia) un tipo di pece particolarmente apprezzato nell'antichit\u00e0, utilizzata tra l'altro nelle operazioni di impermeabilizzazione degli scafi in legno delle navi, per sigillare e rendere impermeabili i contenitori in argilla, nei procedimenti di invecchiamento del vino, in medicina e nella cosmesi. In alcune fonti viene citata anche la pece Locrese e Hipponiate(Grattio Falisco). \nCome di regola nell'antichit\u00e0, tra i querceti si praticava l'allevamento dei suini allo stato brado. In questo si distinguevano i lucani che ben presto divennero i maggiori produttori di carne di maiale dell'Italia antica. Questo assunse particolare rilievo a partire dalla decisione dell'imperatore Aureliano (270-275 d.C.) di istituire regolari distribuzioni di carne suina per la plebe di Roma. Non \u00e8 quindi un caso che proprio dalla Lucania prenda il nome un tipo di salsiccia: la lucanica.\nPer il considerevole sviluppo costiero, anche della pesca rappresentava una risorsa economica di una certa importanza per la \"Regio III\". Del tonno pescato in questa regione parla Ateneo di Naucrati (III secolo d.C.) ma gi\u00e0 nel IV secolo a.C. Archestrato di Gela aveva scritto dell'eccellenza dei tonni di Hipponion (odierna Vibo Valentia), da lui definiti i migliori esistenti sul pianeta. Nel territorio di questa citt\u00e0, in et\u00e0 Romana, si diffusero diversi stabilimenti per la cattura e la lavorazione del tonno, come ad esempio la tonnara romana di Sant'Irene, ancora in buono stato, nel comune di Briatico a poca distanza dell'antico porto di Vibo Valentia. Il tonno una volta pescato veniva tagliato e messo nelle anfore sotto sale, oppure veniva trattato con una particolare procedura per la preparazione di una salsa, il garum, molto gradito al palato degli antichi romani."}
{"id": "716847", "revid": "709406", "url": "https://it.wikipedia.org/wiki?curid=716847", "title": "Populit", "text": "Populit \u00e8 il nome commerciale di un materiale molto comune negli anni '60 e 70 del secolo scorso, costituito da agglomerati porosi di sostanze vegetali, generalmente fibre di legno truciolato, alghe marine, ecc. impastati con cemento ad alta resistenza. \nL'impasto \u00e8 gettato in casseri e, dopo l'indurimento, viene segato in lastre, che si trovavano in commercio soprattutto nelle dimensioni unificate di 2 x 0.50 metri, per spessori di 1.5, 3, 5, e 8 centimetri. \nTale materiale veniva usato nelle costruzioni civili e industriali per la sua notevole resistenza in rapporto alla sua bassa massa specifica.\nLa sua caratteristica principale \u00e8 la minima conducibilit\u00e0 termica ed acustica, dovuta all'alto grado di porosit\u00e0 creata dagli innumerevoli e irregolari canalicoli che contiene.\nLe lastre di populit si possono segare, inchiodare e intonacare. Esse aderiscono tenacemente alle superfici murarie mediante l'interposizione di malta di cemento o di calce.\nIl populit non \u00e8 infiammabile e sottoposto all'azione prolungata del fuoco si carbonizza senza produrre fiamma. Trovava largo impiego per la formazione di tramezzi e per separare locali che richiedono un isolamento termico o acustico.\nSi costruivano con il populit pareti sottili a camera d'aria, sostenute da leggera orditura di legno, intonacate sulle due facce esterne; soffiature di solai, foderature di sottotetti, isolamenti di terrazze, sottofondi di pavimenti, rivestimenti di involucri di caldaie, ecc.\nIl populit gamma \u00e8 un tipo speciale che ha particolari propriet\u00e0 come assorbente acustico: \u00e8 costituito da una pi\u00f9 minuta struttura cellulare, ricoperta da uno strato di materia fibro-plastica. Veniva utilizzato per migliorare l'acustica di sale pubbliche, teatri, cinema, ecc. \nIl populit onda ha caratteristiche analoghe al precedente; le lastre hanno le facce esterne ondulate per aumentare la superficie esposta al suono."}
{"id": "716856", "revid": "3689", "url": "https://it.wikipedia.org/wiki?curid=716856", "title": "Picenum", "text": ""}
{"id": "716861", "revid": "709565", "url": "https://it.wikipedia.org/wiki?curid=716861", "title": "Isadora Pantano", "text": ""}
{"id": "716862", "revid": "729019", "url": "https://it.wikipedia.org/wiki?curid=716862", "title": "Strada statale 596 dei Cairoli", "text": "L'ex strada statale 596 dei Cairoli (SS 596), ora strada provinciale ex strada statale 596 dei Cairoli (SP ex SS 596) in provincia di Pavia e strada provinciale 596 dei Cairoli (SP 596) in provincia di Vercelli e in provincia di Novara, \u00e8 una strada provinciale italiana che funge da collegamento interregionale: essa, nel suo antichissimo tracciato (pare che ricalchi un pezzetto della Via Francigena), unisce seppur non in via direttissima, Pavia con Vercelli, attraversando la Lomellina e Mortara.\nStoria.\nNel 1867 con la prima classificazione, \u00e8 divenuta provinciale, in parte per Pavia e in parte per Novara (Vercelli non faceva ancora provincia). Fu inserita nel piano generale delle strade aventi i requisiti di statale del 1959,ma solo col decreto del Ministro dei lavori pubblici del 27 novembre 1969 \u00e8 stata elevata a rango di statale con i seguenti capisaldi d'itinerario: \"Innesto strada statale n. 35 presso San Martino Siccomario - Groppello Cairoli - Mortara - Castello di Agogna - Robbio - Palestro - innesto strada statale n. 11 presso Casale Monferrato\".\nIn seguito al decreto legislativo n. 112 del 1998, dal 2001, la gestione del tratto lombardo \u00e8 passata dall'ANAS alla Regione Lombardia, ha provveduto al trasferimento dell'infrastruttura al demanio della Provincia di Pavia; la gestione del tratto piemontese \u00e8 passata dall'ANAS alla Regione Piemonte che ha provveduto al trasferimento dell'infrastruttura al demanio della Provincia di Novara e alla Provincia di Vercelli per le porzioni territorialmente competenti.\nStrada provinciale 596 dir dei Cairoli.\nL'ex strada statale 596 dir dei Cairoli (SS 596 dir), ora strada provinciale ex strada statale 596 dir dei Cairoli (SP ex SS 596 dir) in provincia di Pavia e strada provinciale 596 dir dei Cairoli (SP 596 dir) in provincia di Alessandria, \u00e8 una strada provinciale italiana che fungeva da collegamento interregionale tra la Lomellina e Casale Monferrato.\nInserita nel piano generale delle strade aventi i requisiti di statale del 1959, solo col decreto del Ministro dei lavori pubblici del 27 novembre 1969 \u00e8 stata elevata a rango di statale con i seguenti capisaldi d'itinerario: \"Castello di Agogna - innesto strada statale n. 31 presso Casale Monferrato\" ed una lunghezza di 6,998\u00a0km.\nIn seguito al decreto legislativo n. 112 del 1998, dal 2001, la gestione del tratto lombardo \u00e8 passata dall'ANAS alla Regione Lombardia, ha provveduto al trasferimento dell'infrastruttura al demanio della Provincia di Pavia; la gestione del tratto piemontese \u00e8 passata dall'ANAS alla Regione Piemonte che ha provveduto al trasferimento dell'infrastruttura al demanio della Provincia di Alessandria."}
{"id": "716865", "revid": "15756", "url": "https://it.wikipedia.org/wiki?curid=716865", "title": "Cinema in Sicilia", "text": "\u201c\"Il cinema si interessa della Sicilia perch\u00e9 la Sicilia \u00e8 cinema.\"\u201d \u2014 Leonardo Sciascia\n\u201c\"Vi sono luoghi\" naturaliter \"cinematografici. I quali invitano, quando non obbligano, la macchina da presa a cercarli, inseguirli e possederli. Luoghi che per una felice alleanza di suggestioni audiovisive, socio-storiche, antropologiche, costituiscono gi\u00e0 di per s\u00e9 scenografie e sceneggiature bell\u2019e fatte.\"\u201d \u2014 Gesualdo Bufalino\nLa storia del cinema in Sicilia inizia gi\u00e0 nei primi anni del XIX secolo con l'arrivo del cinematografo dei fratelli Lumi\u00e8re (il pi\u00f9 noto e diffuso poi nel mondo) nell'aprile del 1897 al Teatro Garibaldi di Palermo, a distanza di poco pi\u00f9 di un anno dalla prima proiezione cinematografica pubblica al Grand Caf\u00e9 del Boulevard des Capucines di Parigi, il 28 dicembre 1895. Lo sviluppo e l'espansione, nel tempo, hanno registrato opere cinematografiche, case di produzione e cineasti di rilievo. Nel corso dei decenni inoltre l'Isola, con le sue citt\u00e0 grandi e piccole, i suoi paesaggi e i suoi numerosissimi letterati, ha fornito le basi per molti ed importanti set cinematografici.\nSecondo IMDb (International Movie Database), sono pi\u00f9 di duemila i titoli girati in Sicilia (inclusi i film a soggetto, i documentari e le pellicole ispirate dalle opere letterarie dei prolifici autori siciliani). Escludendo il Lazio, che comprende Roma, quindi Cinecitt\u00e0 e i molti altri stabilimenti cinematografici, la Sicilia \u00e8 la Regione italiana pi\u00f9 prolifica e fertile per numero di set cinematografici, per un film intero o solo per una scena. Questo, nei decenni, ne ha determinato la nascita di un linguaggio e gusto specifici che caratterizzano il profilo dell'opera cinematografica stessa. L'alternarsi di Case di produzioni cinematografiche italiane e straniere che scelgono la Sicilia come set per i propri lungometraggi e serie TV \u00e8 in continuo dinamismo.\nCase di produzione.\nPrima il chinetoscopio di Edison (1\u00b0 giugno 1895), e a seguire il kinetrografo e il kinematografo, a Palermo avverranno le prime rappresentazioni sullo schermo dell'Isola. Nel 1905 sorge a Palermo la Lucarelli Film, la prima casa di produzione siciliana fondata da Raffaello Lucarelli e consorziata con la francese Path\u00e9, che durante la sua attivit\u00e0 produsse sedici film a soggetto sino alla met\u00e0 degli anni Venti del Novecento. Contestualmente, la prima sala cinematografica siciliana \u00e8 l'Edison Saal, ufficialmente fondata dallo stesso Lucarelli nell'ottobre del 1905. Nel capoluogo siciliano furono fondate al contempo la Azzurri Film da Paolo Azzurri, e la Lumen Film, Casa italo-elvetica, da Albert Roth-de-Markus, alle quali si aggiunsero la Gloria-Sicula e la Dore Film.\nPalermo \u00e8 stata, ed \u00e8 a tutt'oggi, la citt\u00e0-set siciliana pi\u00f9 prolifica con ben 165 film a soggetto (esclusi i documentari) girati nel solo Novecento, contesa nello scorso secolo dai pi\u00f9 grandi cineasti italiani, quali Alessandro Blasetti, Pietro Germi, Luchino Visconti, Roberto Rossellini, Paolo e Vittorio Taviani, Francesco Rosi, Vittorio De Sica, Michelangelo Antonioni, Pier Paolo Pasolini, Alberto Lattuada, Franco Zeffirelli, Marco Ferreri, Damiano Damiani, Pasquale Squitieri, Giuseppe Patroni Griffi, Giuseppe Tornatore, etc., cos\u00ec come stranieri, come Charles Krauss, William Weighley, Jean-Paul Le Chanois, Jim O\u2019Connolly, Martin Ritt, Richard Fleischer, Klaus Maria Brandauer, Anthony Minghella, Francis Ford Coppola, Werner Herzog, Michael Cimino, Wim Wenders, etc.\nNel 1913 fu costituita a Catania dal commediografo Nino Martoglio una Morgana Film (da non confondere con una societ\u00e0 romana, soltanto omonima, per la quale nel 1914 lavor\u00f2 lo stesso Martoglio), ma di essa non si conoscono film prodotti. Ancora a Catania, il 31 dicembre dello stesso anno nacque la Etna Film con direttore artistico Giuseppe De Liguoro che rest\u00f2 in attivit\u00e0 sino alla met\u00e0 del 1915 realizzando una decina di film. Nella citt\u00e0 etnea nacquero tra il 1914 e il 1916 altre piccole case produttrici come la Jonio Film, la Sicula Film e la Katana Film, ma ebbero tutte scarsa durata e poca produzione. Nel 1919 sorge a Cefal\u00f9 la Cephaledia Film, che per\u00f2, nonostante si avvalga della distribuzione U.C.I., produrr\u00e0 solo due film.\nNel 1914 sorse a Palermo la Scuola di Recitazione per Attori Cinematografici fondata ancora da Paolo Azzurri.\nSempre a Palermo, la Lucarelli Film diventa: Industrie Cinematografiche Lucarelli. Nel 1945 viene fondata dai fratelli Gorgone la Sicania Film che muta denominazione in Organizzazione Filmistica Siciliana (O.F.S.), che produce tre film: Malacarne, I cavalieri dalle maschere nere (I Beati Paoli) e Il principe ribelle, tutti del regista Pino Mercanti, sorretta finanziariamente dal Banco di Sicilia fino al 1948, anno in cui fu dismessa.\nAltra casa di produzione palermitana fu la Panaria Film, fondata nella seconda met\u00e0 degli anni quaranta dal nobile Francesco Alliata di Villafranca con Pietro Moncada di Patern\u00f2, Renzo Avanzo e Fosco Maraini. Dopo alcuni cortometraggi subacquei, in 35\u00a0mm, nelle isole Eolie (i primi girati in Italia) produsse \"Vulcano\" con Anna Magnani e \"La carrozza d'oro\" di Jean Renoir. Chiuse oberata dai debiti nel 1956.\nAll'inizio degli anni Cinquanta un gruppo di intellettuali messinesi diede vita alla Faro Film, che, dopo aver edito diversi documentari, produsse il suo primo film con \"Il cappotto\" di Lattuada. Dopo il successo, anche internazionale, di questa prima pellicola, la \"Faro\" realizz\u00f2 solo altri quattro film di assai minore rilevanza\nNel 1971 nasceva a Palermo la Cooperativa Lavoratori del Cinema e del Teatro (C.L.C.T.) per iniziativa di alcuni tecnici del cinema che avevano lavorato sul set dell'ultimo film diretto da Pino Mercanti, \"The Underground.\" la cooperativa, di cui nel 1978 divenne presidente Giuseppe Tornatore, produsse 4 film: \"Cento giorni a Palermo (\"1983)\",\" di Giuseppe Ferrara, \"Disamistade\" (1988), di Gianfranco Cabiddu, \"Diario senza date\" (1995) di Roberto And\u00f2 e \"Il Buma (\"2002), di Giovanni Massa. La cooperativa \u00e8 stata attiva anche nel settore della produzione di documentari e dell'organizzazione di festival e rassegne. \u00c8 stata sciolta nel 2007, ma la produzione \u00e8 continuata con la fondazione, da parte di alcuni dei soci della C.L.C.T., della societ\u00e0 Ferribotte film.\nIn tempi recenti si possono ricordare la societ\u00e0 cooperativa di produzione cinematografica Arbash film, fondata nel 1989 ad Aliminusa in provincia di Palermo, dal regista Pasquale Scimeca. A Bagheria ad opera dei fratelli Tornatore nasce la Sciarl\u00f2 che ha prodotto \"Lo schermo a tre punte\", \"Il dolce e l'amaro\", \"Due amici\" e \"Il manoscritto del Principe\" di Roberto And\u00f2 e coprodotto \"La leggenda del pianista sull'oceano\". Dal 2005 Maria Grazia Cucinotta produce film con la casa Italian Dreams Factory, come \"Viola di mare\" e \"L'imbroglio nel lenzuolo\". Infine la Regione Siciliana ha messo in campo nel 2008 Cinesicilia, che ha coprodotto tra gli altri \"Malavoglia\" di Scimeca e \"Terraferma\" di Emanuele Crialese.\nI film girati.\nI pionieri del cinema muto in Sicilia furono prima Raffaello Lucarelli che fond\u00f2 la Lucarelli Film a Palermo nel 1905, avvalendosi di un vivaio attoriale reclutato stabilmente per le prime opere, tra i quali Edmondo Barbieri, Egloge Nissim, Maria Malvica, Leo Bonfante, Mary Valery, ecc. Nel capoluogo siciliano furono fondate contestualmente la Azzurri Film da Paolo Azzurri, creatore anche della prima accademia attoriale siciliana.\nLa compagnia dell'attore catanese Giovanni Grasso, composta fra gli altri da Virginia Balistrieri, Giacinta Pezzana e Tot\u00f2 Majorana e gli scrittori Nino Martoglio e Giovanni Verga che ad inizio XX secolo realizzarono una serie di corti e medio-metraggi. Luigi Pirandello invece, segu\u00ec con interesse l'evolversi della cinematografia partecipando tra il 1929 ed il 1936, alle sceneggiature di alcuni film, ad iniziare da \"La canzone dell'amore\", primo film sonoro realizzato in Italia nel 1930.\nI film in bianco e nero interpretati negli anni trenta da Angelo Musco e dal suo gruppo teatrale furono tra i primi lungometraggi girati in Sicilia e sono da considerarsi l'anello di congiunzione fra il teatro dialettale siciliano ed il cinema. Altri importanti film girati in Sicilia negli anni Trenta sono \"1860\" di Alessandro Blasetti (1934), \"Casta Diva\" di Carmine Gallone (1935) e \"Carmela\" di Calzavara.\nNei primi anni del dopo guerra fra i vari film girati sull'isola merita una menzione particolare la pellicola neorealista \"La terra trema\" di Luchino Visconti, una libera reinterpretazione del romanzo \"I Malavoglia\" di Verga del 1947. Sul set Visconti scrittur\u00f2 gli stessi pescatori di Acitrezza invece di attori professionisti. Visconti torna in Sicilia negli anni sessanta per realizzare \"Il Gattopardo\" (tratto dalla omonima opera di Giuseppe Tomasi di Lampedusa) con un cast d'eccezione: Claudia Cardinale, Alain Delon e Burt Lancaster.\nLa Sicilia \u00e8 anche in tutto o in parte al centro della \"trilogia\" dedicata da Zampa all'Italia del dopoguerra (\"Anni difficili\" nel 1948, \"Anni facili\" nel 1953 e \"L'arte di arrangiarsi\" nel 1954) nella quale in regista romano si avvale della collaborazione di Vitaliano Brancati, la cui vena sarcastica comporter\u00e0 per quei film molti problemi con la censura del tempo.\nNel 1950 nelle Eolie si sviluppa il confronto a distanza tra Ingrid Bergman che interpreta, diretta da Rossellini \"Stromboli (Terra di Dio)\", ed Anna Magnani che risponde con \"Vulcano\", affidandone la regia a Dieterle, in un contrasto sia cinematografico che personale. Le stesse isole (oltre a Noto) fanno da sfondo, dieci anni dopo, al primo film della trilogia \"esistenziale\" di Antonioni, \"L'avventura\".\nLa trasposizione sul grande schermo del ricchissimo patrimonio letterario siciliano interess\u00f2 opere di molti scrittori. Vennero realizzati film tratti da opere di Leonardo Sciascia, Luigi Capuana, Federico De Roberto, Ercole Patti, Elio Vittorini, Gesualdo Bufalino e Luigi Pirandello. Particolarmente importanti le trasposizioni sul grande schermo derivate da opere di Sciascia: \"A ciascuno il suo\", \"Il giorno della civetta\" ed il recente \"Il consiglio d'Egitto\" solo per citarne alcuni. Da Pirandello nel 1984 i fratelli Taviani realizzarono il film \"Kaos\".\n sono gli stessi siciliani a prestarsi alla finzione cinematografica e per molti versi rimarcano quelli che sono i tradizionali stereotipi con cui vengono identificati gli italiani in genere. Di sicuro alcuni tratti caratteriali degli isolani insieme ad alcune ambientazioni hanno fornito naturali sceneggiature di facile adattamento cinematografico e di sicuro successo come \"Divorzio all'italiana\" ed il film della Wertmuller \"Mim\u00ec metallurgico ferito nell'onore\".\nIl regista Pier Paolo Pasolini gir\u00f2 alcune scene di \"Il Vangelo secondo Matteo\", \"Teorema\", \"Porcile\" ed \"I racconti di Canterbury\" alle pendici dell'Etna e a Catania.\nAnche alcune scene del suo film-documento Comizi d'amore furono girate in Sicilia.\nInoltre, vanno ricordati i numerosi \"Spaghetti-western\" girati sia dal maestro del cinema Sergio Leone che dai dissacranti Franco e Ciccio, che spesso preferivano i paesaggi aridi e rocciosi della Sicilia interna.\nMafia.\nParlando del cinema in Sicilia vengono subito in mente la \"fiction\" per la televisione \"la piovra\", la saga de Il padrino e i \"gangster\". L'italo-americano Mario Puzo, autore de \"Il padrino\" (\"The Godfather\") di Francis Ford Coppola ha fornito il soggetto per la famosa saga di \"don Corleone\", girando alcune scene in Sicilia, in realt\u00e0 portata sullo schermo in maniera incompleta senza il quarto ed ultimo episodio finale.\nSalvatore Giuliano \u00e8 stato sicuramente il personaggio storico siciliano a cui il cinema ha dato maggiore risalto. Probabilmente il film di maggiore rigore fu \"Salvatore Giuliano\" (1961) di Francesco Rosi, girato ed ambientato dove effettivamente visse il personaggio fra Montelepre e Castelvetrano. La figura di Giuliano fu in altri casi romanzata come ne \"Il Siciliano\" di Michael Cimino, tratto sempre da un'opera di Puzo e girato a Caltabellotta, in provincia di Agrigento.\nIn \"Segreti di Stato\" (regia di Paolo Benvenuti, 2003), la figura dell'uomo di Montelepre e le sue responsabilit\u00e0 nella triste strage di Portella della Ginestra viene analizzata in maniera inedita. Tuttavia un posto di rilievo merita anche la filmografia dedicata alla lotta alla mafia; dalle biografie di Giovanni Falcone, Paolo Borsellino, Rosario Livatino, Placido Rizzotto e Peppino Impastato sono stati tratti diversi film.\nIl cinema dei siculo-americani.\nUn grosso contributo al cinema isolano deriva dalle opere svolte da figli di emigranti di origine siciliana o del meridione d'Italia. Frank Capra, Francis Ford Coppola (di origine lucana) e la figlia Sofia, Michael Cimino, e lo scrittore Mario Puzo pur se di origine campana.\nInoltre sono, tra gli altri, di chiare origini siciliane gli attori: Al Pacino, Steve Buscemi, Nicolas Cage (in realt\u00e0 Nicholas Kim Coppola), Ray Liotta, John Turturro, John Travolta, Vincent Schiavelli (ritornato negli ultimi anni in Sicilia).\nAttori.\nFranco Franchi e Ciccio Ingrassia sono oramai definiti da larga parte della critica come un \"cult\" ed oggi la regione vanta numerosi altri artisti. Gli attori sono distinti da taluni in catanesi e palermitani a seconda delle scuole di provenienza. I primi, soprattutto furono legati alle figure di Turi Ferro, Umberto Spadaro e Salvo Randone (quest'ultimo siracusano) veri e propri talenti teatrali, prima che cinematografici sino a ieri.\nDa quella scuola provengono artisti affermati come Leo Gullotta, Aldo Puglisi, Pippo Pattavina, Tuccio Musumeci, Gilberto Idonea, Litterio Guarnieri, Daniela Rocca ed emergenti come Donatella Finocchiaro, Tiziana Lodato, Francesco Giuffrida e David Coco.\nFra i palermitani forse manca un caposcuola, ma oggi da quel filone provengono alcune importanti attori come Niccol\u00f2 Accursio Di Leo, Pino Caruso, Lando Buzzanca, Tony Sperandeo, Giovanni Alamia, Paride Benassai, Lollo Franco, Luigi Burruano e attrici come Aurora Quattrocchi e Isabella Ragonese. Artisti trasversali rispetto a queste due scuole sono oggi i messinesi Nino Frassica, Ninni Bruschetta e Maria Grazia Cucinotta, l'augustano Giuseppe Fiorello gli acesi Antonio Catania e Miriam Leone.\nNumerosi sono gli attori siciliani formati, a partire dagli anni \u201890, dalle \u201cAccademie\u201d romane: Enrico Lo Verso, Luigi Lo Cascio, Paolo Briguglia, Fabrizio Romano, Claudio Gio\u00e8, Francesco Scianna, Manuela Spart\u00e0, Marco Iannitello, Alessio Vassallo e Miriam Dalmazio.\nMa il cinema in Sicilia fu anche fatto da artisti che partiti da modesti palcoscenici popolari (magari dialettali), con semplicit\u00e0 ed ironia arrivarono alla ribalta nazionale come Franco e Ciccio ieri e Ficarra e Picone oggi, e la compagnia teatrale di Angelo Musco e Rosina Anselmi, del pioniere catanese Giovanni Grasso la cui attivit\u00e0 forse merita una rivalutazione artistica.\nRegisti.\nOggi il cinema \u00e8 affidato ad affermati registi siciliani, come il premio Oscar Giuseppe Tornatore, e poi Pasquale Scimeca, Aurelio Grimaldi, Marco Amenta, Roberto And\u00f2, Emanuele Crialese, Pif, Luca Guadagnino e Daniele Gangemi, ma anche a registi alternativi come Cipr\u00ec e Maresco. E a Roberta Torre, siciliana d'adozione.\nFra i registi con esperienze televisive si ricordi Beppe Cino e Giovanni Virgilio.\nTra i documentaristi Costanza Quatriglio e una siciliana d'adozione come Giovanna Taviani.\nA Palermo da alcuni anni vi \u00e8 la sezione \"documentario\" per giovani registi del Centro Sperimentale di Cinematografia di Roma.\nDa non dimenticare la produzione del regista Vittorio De Seta, cos\u00ec come quella di Pino Mercanti, Vittorio Sala, Basilio Franchina e Franco Indovina, palermitani di nascita.\nFiction e soap.\nQuando la odierna fiction veniva ancora chiamata pi\u00f9 semplicemente \"sceneggiato\", il commissario Corrado Cattani (interpretato da Michele Placido) ne \"La piovra\" faceva il pienone di telespettatori italiani ogni sera, indifferentemente che si trattasse di episodi in prima visione o di repliche. Tale successo render\u00e0 \"La piovra\" la fiction pi\u00f9 seguita di tutti i tempi.\nIn tempi successivi, dalla mafia l'interesse si \u00e8 spostato verso l'astuto \"commissario Montalbano\" e i suoi enigmi siciliani, mirabilmente tratti dall'omonima opera di Andrea Camilleri.\nPer la \"telenovela\" (oggi \"soap opera\") viceversa la Sicilia \u00e8 stato solo un mercato di consumo, dagli alti ascolti e senza produzioni locali. Solo di recente \u00e8 stata costituita una societ\u00e0 che attraverso la realizzazione di un centro di produzione cinematografico nei pressi di Termini Imerese ha prodotto la \"soap\" \"Agrodolce\". Altre fiction girate in Sicilia sono Il segreto dell'acqua, e Squadra antimafia - Palermo oggi.\nEventi cinematografici.\nL'evento cinematografico di maggiore rilevanza in Sicilia (storica e di livello internazionale) \u00e8 il Taormina Film Festival, che annualmente si tiene fin dal 1955 nella citt\u00e0 di Taormina.\nAltri festival e rassegne si tengono in diverse localit\u00e0, fra questi:\nNelle Eolie dal 2007 si svolge il festival internazionale del documentario narrativo SalinaDocFest.\nA Siracusa dal 2009 si svolge un Festival sui collegamenti tematici tra Le arti visive e la Responsabilit\u00e0 sociale: l'ARES Film e Media Festival. Nel 2008 nasce il \"MizzicaFILM Festival\", un festival \"sui generis\" e itinerante dove si vince una stretta di mano.\nNasce nel 2011 il primo \"festival internazionale di cinema LGBT e nuove visioni \" del Mediterraneo, il \"Sicilia Queer Filmfest\", che si svolge a Palermo nel mese di giugno. Dal 2010 a Floridia \u00e8 presente il Floridia Film Fest, evento che rivaluta il cinema italiano di serie b.L'unica scuola di cinema che forma i registi del documentario \u00e8 quella del Centro Sperimentale di Cinematografia che ha la sua unica sede nel sud Italia a Palermo, ai cantieri culturali della Zisa, padiglione 4. \u00c8 diretta dalla regista Costanza Quatriglio.\nArchivi e cineteche.\nA Palermo ha sede ASCinema - Archivio Siciliano del Cinema, istituzione archivistica Onlus finalizzata alla promozione della storia e della cultura cinematografica, dichiarata nel 2020 Bene culturale \"d'interesse storico particolarmente importante\" dal Ministero della Cultura (MIC). La copiosa produzione editoriale che si sviluppa relativamente al cinema siciliano, include le primogeniture dei volumi \"Il cinema in Sicilia\", di Eugenio Bonanno e stampato dalla storica Casa editrice Flaccovio nel 1953 e \"La Sicilia nel cinema\" di Mario Palumbo per Edizioni Sicilia Domani, 1963, entrambi stampati a Palermo e conservati nella ricca biblioteca di ASCinema.\nElenco cronologico (parziale).\nSi tratta di film ambientati totalmente o con alcune riprese in Sicilia. Palermo, il capoluogo isolano si conferma il \"set\" principale della Sicilia, per\u00f2 importanti film sono stati girati anche nel catanese, nel trapanese e fra Ragusa e provincia.\nLegenda contrassegni:(*) fiction(**) documentario"}
{"id": "716873", "revid": "1861950", "url": "https://it.wikipedia.org/wiki?curid=716873", "title": "McDonnell Douglas MD-11", "text": "Il McDonnell Douglas MD-11 \u00e8 un aereo di linea trimotore a getto ad ala bassa prodotto dall'azienda statunitense McDonnell Douglas e utilizzato su rotte di lungo raggio. A novembre 2014 non risultavano pi\u00f9 in servizio di linea MD-11 per il trasporto di passeggeri, dopo l'abbandono anche da parte di KLM in vista del suo programma di rinnovo della flotta, mentre viene largamente impiegato nei servizi cargo.\nStoria del progetto.\nLa McDonnell Douglas, oggi confluita nella Boeing, svilupp\u00f2 l'MD-11 per sostituire il suo aereo di linea per le rotte medio-lunghe DC-10, oramai giunto a fine carriera; rispetto al DC-10, l'MD-11 ha una fusoliera pi\u00f9 lunga, una cabina di pilotaggio digitale, dei motori pi\u00f9 potenti e le \"winglet\". L'MD-11 fu presentato nel giugno del 1985 durante il Salone internazionale dell'aeronautica e dello spazio di Parigi-Le Bourget; venne lanciato ufficialmente il 30 dicembre 1986.\nSviluppo.\nProdotto dagli anni novanta \u00e8 caratterizzato da una struttura a fusoliera larga (\"wide-body\"), dall'adozione di alette d'estremit\u00e0 (\"winglet\") e dal caratteristico impennaggio nel quale l'elemento verticale integra la gondola del motore numero due.\nIl prototipo dell'MD-11 effettu\u00f2 il suo primo volo il 10 gennaio 1990 e la sua entrata in servizio avvenne con la compagnia Finnair il 20 dicembre 1990. Sono stati consegnati 200 esemplari di MD-11 in diverse varianti; la produzione \u00e8 oramai cessata e l'ultima consegna fatta \u00e8 stato un MD-11F per la compagnia Lufthansa cargo il 22 febbraio 2001.\nLa versione passeggeri dell'MD-11 poteva trasportare fino a 410 passeggeri in una sola classe, 323 in due classi e 293 in tre classi di viaggio.\nMolti MD-11 nella versione passeggeri sono stati convertiti in aerei cargo, la maggior parte di questi presso gli stabilimenti Alenia Aeronavali di Venezia e di Napoli, tra i pochi al mondo a fare questo tipo di conversioni.\nImpiego operativo.\nIncidenti.\nL'MD-11 \u00e8 stato oggetto di sedici incidenti/inconvenienti, dei quali otto hanno portato alla distruzione dell'aereo e sei hanno avuto vittime umane:\nVersioni.\nMD-11\n\u00c8 la variante passeggeri prodotta dal 1988 al 1998. \u00c8 stata la prima versione in offerta al lancio dell'aereo nel 1986; ne sono stati costruiti 131 esemplari e sono stati consegnati ad American Airlines (19), Delta Air Lines (17), Swissair (16), Japan Airlines (10); KLM (10); e altre compagnie con meno aeromobili.\nMD-11C\nLa \"Combi\" era la terza variante in offerta al lancio nel 1986 ed \u00e8 stata progettata per ospitare sia passeggeri sia merci sul ponte principale; presenta un vano di carico posteriore per un massimo di dieci pallet, ciascuno dei quali misura 2,2 m \u00d7 3,2 m o 2,4 m \u00d7 3,2 m. Il vano di carico del ponte principale \u00e8 accessibile da un grande portellone sul lato sinistro che misura 4,1 m \u00d7 2,6 m. Il volume di carico del ponte principale \u00e8 di . Altre merci possono essere trasportate anche in compartimenti sottocoperta. L'MD-11C pu\u00f2 anche essere configurato come aereo passeggeri. Tutti i cinque esemplari sono stati fabbricati tra il 1991 e il 1992 e consegnati ad Alitalia, unico cliente di questa versione. Nel 2005 e nel 2006 la compagnia aerea li ha convertiti in configurazioni full-cargo per essere operati dalla divisione cargo. In seguito alla chiusura di tale divisione, i cinque aeromobili sono stati restituiti al locatore nel gennaio 2009.\nMD-11CF\nLa variante \"Convertible Freighter\" \u00e8 stata lanciata nel 1991 dopo ordini da parte di Martinair per tre esemplari pi\u00f9 due opzionali. L'MD-11CF \u00e8 dotato di un ampio portellone nella parte anteriore del lato sinistro misurante 3,6 m \u00d7 2,6 m; questa versione pu\u00f2 essere utilizzata in una configurazione full passeggeri o full cargo. In qualit\u00e0 di cargo, pu\u00f2 trasportare 26 pallet delle stesse dimensioni (2,2 m \u00d7 3,2 m o 2,4 m \u00d7 3,2 m), come per l'MD-11C e l'MD-11F, per un volume di carico del ponte principale di e offre un carico utile massimo di . Tutti e sei gli MD-11CF sono stati consegnati a Martinair (4) e World Airways (2) nel 1995. I due esemplari di World Airways sono stati convertiti in configurazione full cargo nel 2002.\nMD-11ER\nLa versione \"Extended Range\" \u00e8 stata lanciata al Singapore Air Show nel febbraio 1994. L'MD-11ER incorpora tutte le opzioni del Programma di miglioramento delle prestazioni (PIP), compreso un peso massimo al decollo di e un serbatoio di carburante aggiuntivo di nella stiva di carico anteriore in modo da offrire un'autonomia di , con un aumento di rispetto alla variante passeggeri standard. Gli MD-11ER sono stati consegnati tra il 1995 e il 1997 a Garuda Indonesia (3) e World Airways (2). A febbraio 2007, un MD-11ER di Finnair \u00e8 stato convertito in versione MD-11 con la rimozione del serbatoio del carburante aggiuntivo.\nMD-11F\nLa versione cargo era la seconda variante offerta al lancio nel 1986 ed \u00e8 stata l'ultima in produzione (1988-2000). L'aereo full-cargo presenta lo stesso portellone sul lato sinistro anteriore 3,6 m \u00d7 2,6 m dell'MD-11CF, un volume del ponte principale di , un carico utile massimo di e pu\u00f2 trasportare 26 pallet delle stesse dimensioni di 2,2 m \u00d7 3,2 m o 2,4 m \u00d7 3,2 m come per l'MD-11C e l'MD- 11CF. L'MD-11F \u00e8 stato consegnato tra il 1991 e il 2001 a FedEx Express (22), Lufthansa Cargo (14) e altre compagnie aeree con meno aeromobili.\nMD-11 Boeing Converted Freighter (BCF)\n\u00c8 la versione offerta da Boeing e il suo gruppo di affiliate internazionali che si occupano di convertire esemplari versione passeggeri in versione full cargo.\nUtilizzatori.\nL'ultimo volo passeggeri commerciale \u00e8 stato effettuato il 26 ottobre 2014 da parte di KLM, da Montr\u00e9al, Canada, ad Amsterdam, Paesi Bassi.\nAl gennaio 2022, dei 200 esemplari prodotti, 118 sono operativi. Il McDonnell Douglas MD-11 non \u00e8 pi\u00f9 in produzione, tutti i velivoli ordinati sono stati consegnati.\nGli utilizzatori sono:\nVoci correlate.\nAerei comparabili per ruolo, configurazione ed epoca\nAltro\nPrincipali incidenti\nSviluppo correlato"}
{"id": "716874", "revid": "371529", "url": "https://it.wikipedia.org/wiki?curid=716874", "title": "Double Fantasy", "text": "Double Fantasy \u00e8 il settimo ed ultimo disco in studio registrato in vita da John Lennon.\nPubblicato dalla Geffen Records, a nome John Lennon e Y\u014dko Ono, il 17 novembre 1980 (solo tre settimane prima del suo omicidio), l'album segn\u00f2 il ritorno sulle scene di Lennon dopo cinque anni di silenzio discografico.\nNonostante le iniziali critiche negative, da parte della stampa specializzata, anche a causa dell'emozione suscitata nel mondo dall'assassinio di Lennon, l'album ottenne successivamente un discreto successo commerciale e fu premiato, nel 1981, ai Grammy Award, come disco dell'anno.\nNel 2010, l'album \u00e8 stato rimasterizzato in digitale e ristampato con arrangiamenti sonori pi\u00f9 scarni rispetto agli originali con il titolo Double Fantasy Stripped Down, con la copertina disegnata dal figlio della coppia, Sean Lennon.\nDescrizione.\nRegistrazione.\nA seguito della nascita del suo secondo figlio Sean, nel 1975, Lennon accanton\u00f2 momentaneamente la sua carriera musicale, per dedicarsi alla crescita del bambino. Nel 1980, per\u00f2, dopo cinque anni di quasi completa inattivit\u00e0, fatta eccezione per sporadiche registrazioni casalinghe di provini e di alcune canzoni abbozzate, comprese che era arrivato il momento di ricominciare a lavorare alla scrittura di un nuovo disco.\nNell'estate di quello stesso anno, durante una viaggio in barca a vela da Newport, Rhode Island, alle Bermuda, Lennon inizi\u00f2 a scrivere le prime nuove canzoni, componendo del materiale inedito o rielaborando, in alcuni casi, i nastri prova registrati al Dakota Building.\nUna volta rientrati a New York, Y\u014dko Ono contatt\u00f2 il produttore discografico Jack Douglas, con il quale sia lei che Lennon avevano gi\u00e0 lavorato in precedenza, affidandogli alcuni demo di John da ascoltare. Le session di registrazione che seguirono, all'inizio di agosto, produssero decine di canzoni, abbastanza per completare sia quell'album che un secondo disco, \"Milk and Honey\", gi\u00e0 in fase avanzata di registrazione quando Lennon fu poi ucciso in dicembre.\nDouble Fantasy nacque anche dalla decisione, che John e Yoko presero, di pubblicare i loro brani insieme sullo stesso disco, dividendo equamente lo spazio sull'album.\nStabilito che l'album sarebbe uscito per la nuova casa discografica di David Geffen, la Geffen Records, \"Double Fantasy\" fu preceduto dal singolo \"(Just Like) Starting Over\", che sal\u00ec in testa alle classifiche dopo l'omicidio di Lennon. L'album fu accolto con molto interesse, venendo dopo una pausa cos\u00ec lunga. Comunque, le vendite non furono eccezionali. Il disco debutt\u00f2 alla posizione numero 27 in Gran Bretagna e sal\u00ec fino alla quattordicesima, ma ben presto scese nuovamente alla numero 25 e poi alla 46\u00aa. Negli Stati Uniti la situazione fu migliore, infatti l'album sal\u00ec fino alla posizione numero 11. Nonostante \"Double Fantasy\" fosse stato criticato alla sua uscita per la produzione troppo \u201claccata\u201d e per l'invadenza delle canzoni di Yoko, il pubblico era contento del ritorno di Lennon all'attivit\u00e0.\nDouglas ingaggi\u00f2 Rick Nielsen e Bun E. Carlos della band dei Cheap Trick per suonare in \"I'm Losing You\", ma la canzone fu poi ri-registrata con dei musicisti di studio. La versione dei Cheap Trick venne inclusa nel cofanetto \"John Lennon Anthology\" pubblicato nel 1998.\nOmicidio e conseguenze.\nLa sera dell'8 dicembre 1980, Mark David Chapman spar\u00f2 cinque volte a John Lennon mentre stava rientrando a casa nel Dakota insieme a Yoko Ono; Lennon mor\u00ec approssimativamente 20 minuti dopo.\nCome racconter\u00e0 anni dopo Jack Douglas al giornalista Chris Hunt:\nA causa dell'emozione suscitata nel mondo dall'assassinio di Lennon, \"Double Fantasy\" sal\u00ec al primo posto in classifica in molti Paesi. Negli USA schizz\u00f2 dall'undicesima posizione alla prima, rimanendoci per otto settimane consecutive, in Inghilterra risal\u00ec dal 46\u00ba posto al secondo e successivamente raggiunse la prima posizione. In Australia arriva in prima posizione per dieci settimane risultando il disco pi\u00f9 venduto dell'anno. In altri paesi arriva primo in Austria, Canada, Svezia, Norvegia e Nuova Zelanda, secondo in Francia, Germania e Giappone, quarto in Olanda e sesto in Italia.\nAnche il singolo \"(Just Like) Starting Over\" raggiunse immediatamente il numero 1 in tutto il mondo, vendendo milioni di copie, trascinandosi dietro anche molti dischi di Lennon, sia da solo che con i Beatles, che rientrarono in classifica. I successivi singoli, \"Woman\" e \"Watching the Wheels\" ebbero anch'essi un notevole successo.\nSolo poche ore prima di morire, Lennon autograf\u00f2 una copia dell'album al suo assassino. Nel 2003 questa copia autografata fu venduta per 525.000 dollari, diventando il disco pi\u00f9 prezioso di sempre.\nVersione \"Stripped Down\" 2010.\nNel 2010 \"Double Fantasy\" \u00e8 stato ripubblicato, rimasterizzato e remixato da Y\u014dko Ono e Jack Douglas, in versione \"stripped down\", con arrangiamenti sonori pi\u00f9 scarni rispetto agli originali, maggior enfasi sulla voce di Lennon, e con sonorit\u00e0 meno \"anni ottanta\". L'album \u00e8 stato presentato in versione doppio CD con la nuova versione sul primo CD e la versione originale del 1980 sul secondo CD. La nuova copertina, una rielaborazione di quella originale dell'LP, \u00e8 un disegno ad opera del secondogenito di Lennon, Sean."}
{"id": "716875", "revid": "122330714", "url": "https://it.wikipedia.org/wiki?curid=716875", "title": "Santuario della Madonna della Corona", "text": "Il santuario della Madonna della Corona \u00e8 situato nella frazione di Spiazzi del comune di Ferrara di Monte Baldo, in provincia e diocesi di Verona, in un incavo scavato nel monte Baldo.\nStoria.\nNel XV secolo era un romitaggio; la prima chiesa venne inaugurata nel 1530, dopo la visita del vescovo Gian Matteo Giberti. Divenne santuario nel 1625, quando i cavalieri di Malta fecero riedificare la chiesa, che venne poi completata nel 1680.\nAll'inizio il santuario era noto col nome di \"Santa Maria di Montebaldo\".\nNel 1898 si decise di ampliarlo di circa due metri verso il piazzale antistante; fu cos\u00ec che nel 1899 fu rifatta la facciata in stile gotico e decorata con marmi di Sant'Ambrogio. Nel 1928 furono fatti alcuni ritocchi all'altare maggiore nella nicchia della Madonna. Nell'Anno Santo 1975 iniziarono dei lavori per la ristrutturazione della chiesa, fu scavato nella roccia per ampliarla: da 220 m2 si pass\u00f2 ai 600 m2, ora \u00e8 lunga 30 m e larga 20 m e la sua cupola \u00e8 alta 18 m. Le sei Campane alla veronese, in tonalit\u00e0 di Si maggiore, sono state fuse nel 1884.\nIl santuario fu consacrato il 4 giugno 1978, il completamento della ristrutturazione venne fatto in onore della visita di papa Giovanni Paolo II del 17 aprile 1988 (nel luglio del 1982 lo stesso papa aveva elevato il santuario alla dignit\u00e0 di basilica minore).\nIl cammino verso il Santuario.\nMentre una volta vi si accedeva solamente attraverso una salita di ~1614 gradini dal paese di Brentino in Vallagarina, oggi \u00e8 raggiungibile anche attraverso una strada asfaltata dopo il paese di Spiazzi, che termina in una galleria scavata nella roccia nel 1922, dove \u00e8 esposto un quadro raffigurante la Madonna.\nQuesta strada \u00e8 percorribile solo a piedi, e lungo il tragitto ci sono le quattordici stazioni della Via Crucis in statue bronzee, e viene riprodotto il sepolcro dove venne messo Ges\u00f9 dopo la sua morte.\nIl santuario \u00e8 il punto terminale del cosiddetto Cammino dei due Santuari, che inizia nel santuario della Pieve di Chiampo, attraversa sette valli delle Prealpi Venete e arriva al Santuario della Madonna della Corona.\nLa Scala Santa.\nAll'interno del santuario vi \u00e8 la \"Scala Santa\", riproduzione della scala che si trova a Roma vicino alla basilica di San Giovanni in Laterano; \u00e8 la scala dove Ges\u00f9 sal\u00ec e discese pi\u00f9 volte nel giorno in cui fu flagellato, coronato di spine e condannato alla morte sulla croce, tingendola cos\u00ec con il suo sangue.\nPer poterla percorrere ci sono delle tradizioni da seguire:\nLa devozione.\nLa devozione alla Madonna della Corona \u00e8 documentata in molte localit\u00e0 della Diocesi di Verona e di Vicenza, e particolarmente nelle parrocchie dalla Lessinia. Nella parrocchiale di Sant'Anna d'Alfaedo un quadro descrive il trasporto della Madonna della Corona da Rodi alle rocce del monte Baldo. Da tutta la Lessinia partivano e partono pellegrinaggi romei di un giorno, dal vicentino di due giorni, con un tragitto particolare. Non si percorre l'alta Lessinia con le sue strade lunghe e tortuose, ma ci si innesta con una ripida mulattiera che porta alla conca dei Parpari e si innesta nella montagna veronese dietro i corni attraverso San Giorgio di Bosco Chiesanuova e Podesteria di Erbezzo, e dal passo delle Fittanze si scende attraverso il passo della Liana a Fosse, ultimo paese della Lessinia prospiciente il monte Baldo. \u00c8 tradizione offrire un dolce tipico ai pellegrini vicentini al passo delle Fittanze.\nNel santuario si venera una statuetta della \"Madonna che regge in grembo il Cristo morto\".\nSecondo la tradizione la raffigurazione dell'Addolorata sarebbe miracolosamente apparsa nel 1522, al tempo dell'occupazione turca di Rodi, dove essa sarebbe stata in precedenza custodita.\nLa piccola scultura in pietra dipinta \u00e8, in effetti, del primo Quattrocento, ma fu donata, certamente come ex voto da Ludovico di Castelbarco, nel 1432. Il materiale \u00e8 della zona e la forma deriva dallo stile \"Vesperbild\" d'oltralpe."}
{"id": "716878", "revid": "599013", "url": "https://it.wikipedia.org/wiki?curid=716878", "title": "Neil Goldman", "text": ""}
{"id": "716881", "revid": "287204", "url": "https://it.wikipedia.org/wiki?curid=716881", "title": "Morgan ap Pasgen", "text": "Morgan era figlio di Pasgen ap Cyngen e sal\u00ec sul trono attorno al 540. Visse in uno dei periodi pi\u00f9 oscuri della storia inglese e per questo non si conosce nulla di certo su di lui. Inoltre, le sue vicende furono oscurate da quelle del suo contemporaneo, re Maelgwn Mawr del Gwynedd (nel Galles).\nMorgan mor\u00ec attorno al 550 e il regno pass\u00f2 allo zio Brochfael Ysgythrog."}
{"id": "716891", "revid": "363629", "url": "https://it.wikipedia.org/wiki?curid=716891", "title": "Radiografia", "text": "La radiografia \u00e8 una tecnica di che fa uso di radiazioni ionizzanti per avere una visuale interna di un oggetto. Il termine pu\u00f2 anche essere attribuito all'immagine ottenuta che pi\u00f9 propriamente \u00e8 detta radiogramma. La scienza relativa \u00e8 detta radiologia.\nTale tecnica si basa sull'interazione tra un fascio di raggi X diretti da una sorgente a un recettore, e la materia interposta. Gli atomi di tale corpo interferente impediscono, in percentuale dipendente dal loro numero atomico, ad alcuni fotoni di raggiungere il recettore, che quindi riprodurr\u00e0 un'immagine fedele del corpo \"in negativo\", essendo impressi sulla pellicola i fotoni che invece non vengono assorbiti. \nIl principale utilizzo della radiografia \u00e8 in campo medico come strumento diagnostico, ma trova applicazioni anche in ambito industriale, per esempio nei controlli non distruttivi dei materiali.\nStoria.\nLa radiografia \u00e8 nata nel 1895 con la scoperta dei raggi X, da parte del fisico Wilhelm Conrad R\u00f6ntgen che descrisse per primo le loro propriet\u00e0. Questi raggi precedentemente sconosciuti (da qui l'X del nome) sono un tipo di radiazione elettromagnetica.\nNon pass\u00f2 molto tempo dalla loro scoperta che i raggi X vennero utilizzati per una variet\u00e0 di applicazioni: da un sistema per aiutarsi ad adattare le scarpe alla propria misura fino agli utilizzi medico-diagnostici. La prima radiografia effettuata per un intervento chirurgico venne realizzata soltanto un anno dopo la scoperta dei raggi, a Birmingham, dal maggiore John Hall-Edwards, vero pioniere della tecnica.\nDurante la prima guerra mondiale, Marie Curie sostenne l'uso delle unit\u00e0 mobili di radiografia come mezzo di diagnosi per i soldati feriti. Inizialmente molte figure professionali furono incaricate di eseguire le radiografie in ambito sanitario: fisici, medici, fotografi, infermieri e tecnici.\nNel corso degli anni si \u00e8 sviluppata, intorno a questa tecnologia, la specialit\u00e0 di radiologia medica e la figura del tecnico sanitario di radiologia medica.\nCampi di utilizzo.\nDiagnostica medica.\nOggigiorno il principale campo di utilizzo della radiografia \u00e8 quello della diagnosi medica. Tra gli esami pi\u00f9 comuni, lo studio dell'apparato scheletrico, che grazie alla sua densit\u00e0, appare molto chiaro nell'immagine. Il suo utilizzo in ortopedia \u00e8 comune per diagnosi di fratture delle ossa, lussazioni, artrosi, controlli post-operatori e di patologie a carico della colonna vertebrale come: spondilolistesi, spondiloartrosi, scoliosi.\nLa radiografia del torace \u00e8 ampiamente utilizzata per l'esame dei campi polmonari (per la ricerca ad esempio di tumori, esiti di broncopolmoniti, pneumotorace, versamenti pleurici) e delle strutture mediastiniche come il cuore e l'arco aortico.\nAnche gli organi addominali vengono studiati con la radiografia, a volte facendo uso dei mezzi di contrasto per esaltare l'immagine dell'organo da esaminare. L'apparato digerente viene generalmente studiato facendo assumere una soluzione di solfato di bario (o talvolta di soluzioni iodate) per via orale (nello studio dell'esofago e dello stomaco) o per via rettale per lo studio dell'intestino crasso (clisma opaco), queste tipologie di indagine diagnostica sono, al giorno d'oggi, desuete se non in casi selezionati. L'apparato urinario veniva studiato somministrando per via endovenosa un mezzo di contrasto a base di iodio che, in tempi diversi, opacizza i reni, gli ureteri, la vescica e l'uretra. Questi esami prendono il nome di urografia, ad oggi, sempre pi\u00f9 spesso, sostituita da indagini pi\u00f9 sensibili come uro-TC. Un altro esame dell'addome femminile \u00e8 l'isterosalpingografia, utilizzato per la verifica della perviet\u00e0 delle tube di Falloppio; la colpografia invece, utilizzata per lo studio della cavit\u00e0 vaginale,entrambe queste tecniche sono ormai cadute in disuso.\nTecnica.\nPer ottenere le immagini radiologiche di una precisa parte anatomica il tecnico sanitario di radiologia medica posizioner\u00e0 il paziente su un apposito tavolo radiologico o su uno schermo. I raggi X sono radiazioni ionizzanti invisibili che non danno alcuna sensazione quando attraversano il corpo. Il fascio di raggi X al suo passaggio penetra il corpo umano e viene assorbito in maniera diversa a seconda delle diverse parti anatomiche incontrate e ne esce attenuato prima di raggiungere il sistema di rilevamento.\nFino ad alcuni decenni fa, questo era generalmente costituito da una pellicola fotografica accoppiata ad uno schermo di rinforzo, in grado di impressionare i raggi X che attraversavano il corpo del paziente. Oggigiorno con l'avvento della radiografia digitale, la pellicola \u00e8 stata sostituita da cassette radiografiche contenenti sostanze fotostimolabili che poi saranno lette da opportuni lettori che visualizzeranno sul computer l'immagine ottenuta. Nei sistemi pi\u00f9 moderni, una matrice di scintillatori e CCD sono in grado di acquisire direttamente le immagini.\nUna volta che il tecnico avr\u00e0 prodotto tutte le radiografie, nelle varie proiezioni richieste dal tipo di esame, le immagini verranno inviate (nei sistemi pi\u00f9 moderni attraverso il sistema PACS) al medico radiologo che provveder\u00e0 al referto.\nLa radiografia risulta particolarmente importante ed utilizzata nell'emergenza poich\u00e9 \u00e8 una metodica rapida, semplice e relativamente economica.\nPer una maggior sicurezza del paziente si utilizza il sistema di controllo automatico dell'esposizione.\nProiezioni radiologiche.\nLe proiezioni radiologiche comprendono la tecnica di esecuzione atta a produrre immagini radiografiche che saranno poi refertate da un medico radiologo.\nLa radiologia tradizionale studia prevalentemente i segmenti ossei basandosi sulla richiesta medica, pertanto le proiezioni possono suddividersi in varie classi a seconda della regione anatomica di interesse iconografico. Il tecnico sanitario di radiologia medica (TSRM) si avvale delle sue conoscenze di anatomia sfruttando i punti di repere, i piani corporei e le linee per la corretta centratura del raggio principale, del paziente e del piano di rivelazione dell'immagine radiante.\nAmbito industriale.\nLa radiografia \u00e8 uno dei metodi di controllo non distruttivo dei materiali pi\u00f9 utilizzato nel settore aerospaziale e nucleare. Si usa per la diagnostica di imperfezioni alla struttura dei materiali (serbatoi, tubazioni, reattori, eccetera).\nOpere d'arte.\nNello studio di un dipinto, si applica il recettore sopra la superficie dipinta e la fonte di radiazione dietro il dipinto. Il fascio penetra il supporto (pannello o tela) e produce un'immagine in negativo del dipinto. Il recettore \u00e8 generalmente costituito da una particolare pellicola fotosensibile, le cui dimensioni possono essere adattate a quelle del dipinto. Quando ci\u00f2 non \u00e8 possibile si procede a delle prese parziali che vengono poi riunite per dare l'immagine radiografica completa del dipinto in esame. Gli strati pittorici bianchi (biacca), gialli (giallolino) o rossi che, ad esempio, nella pittura figurativa, vengono spesso usati per le vesti e per i tratti del viso, risultano bianchi il che consente di osservare eventuali modifiche nella composizione del dipinto, come pure di documentare lo sviluppo della tecnica pittorica in funzione dell'uso delle imprimiture e della superposizione di strati pittorici diversi, che possono il pi\u00f9 delle volte essere distinti, contati e differenziati tramite la radiografia. Quest'ultima permette anche di evidenziare le lacune nell'applicazione del colore ed i pentimenti.\nLa prima radiografia di un quadro fu realizzata nel 1896 in Germania, l'anno seguente un'opera di D\u00fcrer fu sottoposta ai raggi X a Londra. Oggi la tecnologia, dopo aver sviluppato la radioscopia (visione dell'immagine su di uno schermo), consente di ottenere direttamente delle immagini digitali della radiografia.\nEffetti sulla salute.\nI raggi X sono radiazioni ionizzanti e quindi comportano un effetto biologico sulle strutture anatomiche che attraversano. Il sievert \u00e8 l'unit\u00e0 di misura della dose equivalente di radiazione nel Sistema Internazionale ed \u00e8 una misura degli effetti e del danno provocato dalla radiazione su un organismo.\nCome si pu\u00f2 vedere dalla tabella comparativa, la dose per una singola radiografia \u00e8 molto bassa. Ma proprio per la sua potenziale dannosit\u00e0, ogni esame radiologico deve essere, per legge, giustificato da un preciso quesito diagnostico non risolvibile con altre metodiche che non comportino esposizione a radiazioni ionizzanti e l'esame stesso deve essere ottimizzato al fine di somministrare meno dose possibile ottenendo comunque un buon risultato."}
{"id": "716895", "revid": "226458", "url": "https://it.wikipedia.org/wiki?curid=716895", "title": "Oreste (Draconzio)", "text": "Oreste (nell'originale latino Orestis Tragoedia), spesso rappresentato col titolo La tragedia di Oreste, \u00e8 un epillio latino del V secolo di Blossio Emilio Draconzio, scrittore e poeta cristiano cartaginese.\nL'opera, composta da 974 esametri sulla trama dell'\"Oreste\" di Euripide, \u00e8 citata spesso dalla critica letteraria poich\u00e9 \u00e8 stata scritta da un autore che visse ai margini dell'impero al tempo della sua fine, e prov\u00f2 l'invasione e la cattura da parte dei vandali. Draconzio speriment\u00f2 in pieno il dramma del suo tempo e fu anche incarcerato per aver scritto opere in cui si rivelava fedele all'imperatore romano d'Oriente Zenone. \nLa critica \u00e8 giunta a considerare l'opera come autonoma, nonostante rimanga ancora qualche dubbio che l'\"Oreste\" facesse parte dei \"Romulea\", una raccolta di carmi giovanili. \nNell'epillio sono ravvisabili influenze di opere e autori precedenti. La presenza di Seneca \u00e8 particolarmente evidente, sia nelle citazioni testuali, sia nell'atmosfera, \u00ab tendente all'orrido e al macabro \u00bb. Molto probabilmente, Draconzio attinse anche a tragedie pi\u00f9 recenti di altri autori, andate per\u00f2 perdute."}
{"id": "716896", "revid": "547034", "url": "https://it.wikipedia.org/wiki?curid=716896", "title": "Parco nazionale Talampaya", "text": "Il Parco nazionale Talampaya \u00e8 un parco nazionale che si trova in Argentina, nella provincia di La Rioja. Nel 1975 venne designato come Parco Provinciale, mentre nel 1997 venne dichiarato Parco Nazionale.\nLocalit\u00e0.\nIl parco si estende su di una superficie di 2.150 km\u00b2, ad un'altezza di 1.500 metri sul livello del mare. Il parco \u00e8 stato creato per proteggere importanti siti archeologici e paleontologici trovati nella zona. In esso vi sono paesaggi di grande bellezza, con flora e fauna propri di un tipico bioma montano.\nIl parco si trova in un bacino stretto fra il Cerro Los Colorados a ovest e la Sierra de Sa\u00f1agasta a est. Il paesaggio \u00e8 il risultato dell'erosione di acqua e vento in un clima desertico, con ampi sbalzi di temperatura: caldo estremo di giorno, freddo (con temperature che scendono al di sotto dello zero) di notte, piogge torrenziali d'estate e vento forte in primavera.\nNel 2000 il Parco \u00e8 stato dichiarato Patrimonio dell'umanit\u00e0 dall'UNESCO, insieme con il Parco Provinciale Ischigualasto.\nCaratteristiche.\nNel parco si possono trovare:"}
{"id": "716899", "revid": "767487", "url": "https://it.wikipedia.org/wiki?curid=716899", "title": "Sex &amp; Religion", "text": "Sex &amp; Religion \u00e8 il terzo album del chitarrista Steve Vai, pubblicato nel 1993 dalla Epic Records.\nIl suo titolo, inizialmente \"Vai\" e prima ancora \"Light Without Heat\", \u00e8 stato soggetto a cambiamento per questioni legate ai diritti d'autore.\nNel disco compare alla voce Devin Townsend, cantante e chitarrista di Strapping Young Lad e The Devin Townsend Band, prima che cominciasse a lavorare con queste band. Townsend ha anche partecipato alla scrittura del brano \"Pig\". Steve ha inoltre lavorato con Desmond Child al brano \"In My Dreams with You\". Per questo album, Steve intendeva mettere assieme una band di musicisti particolarmente ispirati, tra cui se stesso, Townsend, il batterista Terry Bozzio e il bassista T.M.Stevens, ma fin\u00ec con l'occuparsi singolarmente delle fasi di composizione e registrazione, che si suppone essere un'attivit\u00e0 condivisa tra i vari membri di una band, causando cos\u00ec diversi conflitti durante la realizzazione dell'album.\nLa band che ha preso parte alla registrazione dell'album non ha mai partecipato al relativo tour, proprio per via di conflitti sorti durante la fase di registrazione. In ogni caso, una volta terminato il tour dell'album, la band si scioglie e Steve proseguir\u00e0 i tour con Townsend e svariati turnisti al basso e alla batteria.\nTracce.\nTutte le tracce scritte da Steve Vai, eccetto dove indicato."}
{"id": "716900", "revid": "77358", "url": "https://it.wikipedia.org/wiki?curid=716900", "title": "Villa Medicea di Seravezza", "text": ""}
{"id": "716904", "revid": "1986740", "url": "https://it.wikipedia.org/wiki?curid=716904", "title": "Effetto Miller", "text": "In elettronica, l'effetto Miller, teorizzato da John Milton Miller, \u00e8 un fenomeno che caratterizza i sistemi retroazionati nei quali l'impedenza posta nella retroazione sia data da un condensatore. Tale fenomeno getter\u00e0 le basi per il teorema di Miller, scoperto postumo. \nL'effetto Miller descrive il fatto che il valore di capacit\u00e0 di un condensatore collegato tra l'ingresso e l'uscita di un amplificatore viene visto dalla porta di ingresso come se fosse moltiplicato per un fattore formula_1, dove formula_2 \u00e8 il guadagno in tensione dell'amplificatore ed il condensatore fosse collegato in parallelo alla porta di ingresso stessa. Se si guarda dalla porta di uscita dell'amplificatore invece, il valore del condensatore viene visto come se fosse moltiplicato per un fattore formula_3 ed il condensatore fosse collegato in parallelo alla porta di uscita stessa.\nSiccome, dal punto di vista intuitivo, il guadagno rappresenta una moltiplicazione di tensione tra punti distinti, qualsiasi condensatore posto tra tali punti si caricher\u00e0 e scaricher\u00e0 con una corrente anch'essa moltiplicata per formula_1. \nDerivazione.\nConsideriamo un amplificatore con un guadagno in tensione formula_2, si avr\u00e0 formula_6. Si assuma che l'amplificatore abbia un'alta impedenza d'ingresso. Un'impedenza formula_7 aggiunta tra l'ingresso e l'uscita dell'amplificatore subir\u00e0 l'effetto Miller. \nSi consideri un amplificatore di tensione ideale di guadagno formula_2 con un'impedenza formula_9 connessa tra i nodi di input e output. La tensione di uscita \u00e8 quindi formula_10 e la corrente d'ingresso \u00e8\nLa corrente che attraversa Z \u00e8 molto intensa, dato il guadagno idealmente infinito dell'amplificatore, e l'impedenza si comporta come se avesse un valore diverso da quello nominale. L'impedenza d'ingresso del circuito \u00e8\nSe Z rappresenta un condensatore si ha\ne l'impedenza d'ingresso diviene \ndove\nIn questo modo si definisce la \"capacit\u00e0 di Miller\" \"CM\" come la capacit\u00e0 del condensatore C moltiplicata per un fattore formula_1, che \u00e8 la capacit\u00e0 vista in ingresso..\nTransistore ad emettitore comune con capacit\u00e0 di Miller.\nUna delle applicazioni pi\u00f9 usate dell'effetto Miller in elettronica \u00e8 il transistor ad emettitore comune, dotato di un notevole guadagno. Applicando una retroazione contenente la capacit\u00e0 di Miller al transistore, che si supponga caratterizzato da una resistenza di ingresso Rin = r\u03c0 + \u03b2Re, un guadagno A = -Rc/(1/gm + Re) e una resistenza in uscita Rout = Re, la costante di tempo del circuito \u03c4p = 1/\u03c9p, dove \u03c9p \u00e8 il polo, risulta essere\nmentre formula_18, dove formula_19 \u00e8 lo zero, risulta essere\ndove formula_21 e formula_22.\nLa funzione di trasferimento diventa\nPonendo che il transistore abbia una resistenza di carico formula_24, essendo il guadagno pari a\nsi evince che il guadagno di questo dispositivo, dipendendo dalla sola resistenza formula_24, pu\u00f2 essere molto elevato."}
{"id": "716909", "revid": "1226", "url": "https://it.wikipedia.org/wiki?curid=716909", "title": "Dio lo vuole", "text": ""}
{"id": "716911", "revid": "287204", "url": "https://it.wikipedia.org/wiki?curid=716911", "title": "Livio Horrakh", "text": "Pubblic\u00f2 i suoi primi racconti improntandoli alla poetica \"new wave\" della fantascienza anglo-americana ed alla letteratura beat. \"Dove muore l'astragalo\", edito da \u00abGalassia\u00bb nel 1977, vinse il Premio Italia per il miglior racconto di fantascienza.\nRealizz\u00f2 poi racconti e atti unici per la terza rete radiofonica locale e per alcune emittenti private, continuando a pubblicare racconti su \u00abGamma\u00bb, \u00abGalassia\u00bb e \u00abVerso le stelle\u00bb, sino all'arrivo del suo primo romanzo, \"Grattanuvole\", nel 1981.\nMolte delle sue \"short stories\" successive sono state riprese in rete su vari siti, alcuni americani; il 2001 fu per lui l'anno di un nuovo romanzo, \"Il buddha dell'era oscura\", edito da \u00abRobot\u00bb."}
{"id": "716912", "revid": "31789", "url": "https://it.wikipedia.org/wiki?curid=716912", "title": "Lungomare Trieste", "text": "Il lungomare Trieste di Salerno \u00e8 un grande giardino alberato (interamente pedonale, largo 30 metri e lungo circa 1\u00a0km e mezzo) che costeggia il mare Tirreno nel tratto centrale del nucleo urbano, da Piazza della Libert\u00e0 al porto turistico.\nStoria.\nFino all'Ottocento, non esisteva ancora. Un primo \"avanzamento\" della strada, col conseguente riempimento del precedente arenile costiero, avvenne nei primi decenni del secolo scorso, con la creazione dei primi giardini fino all'altezza dell'attuale Palazzo della Provincia negli anni trenta.\nIn seguito all'eruzione del Vesuvio del 1944 e ai bombardamenti aerei, fu realizzato il tratto successivo adoperando le ceneri vulcaniche miste alle macerie.\nLa realizzazione definitiva dell'opera risale ai primi anni cinquanta del XX secolo, anni in cui sono stati colmati lunghi tratti di spiaggia ed \u00e8 stata realizzata anche la sua conclusione meridionale, il porto turistico \"Masuccio Salernitano\" con il \"Monumento al Marinaio\" di piazza Concordia. Alfonso Menna, che fu sindaco di Salerno negli anni cinquanta (e che fu il principale promotore del suo allargamento in quel decennio), era solito dire che l'idea di costruire l'attuale lungomare di Salerno era venuta anche dal Re d'Italia Vittorio Emanuele III (quando soggiorn\u00f2 a Salerno nei mesi di Salerno Capitale).\nFu definito il pi\u00f9 bel lungomare del Mediterraneo negli anni cinquanta.\nSul viale pi\u00f9 esterno, inoltre, correva un binario ferroviario mediante il quale le merci sbarcate al porto commerciale venivano trasportate con un apposito treno alla stazione ferroviaria.\nIl Lungomare \u00e8 stato sottoposto ad un esteso lavoro di valorizzazione con un nuovo arredo urbano all'inizio degli anni novanta, per delibera della prima Giunta di sinistra del Sindaco Vincenzo Giordano, ad opera di progettisti salernitani quali l'arch. Giovanni Carpentieri (direttore dei lavori), Mario Villani e dell'ing. Aniello Sessa.\nIl grande giardino \u00e8 costituito da tre viali paralleli separati da vaste aiuole piantumate a palme (\"Phoenix canariensis\", \"P. dactylifera\", \"Washingtonia\" sp., \"Chamaerops\" sp.), tamerici, lecci, pini d'Aleppo, platani ed altre essenze.\nNel 2006-2007, un insetto parassita di provenienza asiatica (\"Rhynchophorus ferrugineus\") letale per le piante ha attaccato gran parte delle palme.\nNel 2011 \u00e8 stato interessato dai lavori per l'abbattimento delle barriere architettoniche e la creazione di percorsi tattili per ciechi ed ipovedenti.\nNel 2012 iniziano i lavori per la piantumazione delle nuove palme, variet\u00e0 palma della California e di altre essenze arboree (pittosporo, leccio, oleandro, tamerice) con l'obiettivo di recuperare il disegno botanico del passato."}
{"id": "716913", "revid": "1226", "url": "https://it.wikipedia.org/wiki?curid=716913", "title": "Dio lo vuole!", "text": ""}
{"id": "716927", "revid": "74801", "url": "https://it.wikipedia.org/wiki?curid=716927", "title": "Hernando Pizarro", "text": "Ritratto.\nDi tutti i Pizarro della Conquista era il pi\u00f9 raffinato e distinto. Uso alle usanze di corte e fine oratore, grazie alla sua eloquenza e ai suoi modi evoluti era ben accetto nelle pi\u00f9 alte sfere del potere. Di alta statura e poderoso, quantunque di lineamenti grossolani, era coraggioso e valente, ed era stimato dai suoi sottoposti sapendo coniugare le sue qualit\u00e0 cortigiane con una innata attitudine al comando ed all'azione. Era per\u00f2 superbo quanto pochi e la sua ambizione non conosceva limiti. Nei confronti con i suoi pari era incapace di mitigare le sue passioni e suscitava, pi\u00f9 spesso, antipatie ed ostilit\u00e0 di quanto convenisse alla conduzione dell'impresa comune. Era dotato di moderazione e di una naturale umanit\u00e0 nei confronti degli indigeni, ma sapeva essere spietato verso i suoi compatrioti, quando le circostanze lo mettevano a confronto con opinioni diverse dalla sua. Era avido fino all'inverosimile, astuto e pronto a ogni sorta di dissimulazione, sempre disposto a cambiare partito, poco fermo nei suoi sentimenti e disposto a sacrificare al suo tornaconto ogni legame di amicizia. Era fedele soltanto alla sua parentela e si considerava la guida spirituale della sua famiglia, i Pizarro, di cui, peraltro, era destinato a diventare una sorta di genio malefico.\nOrigini.\nVi \u00e8 una discordanza di fondo sulla determinazione della data di nascita di Hernando. In mancanza di dati ufficiali, alcuni autori la collocano tra il 1475 e il 1478. Altri invece la fanno risalire agli anni tra il 1501 e il 1503. Entrambi i gruppi di ricercatori appoggiano le loro tesi su ricostruzioni elaborate, ma nessuno \u00e8 riuscito, finora, a dire l'ultima parola in proposito. L'unica cosa certa \u00e8 che Hernando, nel 1525 consegu\u00ec la patente di capitano di fanteria. Hernando era fratello di Francisco per parte di padre, il famoso veterano delle campagne d'Italia, Gonzalo Pizarro Rodriguez de Aguilar, detto \"el Largo\".\nLe loro madri, invece, erano diverse. Quella di Hernando, Isabel de Vargas, era la moglie legittima del grande Gonzalo e gli aveva dato tre figli, un maschio, appunto Hernando e due femmine, Ines e Isabel. La madre di Francisco, invece, era soltanto una popolana di nome Francisca Gonz\u00e1les e la sua era una relazione illegittima che non aveva per\u00f2 impedito al figlio, nato fuori dal matrimonio, di essere riconosciuto e di portare il nome di Pizarro.\nHernando e Francisco si erano frequentati in giovent\u00f9, quando le vicende della guerra li avevano portati a combattere nel reggimento del padre, durante le campagne d'Italia. La sorte li aveva divisi, allorch\u00e9 Francisco era andato a cercare fortuna nelle Indie, ma erano tornati ad abbracciarsi, nel 1529, quando quest'ultimo, a corto di volontari, era tornato alla citt\u00e0 natale a cercare dei compagni di ventura.\nHernando aveva accettato con entusiasmo di fare parte della spedizione nelle terre peruviane ed aveva condotto con s\u00e9 anche altri due fratellastri: Juan e Gonzalo, illegittimi entrambi, ma, ambedue naturalizzati dal loro prolifico padre. Aveva completato la riunione di famiglia, l'adesione all'impresa di Mart\u00edn de Alcantara, un fratello per sola parte di madre di Francisco e di un nipote dei Pizarro, il giovane Pedro, allora quindicenne, che sarebbe diventato il futuro storico della Conquista.\nLa conquista dell'impero degli Inca.\nLa prima azione di rilevanza di Hernando, una volta giunto a Panama, fu quella di provocare una disputa tra Francisco Pizarro e il suo antico socio Diego de Almagro. Grazie alle sue intemperanze, l'unione tra i due antichi commilitoni arriv\u00f2 quasi alla rottura e soltanto l'intervento degli altri associati evit\u00f2 la fine della alleanza.\nUn identico contrasto con Hernando de Soto, cui era stata sottratta la pattuita luogotenenza a beneficio, appunto, di Hernando, venne a malapena sedato.\nL'ingresso nel territorio degli Inca valse comunque e ricompattare la volont\u00e0 di tutti i partecipanti e l'azione di Hernando, che si distinse in pi\u00f9 occasioni per il suo valore, gli riguadagn\u00f2 la fiducia dei suoi commilitoni. \nGiunto a Cajamarca, Hernando, assieme a \"de Soto\", si diresse spavaldamente al campo di Atahuallpa e, ancora una volta, si guadagn\u00f2 la stima di tutti per l'audacia dimostrata in quell'impresa che si sarebbe dimostrata determinante per la successiva cattura dell'Inca.\nIn occasione della raccolta del riscatto del sovrano Inca, Hernando si incaric\u00f2 della difficile missione di recarsi, con appena venti cavalieri, al tempio di Pachacamac per reperire l'oro ivi nascosto dai sacerdoti, sordi al comando del loro imperatore. In quel frangente Hernando dimostr\u00f2 le sue capacit\u00e0 di comando allorquando, di fronte all'inaspettato incontro con Chalcochima al comando dei suoi eserciti, seppe improvvisare una tattica insieme audace ed efficace. Senza mostrare segni di timore, egli convinse l'esperto generale a licenziare le sue truppe e a seguirlo a Cajamarca, agitando lo spauracchio di una possibile ritorsione verso l'Inca prigioniero. Al suo ritorno al campo spagnolo Hernando god\u00e9 di un meritato trionfo. Con appena venti cavalieri, era tornato con un carico d'oro e con il pi\u00f9 temuto comandante degli Inca quale prigioniero.\nHernando, per\u00f2, al suo ritorno a Cajamarca ebbe la sgradita sorpresa di trovare il suo antico antagonista, Almagro, appena arrivato con un consistente contingente di truppe e, ancora una volta, di fronte all'odiato rivale, non seppe dominare la sua superba e rancorosa natura e poco manc\u00f2 che provocasse una lite disastrosa.\nSuo fratello Francisco non volle correre rischi e pens\u00f2 bene, con l'accordo di tutti, di inviarlo in Spagna a consegnare la parte dell'oro di spettanza della Corona, con l'incarico di illustrare le benemerenze dei \"conquistadores\" e pattuire cariche e ricompense per tutti i partecipanti all'impresa.\nHernando part\u00ec dunque carico di bottino e gonfio d'orgoglio. La sua parte ammontava a \"marcos de plata\" e a \"pesos de oro\", una vera fortuna per l'epoca, seconda solo a quella del fratello Francisco.\nDurante il viaggio di ritorno pass\u00f2 dall'isola di Hispaniola, incontrando la curiosit\u00e0 e l'ammirazione di tutti. Richiesto di descrivere i recenti avvenimenti del Per\u00f9, scrisse una breve relazione indirizzata agli \"Oidores de la Audencia de Santo Domingo\". In essa descrisse, seppur succintamente, le fasi della conquista fino alla cattura di Atahuallpa. Il racconto \u00e8 notevole perch\u00e9 riporta i fatti, di cui fu protagonista, con la freschezza che solo un resoconto immediato pu\u00f2 proporre, quando i ricordi dell'autore non sono ancora condizionati dalla rivisitazione meditata che il tempo \u00e8 solito imporre.\nIn Spagna con il riscatto.\nGiunto in Spagna con gli immensi tesori strappati agli Inca, Hernando si trov\u00f2, ovviamente, al centro dell'attenzione generale. L'apporto di metalli preziosi arrivava quanto mai a proposito per le esauste casse imperiali, impegnate a far fronte alla dispendiosa politica europea di Carlo V. L'imperatore, sorpreso ed entusiasta per l'insperata impresa di questi suoi lontani sudditi, era quanto mai disposto a far loro concessioni onorevoli, tanto pi\u00f9 che le sue elargizioni sarebbero state soddisfatte dalle risorse di quei remoti territori. Hernando, da parte sua, messa da parte per il momento la spada, riacquist\u00f2 le sue maniere di perfetto cortigiano e peror\u00f2 la causa dei suoi congiunti.\nSecondo i patti contratti prima della partenza, egli avrebbe dovuto difendere anche la causa di Almagro, ma, spregiudicato com'era, non si perit\u00f2 di fare quanto era in suo potere per avvantaggiare il fratello Francisco nei confronti del suo odiato rivale. \nI funzionari regi erano, per\u00f2, sufficientemente accorti per ridimensionare le sue mene e decretarono che anche Almagro avrebbe avuto diritto a un territorio autonomo da reggere quale governatore. \nIn mancanza di dati cartografici precisi, si decise che il territorio di Almagro si espandesse per duecento leghe a sud di quello di Pizarro, che era invece pari a duecentosettanta leghe a partire dal villaggio di \"Zamuquella\", posto ad un grado e venti primi a nord dell'equatore. Non si chiariva se la misura dovesse essere conteggiata in linea d'aria o seguendo la costa e questa approssimazione sarebbe stata fatale perch\u00e9, a seconda dell'interpretazione, il territorio del Cuzco sarebbe stato di pertinenza dell'uno o dell'altro contendente.\nLe prime anticipazioni delle decisioni della Corona giunsero in Per\u00f9 frammentate e confuse, ma lo stesso Pizarro stim\u00f2 che la capitale degli Inca ricadesse sotto la pertinenza di Almagro, salvo ricredersi quando alcuni interessati esperti gli presentarono i loro pareri, a lui favorevoli. L'altalena delle interpretazioni provoc\u00f2 quasi uno scontro tra i due antagonisti, ma l'antica amicizia permise di raggiungere un accordo. Si pattu\u00ec di soprassedere ad ogni decisione in attesa delle \"provisiones\" ufficiali. Nel frattempo Almagro avrebbe proceduto all'esplorazione del territorio a sud del Cuzco, il Cile, come veniva nominato, nella speranza di trovare risorse e ricchezze pari a quelle degli Inca, cosa che fece approntando un esercito di pi\u00f9 di cinquecento uomini.\nManco II assedia il Cuzco.\nPartito Almagro alla volta del Cile, il Cuzco rimase sotto la tutela dei giovani Juan e Gonzalo Pizarro, mentre il loro fratello, il governatore Francisco Pizarro, si occupava della fondazione della nuova capitale di Lima. I due giovani \"conquistadores\", arroganti e sprovveduti, avevano ricevuto l'ordine di mantenere buoni rapporti con l'Inca fantoccio Manco II, allora fedele collaboratore degli Spagnoli, ma non si peritarono di sottoporlo a vessazioni ed angherie di ogni genere, spingendolo alla rivolta.\nHernando, tornato dalla Spagna e recatosi prontamente al Cuzco, cerc\u00f2 di rimediare alla situazione restituendo all'Inca la dignit\u00e0 compromessa dai suoi irresponsabili fratelli, ma era ormai troppo tardi per riguadagnare la fiducia dell'esasperato sovrano. \nManco riusc\u00ec infatti a fuggire e scaten\u00f2 una imponente rivolta che mise a repentaglio la sopravvivenza stessa di tutti gli Spagnoli presenti nel Per\u00f9. Il Cuzco rimase isolato e venne sottoposto ad un vero e proprio assedio da parte delle truppe indigene.\nGli spagnoli, sotto il comando di Hernando, si trovarono a combattere per la vita in una battaglia disperata, mentre i loro confratelli di Lima dovevano sopportare un similare attacco. Pi\u00f9 volte la fortuna degli iberici parve declinare, ma Hernando, dando prova delle sue insigni qualit\u00e0 di combattente, seppe contenere la furia dei nemici in lunghi mesi di lotta. Negli accaniti combattimenti Juan Pizarro perse la vita, assieme a numerosi suoi compatrioti, ma la citt\u00e0 resistette all'assedio. Nel frattempo un altro pericolo si profilava: Almagro era di ritorno dal Cile, dove l'impresa si era rivelata un fallimento, ed era intenzionato a far valere i suoi diritti.\nLotte con Almagro.\nQuando Almagro giunse nei pressi del Cuzco, la situazione era quanto mai confusa. Nella citt\u00e0 i Pizarro difendevano i loro accantonamenti. Nelle campagne circostanti le truppe di Manco si preparavano ad un attacco ed un esercito sotto il comando di \"Alonso d'Alvarado\", un fedele dei Pizarro, si avvicinava per liberare gli spagnoli assediati.\nAlmagro tent\u00f2, da prima, un abboccamento con Manco; poi, dopo alcune incomprensioni, si scontr\u00f2 con gli Inca, senza peraltro riuscire a debellarli, ma ottenendo di ricacciarli pi\u00f9 lontano, in zone, per loro, sicure.\nL\"'adelantado\", era questo il titolo di Almagro, si rivolse allora agli occupanti del Cuzco e chiese loro di consegnargli la citt\u00e0. Questi si rifiutarono e, interrompendo una tregua pattuita, gli diedero un buon motivo per procedere all'occupazione della capitale degli Inca. Hernando e suo fratello Gonzalo caddero prigionieri di Almagro, che rivolse la sua attenzione all'esercito di Alvarado, favorevole ai Pizarro.&lt;br&gt;\nUno scontro, che ebbe luogo ad Abancay il 12 luglio del 1537, a poche leghe dalla citt\u00e0, fu favorevole alle truppe dei Cileni, come venivano chiamati i seguaci di Almagro, ed Alvarado and\u00f2 a raggiungere nelle prigioni del Cuzco gli amici che era venuto a liberare.\nA questo punto, mentre Manco, ritenendo terminata questa fase della rivolta, si rifugiava nelle selvagge gole di Vilcabamba, Francisco Pizarro, finalmente libero nei suoi movimenti, si apprest\u00f2 a soccorrere i suoi fratelli, ma rimase costernato nell'apprendere che questi erano ormai prigionieri del rivale.&lt;br&gt;\nOrgo\u00f1ez, il luogotenente di Almagro, considerate le difficolt\u00e0 degli avversari, impediti dagli ostaggi, spingeva il suo comandante ad attaccare le forze di Lima, ma questi, memore degli antichi sentimenti di amicizia, prefer\u00ec accettare una proposta di trattative. Dopo insidie e subdoli tentativi di sopraffazione di ogni genere da parte di Pizarro, si giunse infine ad un accordo. Hernando sarebbe stato liberato, impegnandosi a partire per la Spagna, e Almagro sarebbe rimasto padrone del Cuzco in attesa di un arbitrato della madre patria.\nCos\u00ec fu fatto, ma Hernando, che pure aveva giurato di rispettare i patti sottoscritti, non si mostr\u00f2 molto desideroso di lasciare il Per\u00f9. Anz\u00ec, usando l'influenza che aveva sul fratello governatore, prese ad ordire ogni sorta di piani per prendersi una rivincita. Un religioso, poco scrupoloso, lo sciolse dal giuramento e Francisco Pizarro si lasci\u00f2 convincere a lasciarlo armare una truppa agguerrita per attaccare le posizioni del rivale.\nAlmagro comprese che i ragionamenti del suo luogotenente erano sensati quando apprese che l'armata di Pizarro aveva lasciato Lima. L'esercito in arrivo aveva quasi il doppio degli uomini che potevano schierare i \"Cileni\"; tuttavia la partita non era ancora perduta. La strada per il Cuzco transitava attraverso gole paurose e un agguato aveva molte possibilit\u00e0 di successo, come avevano dimostrato le genti di Manco che, in situazioni analoghe, avevano avuto ragione di importanti distaccamenti Spagnoli. \nProprio gli Inca, nella persona di Paullu, alleato di Almagro, si offrirono di attaccare l'esercito che sopraggiungeva, ma le loro proposte non vennero accettate. L'attuale padrone del Cuzco non voleva che gli indigeni acquisissero la consapevolezza di poter affrontare e distruggere un imponente distaccamento di spagnoli, ancorch\u00e9 suoi nemici, e la sua determinazione, al proposito, resta a suo onore. Anche Orgo\u00f1ez avanz\u00f2 proposte di manovre diversive, proponendo di aggirare le colonne avanzanti e di puntare decisamente su Lima che, sguarnita, si presentava come una preda facile ed appetibile. Almagro, in verit\u00e0, stanco ed ammalato, sperava ancora di poter comporre pacificamente la vertenza con i Pizarro e non voleva giungere ad una definitiva rottura con i suoi compatrioti.\nMal gliene incolse, perch\u00e9 i suoi nemici non avevano i suoi medesimi scrupoli e giunsero indisturbati a minacciare il possesso del Cuzco. Fu giocoforza affrontarli e gli eserciti schierati per la battaglia si scontrarono, il 26 aprile del 1538, nella battaglia di Las Salinas. Le truppe di Almagro fecero prodigi di valore, ma non poterono opporsi al numero preponderante degli avversari e soccombettero, dopo un'accesa mischia in cui lo stesso Orgo\u00f1ez perse la vita, ucciso a tradimento dopo che, coperto di ferite, si era arreso a discrezione.\nHernando era ormai padrone del Cuzco e si apprest\u00f2 ad esercitare il suo potere di vincitore. A tutta prima, sembr\u00f2 manifestare un signorile comportamento nei confronti del suo antico nemico. Almagro, catturato dopo la battaglia, venne trattato con tutti gli onori e si illuse di poter godere della medesima considerazione che lui stesso aveva manifestato ad Hernando, quando costui era caduto nelle sue mani. La postura era, per\u00f2, solo apparente, perch\u00e9 il vendicativo Hernando, quando fu sicuro che il suo prigioniero era ormai certo della salvezza, ne decret\u00f2, inopinatamente, la morte.\nLa sentenza sconvolse Almagro, che implor\u00f2, a tutta prima, i suoi carcerieri, ma quando comprese la bassezza dei suoi avversari, tornato il fiero castigliano di sempre, affront\u00f2 coraggiosamente il supplizio. Venne sottoposto al \"garrote\" nella silenziosa oscurit\u00e0 della prigione, ma il suo cadavere venne ugualmente portato nella pubblica piazza ove venne, pubblicamente, sottoposto al taglio della testa.\nHernando god\u00e9 per un certo periodo del suo trionfo. Indisse addirittura una spedizione nel Collao per potersi gloriare di un'autonoma conquista, ma le voci dell'uccisione di Almagro avevano raggiunto la Corona di Spagna e gli fu giocoforza rientrare in patria per discolparsi, sicuro che le sue immense ricchezze gli avrebbero garantito l'impunit\u00e0.\nRitorno in Spagna e prigionia a Medina del Campo.\nAl momento della morte, Diego de Almagro aveva lasciato la carica di governatore delle province del Sud del Per\u00f9 al figlio Diego e aveva nominato come esecutore testamentario il nobile Diego de Alvarado. Costui aveva lo stesso nome dell'omonimo capitano, seguace dei Pizarro, ma non aveva nessuna parentela con lui ed anzi era, in realt\u00e0, fratello del famoso Alvarado, luogotenente di Hern\u00e1n Cort\u00e9s al tempo della conquista del regno degli Aztechi.&lt;br&gt;\nDiego de Alvarado era un gentiluomo di antico stampo, attento al sentimento dell'onore e fedele alla parola data. Durante la prigionia di Hernando, si era adoperato per salvaguardarne l'incolumit\u00e0 e non concepiva, in alcun modo, di potergli perdonare il suo iniquo comportamento nei confronti di Almagro quando le parti si erano invertite.\nQuando Hernando si present\u00f2 a Corte, accompagnato dalle sue fascinose ricchezze, si trov\u00f2 di fronte l'animoso cavaliere pronto ad affrontarlo, per rinfacciargli i suoi numerosi misfatti. \nL'oro di Hernando non era, per\u00f2, un argomento trascurabile e Alvarado si avvide che la contesa stava per sprofondare negli interminabili paludamenti giuridici tipici dell'epoca.&lt;br&gt;\nIl temperamento di Alvarado non poteva sopportare simili indugi e, da nobile castigliano, sfid\u00f2 il suo rivale, proponendo di verificare il suo buon diritto in singolar tenzone. Il confronto con un cos\u00ec temibile avversario non era certo desiderabile per Hernando, ma l'opportuna morte dello sfidante, dai pi\u00f9 attribuita a veleno, lo tolse dagli impicci.\nHernando era andato troppo oltre, anche per l'elastica coscienza di quei tempi, e la riprovazione dell'opinione pubblica costrinse i giudici ad intervenire. Venne perci\u00f2 arrestato e rinchiuso nel castello di Medina del Campo, in attesa di giudizio e, questa volta, le lungaggini della giustizia spagnola si sarebbero rivolte contro il suo interesse, perch\u00e9 la sua detenzione si sarebbe rivelata di una lunghezza spaventosa, qualcosa come poco meno di venti anni.\nLa prigionia di Hernando non aveva per\u00f2 nessuna caratteristica della carcerazione comune. Provvisto com'era di mezzi, poteva godere di un vero e proprio quartiere, di pasti appropriati e di tutte le comodit\u00e0 connesse. Neppure la compagnia femminile gli era preclusa perch\u00e9, difatti, pot\u00e9 giovarsi di quella di un'avvenente nobile locale, Isabel de Mercado, dalla quale ebbe due figli: un maschio, Diego, che mor\u00ec giovane e una femmina, Francisca, che entrer\u00e0 a far parte della sua successione.\nMatrimonio con la nipote Francisca e discendenza di Hernando.\nQuando Hernando aveva lasciato il Per\u00f9, aveva raccomandato al fratello Francisco, ormai diventato marchese, di guardarsi dalla vendetta dei seguaci di Almagro, ma questi si era fatto beffe delle sue raccomandazioni. Alcuni anni dopo, nel 1541, i suoi timori si sarebbero avverati e Francisco Pizarro sarebbe caduto sotto i colpi di alcuni congiurati della fazione dei \"Cileni\". Il \"Marchese\" aveva avuto, da principesse indigene, dei figli illegittimi, che aveva peraltro riconosciuto, e costoro, per sicurezza, furono inviati in Spagna dalle autorit\u00e0 che cercavano di riparare i guasti della guerra civile, nel frattempo scoppiata nel Per\u00f9. Ovviamente i rampolli del pi\u00f9 famoso dei Pizarro furono condotti a visitare e conoscere il loro zio detenuto a Medina del Campo. Tra gli eredi di Francisco vi era una fanciulla di diciassette anni, di nome Francisca, discendente, per parte di madre, da Huayna C\u00e1pac e conosciuta, in Per\u00f9, come \"Francisca Yupanqui\".\nNon sappiamo se fu la bellezza della giovane a far innamorare Hernando o la consistenza della sua dote a convincerlo, ma il maturo gentiluomo decise di convolare a giuste nozze con la giovane nipote. Questa, catapultata dal nativo Per\u00f9 nella fantasmagorica Spagna e disorientata dalla corte di questo parente evoluto e rinomato, accett\u00f2 di buon cuore l'offerta di matrimonio. La loro, a prescindere dalla diversit\u00e0 di et\u00e0, fu un'unione felice, coronata dalla nascita di cinque figli, di cui tre giunti alla maturit\u00e0.\nNel 1561 Hernando fu, infine, liberato e si rec\u00f2 nella nativa Trujillo, eleggendovi la sua definitiva residenza. Gli ultimi anni della sua vita furono dedicati alla ricostruzione dell'immagine familiare. Un magnifico palazzo venne edificato nel centro cittadino e Hernando, unitamente alla moglie, si adoper\u00f2 per costituire una propriet\u00e0 successoria indivisibile quale appannaggio della famiglia dei Pizarro. Il suo carattere violento e prevaricatore gli alien\u00f2 l'affetto del figlio primogenito, che venne diseredato. Alla sua morte, avvenuta nel 1578, le sue immense fortune passarono nelle mani dei figli superstiti, ma in breve, per mancanza di discendenti, finirono per essere godute da rami collaterali della famiglia, tra cui quello discendente dalla figlia Francisca, avuta dalla sua amante Isabel de Marcado.\nBibliografia.\nSulla Conquista\nOpere generali"}
{"id": "716929", "revid": "658361", "url": "https://it.wikipedia.org/wiki?curid=716929", "title": "Willem Blaeu", "text": "Biografia.\nFiglio di un commerciante, fu autore, stampatore ed editore di carte geografiche e globi, che firm\u00f2 fino al 1621 col nome di Guljelmus Caesius. Tra il 1594 e il 1596 fu allievo e amico di Tycho Brahe (1546-1601), dal quale apprese le conoscenze astronomiche che applic\u00f2 ai propri lavori. Blaeu era solito ricorrere al contributo di scienziati e geografi che rilevavano per lui carte originali. Bench\u00e9 dotato di una vasta cultura, egli non era per\u00f2 sempre in grado, dipendendo spesso da informazioni registrate in relazioni di viaggio incomplete e imprecise, di giudicare l'esattezza delle sue carte. Il 3 gennaio 1633 fu nominato cartografo ufficiale della Compagnia Olandese delle Indie Orientali e poich\u00e9 possedeva gli strumenti tipografici riusc\u00ec a produrre regolarmente mappe nazionali in un formato da atlante, alcune delle quali apparvero nell\"'Atlas Novus\" pubblicato nel 1635.\nTra le sue opere, oltre ai numerosi e fortunati globi celesti e terrestri, vanno ricordati il \"Theatrum mundi\", un grande atlante geografico alla cui pubblicazione attese, tra il 1663 e il 1667, il figlio Joan (circa 1598-1673), e una \"Istruzione astronomica per l'uso dei globi e delle sfere celesti e terrestri\" (Amsterdam, 1642).\nLe opere di Blaeu sono da considerarsi dei veri e propri capolavori che costituirono uno standard di perfezione destinato a restare a lungo inarrivabile. Le mappe originali sono articoli da collezionismo molto rari. Fu anche un editore e pubblic\u00f2 le opere di Willebrord Snell, Metius, Vossius, dello storico e poeta Pieter Corneliszoon Hooft e del drammaturgo Joost van den Vondel."}
{"id": "716930", "revid": "1573940", "url": "https://it.wikipedia.org/wiki?curid=716930", "title": "Vincent Black Shadow", "text": "La Vincent Black Shadow \u00e8 una motocicletta prodotta dalla Vincent dal 1948 al 1955. Fu un'evoluzione della \"Rapide\" di Phil Irving ed era una bicilindrica con un motore OHV V-twin da 1000 cm\u00b3, angolo tra i cilindri di 50 gradi, cambio in blocco e rapporto di compressione di 7.3:1.\nCon prestazioni molto superiori rispetto alle altre concorrenti dell'epoca (la velocit\u00e0 massima era di poco superiore ai 200\u00a0km/h), divenne ben presto un mito negli USA.\nIl suo nome deriva dal fatto che tutto il veicolo, motore compreso, era verniciato appunto di nero, ma le sue particolarit\u00e0 non si fermavano a questo, la moto montava delle sospensioni molto avanzate per l'epoca, nella sua costruzione veniva fatto un largo uso di metalli leggeri come l'alluminio ed era progettata per una manutenzione molto semplificata.\nLa costruzione di questo modello \u00e8 stata effettuata in circa 1.800 esemplari.\nAll'epoca in cui la moto debutt\u00f2, rappresentava una delle moto pi\u00f9 all'avanguardia e veloci su strada, tanto da essere pi\u00f9 prestazionale della'automobile pi\u00f9 veloce dell'epoca, la Jaguar XK120.\nLa foto in costume.\nLa famosa foto di un uomo in costume da bagno sdraiato su una Vincent non \u00e8 una Black Shadow ma una Black Lightning.\nLa Black Lightning era pi\u00f9 leggera di 100 libbre, grazie anche allo smontaggio di tutti i particolari stradali della moto, e pi\u00f9 potente di 25 hp rispetto all'originale Black Shadow. In uno dei suoi libri, Phil Irving (uno dei designer) disse che ne furono prodotti solo 16 esemplari all'incirca. La Black Lightning \u00e8 la Vincent pi\u00f9 veloce mai prodotta.\nLa foto in costume riproduce Rollie Free, che guida sulla pista del lago salato di Bonneville il 13 settembre 1948. Al primo tentativo raggiunse le 148 miglia orarie (238 km/h), che era gi\u00e0 un record di velocit\u00e0, ma non abbastanza per Free. Notando le difficolt\u00e0 con la sua tuta causate dal vento, Free indoss\u00f2 un costume da bagno, un cappellino e un paio di scarpe da tennis e tent\u00f2 nuovamente il record. Avendo diminuito il suo attrito con l'aria, Free super\u00f2 i 150\u00a0mph, precisamente arrivando a 150.313\u00a0mph (241.905\u00a0km/h), battendo il suo precedente record.\nLa moto fa attualmente parte della collezione di Herb Harris di Austin, nel Texas."}
{"id": "716932", "revid": "599013", "url": "https://it.wikipedia.org/wiki?curid=716932", "title": "Anthony \u0160eri\u0107", "text": "Carriera.\nClub.\nDopo aver trascorso la sua giovent\u00f9 a Sydney, \u0160eri\u0107 inizia la sua carriera da professionista a Spalato, nella locale formazione dell'Hajduk dove trascorre tre anni, dal 1996 al 1999.\nViene poi prelevato dal Verona. Dopo tre stagioni nel club scaligero la sua esperienza italiana si arricchisce grazie alle stagioni passate al Brescia, e Lazio fino al passaggio al Panathinaikos nel 2005. Il 2 giugno 2008 viene ingaggiato dal Be\u015fikta\u015f, firmando un contratto biennale con opzione per il terzo.\nNel gennaio 2009 torna all'Hajduk Spalato.\nNazionale.\nL'esordio nella Nazionale croata avviene il 29 maggio 1998 in occasione di una partita amichevole disputata a Pola contro la Slovacchia. In quell'anno \u0160eri\u0107 fu anche convocato dalla Nazionale australiana avendo doppia nazionalit\u00e0 ma prefer\u00ec rispondere alla chiamata della formazione europea con la quale ha disputato in carriera 16 incontri senza mai andare a segno.\n\u0160eri\u0107 ha fatto anche parte delle spedizioni della sua Nazionale durante i campionati mondiali di calcio del 1998, 2002 e 2006 senza per\u00f2 mai calcare il terreno di gioco in nessuna delle 3 convocazioni."}
{"id": "716962", "revid": "115197", "url": "https://it.wikipedia.org/wiki?curid=716962", "title": "Gotha 229", "text": ""}
{"id": "716964", "revid": "33689", "url": "https://it.wikipedia.org/wiki?curid=716964", "title": "Trap", "text": ""}
{"id": "716970", "revid": "115197", "url": "https://it.wikipedia.org/wiki?curid=716970", "title": "Gotha Go 229", "text": ""}
{"id": "716980", "revid": "1442080", "url": "https://it.wikipedia.org/wiki?curid=716980", "title": "Fault", "text": "Nel documento ISO/CD 10303-226 viene definito un fault (difetto, avaria) come una condizione anormale o un difetto ad un elemento, all'attrezzatura oppure al sottosistema che possono condurre ad un guasto o fallimento del sistema stesso.\nSecondi lo Standard Federale 1037C, il termine \"fault\" ha i seguenti significati:\nIn elettronica i guasti possono essere causati da fault casuali o fault sistematici, mentre nel software i bug sono sempre sistematici."}
{"id": "717003", "revid": "729019", "url": "https://it.wikipedia.org/wiki?curid=717003", "title": "Piede piatto", "text": "Piede piatto (in latino \"pes planus\") \u00e8 un dismorfismo in cui risultano alterati i rapporti anatomici del piede, caratterizzata dalla riduzione dell'arco plantare e dal conseguente aumento della superficie d'appoggio della pianta del piede.\nFisiopatologia.\nIl piede fornisce la base d'appoggio a tutto il corpo consentendo \ndi scaricare il peso al suolo e svolge un ruolo fondamentale nel mantenimento dell'equilibrio.\nIn condizioni normali, la superficie d'appoggio del piede non \u00e8 costituita dall'intera superficie plantare, ma si localizza elettivamente in corrispondenza di tre punti:\nLa congiunzione di questi tre punti costituisce le cosiddette \"volte\" o \"archi plantari\": una trasversale (anteriore), due longitudinali (mediale e laterale). La volta plantare mediale \u00e8 formata dal calcagno, dall'astragalo, dallo scafoide, dai tre cuneiformi e dai primi tre metatarsi. La curvatura della volta plantare mediale \u00e8 sostenuta dalla fascia plantare e dai legamenti plantari, con il supporto dinamico dei tendini del tibiale posteriore e del peroneo lungo, che per la loro funzione vengono detti appunto \"muscoli cavizzanti del piede\".\nL'appiattimento di questa volta longitudinale mediale pu\u00f2 essere dovuta al cedimento di una o pi\u00f9 delle strutture citate e determina un'anomalia nella distribuzione del peso, con conseguente alterazione dei rapporti tra le varie componenti ossee e lo sviluppo di fenomeni degenerativi e dolorosi.\nEziologia.\nIl collasso della volta plantare pu\u00f2 essere dovuto a situazioni congenite (piede piatto del bambino) e acquisite (piede piatto dell'adulto). Queste ultime, talvolta insidiose e non sempre facilmente diagnosticabili, andrebbero individuate tempestivamente per evitare l'insorgenza nel tempo di artrosi dolorosa del piede mediante la correzione chirurgica.\nDiagnosi.\nSpesso asintomatico e pertanto sottovalutato, il piede piatto viene diagnosticato solo quando il difetto della postura o del movimento provoca dolore.\nLa forma d'impronta che il piede lascia sul terreno definisce il tipo di piattismo. Con un apposito podogramma, a seguito di un esame baropodometrico, si rileva e si analizza l'impronta definendo piede piatto un piede che ha una superficie d'appoggio dell'istmo maggiore di 1/3 della superficie d'appoggio del tallone anteriore.\nQuesta definizione per\u00f2 \u00e8 solo statica e limitativa e non tiene conto del fatto che ci sono piedi pi\u00f9 tonici che hanno lo stesso grado di valgismo calcaneare pur presentando un istmo pressoch\u00e9 normale; \u00e8 il caso del piede cavo o piede cavo-valgo.\nUn semplice metodo per effettuare un'autodiagnosi consiste nel bagnare i propri piedi immergendoli in una bacinella d'acqua per poi metterli su di una superficie liscia ed asciutta (del cemento, o anche della carta) in modo da lasciare l'impronta della propria pianta del piede. La prova risulta ancora pi\u00f9 accurata se viene utilizzato borotalco o similare. La distinzione tra un piede piatto \"morfologico\" e un piede piatto \"funzionale\" non ha alcun significato clinico.\nPiede piatto del bambino.\nIn linea di massima si distinguono due forme cliniche di piede piatto nel bambino: una, che viene definita piede lasso infantile, dipende dal fatto che lo sviluppo muscolare del piede non coincide con l'et\u00e0 del bambino. L'utilizzo di plantari o insistite sedute di fisioterapia non hanno effetto significativo su quello che \u00e8 stato definito dal POSNA un paramorfismo, cio\u00e8 una delle possibili presentazioni che si discostano dalla norma ma vanno considerate normali. Il trattamento \u00e8 riservato solo a quelle condizioni che sviluppano una rigidit\u00e0 dolorosa del piede. Il cosiddetto piede piatto genetico evolutivo, \u00e8 una definizione utilizzata in Italia, ma che non trova riscontro nella letteratura internazionale.\nIl piede piatto lasso o flessibile \u00e8 nel 97% dei casi asintomatico e nel 50% dei casi sviluppa una volta plantare normale a fine accrescimento, cos\u00ec come specificato sul sito dell'American Academy of Orthopedics Surgeons. Inoltre la Pediatric Orthopedic Society of North America (POSNA), la pi\u00f9 importante societ\u00e0 di ortopedia pediatrica al mondo, ha definito da tempo come il 100% dei bambini trattati chirurgicamente con impianti di viti risultano avere una funzione ridotta e dolore. Per tale motivo \u00e8 stato definito non pi\u00f9 raccomandato l'utilizzo di questo tipo di soluzione di trattamento.\nIl Prof. Harold Kitaoka della Mayo Clinic (USA, uno dei pi\u00f9 importanti ospedali pediatrici al mondo) ha definito con precisione questa condizione, specificando come l'intervento non \u00e8 mai preventivo, \u00e8 limitato a una percentuale minima di casi e deve sempre prevedere prima tentativi non chirurgici. Inoltre \u00e8 ormai largamente condivisa l'opinione sulla non utilit\u00e0 delle ortesi nel produrre una volta plantare, indicando il loro utilizzo solo nei casi di dolore della volta plantare che non migliorano con il trattamento fisioterapico. Infine \u00e8 stato definito controverso e sconsigliato il trattamento con impianti di chirurgia mini-invasiva tramite spaziatori tarsali quali le viti cos\u00ec frequentemente utilizzate in Italia.\n\u00c8 normale che in una famiglia che abbia gi\u00e0 uno pi\u00f9 individui con piede piatto flessibile questo possa presentarsi nella prole. Ma proprio tale evidenza e la storia del genitore dovrebbe rassicurare sulla benignit\u00e0 della condizione. Inoltre un semplice esercizio che si pu\u00f2 fare a casa da soli per verificare la condizione di piede piatto flessibile, che quindi non necessita di alcun trattamento per modificare l'anatomia e solo nel 3% dei casi necessita di trattamento per la sintomatologia, \u00e8 quello di far mettere il bambino in punta di piedi e guardare da dietro le volte plantari. Se queste si palesano nell'atto di mettersi in punta di piedi si \u00e8 di fronte ad un piatto flessibile che non necessita nella stragrande maggioranza dei casi di alcun trattamento.\nPiede piatto dell'adulto.\nLa prevalenza del piede piatto nella popolazione adulta prevale intorno al 5%. Pu\u00f2 rappresentare un reperto del tutto occasionale in pazienti asintomatici, o determinare, se non trattato opportunamente, una notevole limitazione funzionale.\nLe cause di piede piatto nell'adulto sono divise in due grandi categorie:\nAltri usi del termine.\nIl termine gergale \"piedipiatti\" \u00e8 usato, talvolta con accezione irridente o dispregiativa, per riferirsi ai poliziotti."}
{"id": "717004", "revid": "118145310", "url": "https://it.wikipedia.org/wiki?curid=717004", "title": "Stefano Ruffini", "text": "Biografia.\nStudia canto con Edda Dell'Orso e recitazione con l'attrice Silvia Luzi.\nDurante il servizio militare in aeronautica organizza delle serate di musica per il circolo sottufficiali. Uno di questi spettacoli venne ripreso da RaiTre e venne notato da Grazia Di Michele, che resta colpita dalle sue doti vocali.\nProprio la cantautrice romana comporr\u00e0 alcuni brani per Ruffini, fra cui \"Canto bolero\" e \"Si chiama Helene\" con i quali si presenter\u00e0 rispettivamente al Festival di Sanremo 1988 e a quello dell'89, riuscendo nel secondo caso ad accedere alla semifinale delle nuove proposte.\nNel 1988, dopo Sanremo, pubblica il singolo \"Mary Maria\", e nello stesso anno vince il premio della critica come migliore voce maschile al festival di Saint Vincent. Successivamente frequenta il corso interpreti di musica leggera presso il \"Centro Europeo Tuscolano\" di Mogol. Nel 1997 accompagna i Jalisse, vincitori al Festival di Sanremo con \"Fiumi di parole\", a Dublino, dove all'Eurovision Song Contest si classificano quarti.\nDal 2000 si dedica al mondo del doppiaggio interpretando numerosi personaggi di film, serie tv e fiction ed esibendosi durante la stagione estiva in concerti nelle localit\u00e0 balneari del Lazio e della Costiera Amalfitana.\nScompare a Napoli il 7 dicembre 2006."}
{"id": "717006", "revid": "1318658", "url": "https://it.wikipedia.org/wiki?curid=717006", "title": "Blocco Gesuita e Estancias di C\u00f3rdoba", "text": "Il Blocco gesuita e le estancias di C\u00f3rdoba (in spagnolo: Manzana Jesu\u00edtica y Estancias de C\u00f3rdoba) sono un'ex missione gesuita costruita dai missionari a C\u00f3rdoba, in Argentina; sono stati inseriti nell'elenco dei Patrimoni dell'umanit\u00e0 dell'UNESCO nell'anno 2000.\nNella \"Manzana Jesu\u00edtica\" trovano sede l'Universit\u00e0 di C\u00f3rdoba (una delle pi\u00f9 antiche del Sudamerica), la scuola secondaria Monserrat, una chiesa e edifici adibiti a residenza. Per un simile progetto, i Gesuiti costruirono 6 \"Estancias\" nella provincia di C\u00f3rdoba chiamate Caroya, Jes\u00fas Mar\u00eda, Santa Catalina, Alta Gracia, Candelaria e San Ignacio.\nIl complesso, fondato a partire dal 1615, dovette essere abbandonato dai Gesuiti nel 1767, dopo il decreto del re Carlo III di Spagna che li espelleva dal continente. A loro subentrarono i Francescani fino al 1853, quando i Gesuiti tornarono nelle Americhe. Nonostante ci\u00f2, la scuola e l'universit\u00e0 vennero nazionalizzate l'anno seguente.\nOgni Estancia possiede la sua chiesa e il suo gruppo di edifici, attorno a cui si svilupp\u00f2 la citt\u00e0 (come per esempio Alta Gracia, la pi\u00f9 vicina al blocco). L'Estancia di San Ignacio non esiste pi\u00f9.\nLe Estancias possono ovviamente essere visitate dai turisti; esse ed altre si trovano lungo la cosiddetta \"Strada delle Estancias gesuite\", lunga circa 250 chilometri."}
{"id": "717007", "revid": "486946", "url": "https://it.wikipedia.org/wiki?curid=717007", "title": "Condizioni aquiche", "text": ""}
{"id": "717009", "revid": "599013", "url": "https://it.wikipedia.org/wiki?curid=717009", "title": "Bvm", "text": ""}
{"id": "717012", "revid": "287204", "url": "https://it.wikipedia.org/wiki?curid=717012", "title": "Anthony Seric", "text": ""}
{"id": "717014", "revid": "198277", "url": "https://it.wikipedia.org/wiki?curid=717014", "title": "Coppa Italia 1982-1983", "text": "La Coppa Italia 1982-1983 fu la 36\u00aa edizione della manifestazione calcistica. Inizi\u00f2 il 18 agosto 1982 e si concluse il 22 giugno 1983.\nIl trofeo fu vinto dalla , per la settima volta nella sua storia, contro un alla sua seconda finale. I piemontesi riuscirono a ribaltare lo 0-2 subito dagli scaligeri nella partita di andata al Bentegodi di Verona, imponendosi 3-0 nella sfida di ritorno al Comunale di Torino risoltasi ai supplementari.\nFormula.\nDa quest'edizione la manifestazione ebbe una nuova formula, con l'ingresso delle dodici migliori squadre della Serie C. Le quarantotto partecipanti furono scremate nel corso degli otto gruppi che componevano il primo turno svoltosi nel precampionato, qualificando sedici formazioni per gli ottavi a eliminazione diretta. La finale venne disputata in due gare d'andata e ritorno."}
{"id": "717026", "revid": "174925", "url": "https://it.wikipedia.org/wiki?curid=717026", "title": "Momenti amperometrici", "text": "I momenti amperometrici sono grandezze che tengono conto sia dell'intensit\u00e0 della corrente, sia della distanza del carico dal punto di origine della linea elettrica.\nHanno le dimensioni: [M] = m \u2022 A\nFormulazione ed utilizzo.\nSi utilizzano nel dimensionamento delle linee elettriche con carichi distribuiti per ricavare la sezione del conduttore da utilizzare nella linea.\nSi prendono in esame varie tipologie di linea e se ne ricava la relativa equazione dei momenti:\nLinea in continua a sbalzo.\nSi consideri una linea bifilare che alimenti k carichi di potenza nominale nota e posti a distanza note dall'estremit\u00e0 in cui \u00e8 presente il generatore che alimenti la linea a tensione formula_1.\nSi applica il teorema di sostituzione ai carichi, sostituendo al loro posto generatori ideali di corrente; nella sezione \"h\" si ha:\ndove formula_4 quando agisce solo il generatore all'estremit\u00e0 e formula_5 contributo di un singolo generatore di corrente (corrispondente ad ogni carico assorbito).\nDato che formula_6 essendo la sezione di prelievo pi\u00f9 lontana, si ricava:\nche \u00e8 l'equazione dei momenti, perch\u00e9 la quantit\u00e0 formula_8 \u00e8 detta \"momento elettrico\" in quanto \u00e8 il prodotto di una lunghezza, intesa come braccio, per la corrente.\nDa questa equazione, noti tutte le grandezze in gioco, si pu\u00f2 ricavare S: sezione del conduttore.\nLinea monofase a sbalzo.\nSi consideri una linea che alimenti k carichi di potenza nominale nota e posti a distanza note dall'estremit\u00e0 in cui \u00e8 presente il generatore che alimenti al linea a tensione formula_1.\nSi applica il teorema di sostituzione ai carichi, ponendo al loro posto generatori ideali di corrente; nella sezione \"h\" si ha:\nassumendo che le tensioni dei carichi siano in fase fra di loro, si ottiene la caduta di tensione della linea:\nla caduta di tensione \u00e8 pari alla somma della \"caduta di tensione attiva\" e della \"caduta di tensione reattiva\":\nequazione dei momenti nel caso di linea monofase.\nLinee elettriche trifase.\nPer le linee elettriche trifasi simmetriche ed equilibrate, si pu\u00f2 associare la rete monofase equivalente ricordando che l'impedenza longitudinale della linea trifase vale:\n\u00e8 uguale alla met\u00e0 di quella che compete alla line monofase. Da ricordare anche che le tensioni trovate devono essere moltiplicate per formula_15 poich\u00e9 sono tensioni concatenate."}
{"id": "717032", "revid": "30300", "url": "https://it.wikipedia.org/wiki?curid=717032", "title": "Momento amperometrico", "text": ""}
{"id": "717036", "revid": "110157", "url": "https://it.wikipedia.org/wiki?curid=717036", "title": "Gagnef", "text": "Gagnef \u00e8 un comune svedese di 10.064 abitanti, situato nella contea di Dalarna. Il suo capoluogo \u00e8 la citt\u00e0 di Djur\u00e5s, che conta (2003) 1.190 abitanti. Il villaggio omonimo, Gagnef, viene al secondo posto nel comune con 1.150 abitanti.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "717041", "revid": "339392", "url": "https://it.wikipedia.org/wiki?curid=717041", "title": "Namin\u00e8", "text": ""}
{"id": "717042", "revid": "31176", "url": "https://it.wikipedia.org/wiki?curid=717042", "title": "Mondiali di calcio Italia '90", "text": ""}
{"id": "717047", "revid": "56257", "url": "https://it.wikipedia.org/wiki?curid=717047", "title": "Lingue artistiche", "text": ""}
{"id": "717052", "revid": "125361347", "url": "https://it.wikipedia.org/wiki?curid=717052", "title": "Gneo Domizio Corbulone", "text": "Biografia.\nOrigini familiari.\nImparentato con Caligola in quanto fratellastro dell'ultima moglie dell'imperatore, Milonia Cesonia, prima da Tiberio e poi da Caligola venne incaricato di sovrintendere al miglioramento delle strade principali in Italia, che la negligenza dei magistrati incaricati prima aveva fatto andare quasi in disfacimento. In questa opera commise atti di crudelt\u00e0 e fu accusato di estorsione e sotto l'imperatore Claudio dovette dare conto di questi atteggiamenti risarcendo coloro che aveva trattato male. Nella met\u00e0 del 39, sempre sotto Caligola, divenne console suffetto, per poi essere esautorato pochi mesi dopo.\nCarriera militare.\nFu legato nella Germania Inferiore nel 47, dove si distinse combattendo contro i Frisi e i Cauci comandati da Gannasco (a lui si deve la costruzione di un canale artificiale, la cosiddetta \"fossa Corbulonis\"), riusc\u00ec a mantenere una disciplina eccellente fra le sue truppe acquistando notevole popolarit\u00e0 fra i soldati, ma Claudio gli imped\u00ec di proseguire oltre nella conquista, mandandolo verso le sponde del Reno. Qui, per non demoralizzare le sue truppe con l'inerzia, fece loro costruire due canali all'epoca importanti, uno dei quali fra la Mosa e il Reno.\nIn seguito Nerone lo pose a capo delle operazioni contro i Parti; riorganizzato l'esercito, dopo aver sconfitto Vologase I, Corbulone conquist\u00f2 Artaxata nel 58 e Tigranocerta nel 59 e Nerone pose Tigrane VI sul trono di Armenia nel 60.\nNel 63 restaur\u00f2 il prestigio di Roma, concludendo con Tiridate I di Armenia (sostituitosi a Tigrane VI) un accordo che riconosceva il protettorato romano. Tiridate ricevette quindi l'incoronazione a Roma.\nEssendo divenuto uno dei pi\u00f9 grandi generali del tempo, si era attirato l'odio dello stesso Nerone, perch\u00e9 il suo potere e la sua influenza sull'esercito erano grandi e, se si fosse messo alla testa di un'insurrezione, facilmente sarebbe diventato imperatore.\nSembra per\u00f2 che lui non avesse mai nutrito un tale pensiero nei riguardi di Nerone, e tale fedelt\u00e0 fu proprio quest'ultimo a ricompensarla con la morte, accusandolo di aver aderito alla congiura antineroniana del genero \"Annio Vinciano\"; lo richiam\u00f2 in Grecia e diede ordini per la sua esecuzione. Saputo del fato che lo attendeva, Corbulone si immerse la spada nel petto esclamando: \"Axios!\" (Io sono degno).\nNel 70 sua figlia Domizia Longina and\u00f2 sposa a Domiziano.\nCitazioni.\nCorbulone e le sue imprese sono state narrate in due romanzi storici di Simon Scarrow:"}
{"id": "717053", "revid": "287204", "url": "https://it.wikipedia.org/wiki?curid=717053", "title": "Lucarelli", "text": ""}
{"id": "717054", "revid": "3732", "url": "https://it.wikipedia.org/wiki?curid=717054", "title": "Architectural Digest", "text": "AD (Architectural Digest) \u00e8 una rivista mensile, nata negli USA nel 1920, che si occupa principalmente di arredamento e di architettura. AD \u00e8 pubblicata anche in Cina, Francia, Germania, Russia, Spagna, Italia, Messico e America Latina.\nEdizione italiana.\nL'edizione italiana \u00e8 stata fondata da Ettore Mocchetti nel 1981, che ha anche disegnato il logo della testata. Per i primi quindici anni \u00e8 stata edita da Giorgio Mondadori e, dal 1996, da Cond\u00e9 Nast.\nNel 2005 l'edizione italiana di AD aveva una tiratura di 187.847 copie, cui corrispondeva una vendita media di 127.013 copie. La rivista ha i seguenti inserti: AD Ristrutturare, AD Orologi, AD Yachts, AD Le belle cucine e AD sale da bagno."}
{"id": "717057", "revid": "2128848", "url": "https://it.wikipedia.org/wiki?curid=717057", "title": "Pasqua", "text": "La Pasqua \u00e8 la principale solennit\u00e0 del cristianesimo. Essa celebra la risurrezione di Ges\u00f9, avvenuta, secondo le confessioni cristiane, nel terzo giorno dalla sua morte in croce, come narrato nei Vangeli.\nLa data della Pasqua, variabile di anno in anno secondo i cicli lunari, cade la domenica successiva al primo plenilunio della stagione primaverile, determinando anche la cadenza di altre celebrazioni e tempi liturgici, come la Quaresima e la Pentecoste.\nLa Pasqua cristiana presenta importanti legami, ma anche significative differenze, con la Pasqua ebraica.\nEtimologia e significato.\nLe radici ebraiche.\nLa Pasqua ebraica, chiamata \"Pesach\" (\"pascha\", in aramaico), celebra la liberazione degli Ebrei dall'Egitto grazie a Mos\u00e8 e riunisce due riti: l'immolazione dell'agnello e il pane azzimo.\nLa parola ebraica \"pesach\" significa \"passare oltre\", \"tralasciare\", e deriva dal racconto della decima piaga, nella quale il Signore comand\u00f2 agli ebrei di segnare con il sangue dell'agnello le porte delle case di Israele permettendo allo sterminatore di andare oltre ( \"pass\u00f2 oltre\" ), colpendo cos\u00ec solo le case degli egizi ed in particolar modo i primogeniti maschi degli egizi, compreso il figlio del faraone (Esodo, ). La \"Pesach\" indica quindi la liberazione di Israele dalla schiavit\u00f9 sotto gli egizi e l'inizio di una nuova libert\u00e0 con Dio verso la terra promessa.\nGli ebrei che vivono entro i confini di Israele celebrano la Pasqua in sette giorni.\nDurante la festa un ebreo ortodosso deve astenersi dal consumare pane lievitato e sostituirlo con il pane azzimo, come quello che consum\u00f2 il popolo ebraico durante la fuga dall'Egitto; per questo motivo la Pasqua ebraica \u00e8 detta anche \"festa degli azzimi\". La tradizione ebraica ortodossa prescrive inoltre che, durante la Pasqua, i pasti siano preparati e serviti usando stoviglie riservate strettamente a questa ricorrenza.\nCon l'avvento del cristianesimo la Pasqua ha acquisito un nuovo significato, indicando il passaggio da morte a vita per Ges\u00f9 Cristo e il passaggio a vita nuova per i cristiani, liberati dal peccato con il sacrificio sulla croce e chiamati a risorgere con Ges\u00f9. La Pasqua cristiana \u00e8 quindi la chiave interpretativa della nuova alleanza, concentrando in s\u00e9 il significato del mistero messianico di Ges\u00f9 e collegandolo al \"Pesach\" dell'Esodo.\nPerci\u00f2, la Pasqua cristiana \u00e8 detta Pasqua di resurrezione, mentre quella ebraica \u00e8 Pasqua di liberazione dalla schiavit\u00f9 d'Egitto. Quest'ultimo significato si ricava leggendo uno dei pi\u00f9 importanti pensatori ebraici: Filone d'Alessandria scrive che la Pasqua \u00e8 il ricordo e il ringraziamento a Dio per il passaggio del Mar Rosso, ma che ha anche il significato allegorico di purificazione dell'anima. La Pasqua ebraica pu\u00f2 essere intesa anche come attesa per il Messia, come ad esempio attesta il \"Targum Exodi\", che descrive la notte di Pasqua come il ricordo delle quattro notti iscritte nel libro delle memorie: la creazione, il sacrificio di Isacco, il Passaggio del Mar Rosso e infine la venuta del Messia e la fine del mondo.\nLa Pasqua cristiana.\nLa Pasqua \u00e8 la solennit\u00e0 cristiana che celebra la Resurrezione di Ges\u00f9, con l'instaurazione della Nuova alleanza e l'avvento del Regno di Dio.\nDal punto di vista teologico, la Pasqua odierna racchiude in s\u00e9 tutto il mistero cristiano: con la passione, Cristo si \u00e8 immolato per l'uomo, liberandolo dal peccato originale e riscattando la sua natura ormai corrotta, permettendogli quindi di passare dai vizi alla virt\u00f9; con la resurrezione ha vinto sul mondo e sulla morte, mostrando all'uomo il proprio destino, cio\u00e8 la risurrezione nel giorno finale, ma anche il risveglio alla vera vita. La Pasqua si completa con l'attesa della Parusia, la seconda venuta, che porter\u00e0 a compimento le Scritture.\nIl cristianesimo ha ripreso i significati della Pasqua ebraica nella Pasqua cristiana, seppur con significativi cambiamenti, che le hanno dato un volto nuovo. Le sacre Scritture hanno infatti un ruolo centrale negli eventi pasquali: Ges\u00f9, secondo quanto \u00e8 stato tramandato nei Vangeli, \u00e8 morto in croce nel venerd\u00ec precedente la festa ebraica, che quell'anno cadeva di sabato, ed \u00e8 risorto il giorno successivo, in seguito chiamato Domenica. Inoltre, questo evento venne visto dai primi cristiani come la realizzazione di quanto era stato profetizzato sul Messia. Questo concetto viene ribadito pi\u00f9 volte sia nella narrazione della Passione, nella quale i quattro evangelisti fanno continui riferimenti all'Antico Testamento, sia negli altri libri del Nuovo Testamento, come nella prima lettera ai Corinzi, dove Paolo scrive:\nL'accento si pone dunque sull'adempimento delle sacre Scritture, per cui i giudeo-cristiani, pur continuando a festeggiare la Pasqua ebraica, dovettero immediatamente spogliarla del significato di attesa messianica, per rivestirla di nuovo significato, cio\u00e8 il ricordo della Passione e risurrezione di Ges\u00f9.\nIl passaggio sembra essere chiaramente avvertito gi\u00e0 da Paolo, quando, sempre nella prima lettera ai Corinzi, scrive:\nIl rapporto con la festa ebraica \u00e8 rimasto nelle letture liturgiche del Sabato Santo che sono proprio quelle della \"Pesach\", ma la festa pi\u00f9 importante, la vera Pasqua cristiana \u00e8 il giorno successivo in cui gli ebrei celebrano l'offerta del primo covone d'orzo e i cristiani la resurrezione di Ges\u00f9, il primo esponente della \"messe\" cristiana. Il fatto che Ges\u00f9 sia risorto nel primo giorno della settimana ebraica sembr\u00f2 doppiamente simbolico: in questo giorno Dio aveva creato l'universo e ora nello stesso giorno aveva inizio una nuova creazione.\nAlla Pasqua settimanale, la domenica, si aggiunse quindi anche la Pasqua annuale, il giorno pi\u00f9 importante dell'anno, celebrato dai discepoli con la consapevolezza sempre pi\u00f9 forte di aver istituito una festa nuova con nuovi significati: \u00e8 un evento straordinario, dove il bene trionfa sul male grazie a Ges\u00f9 che, morto crocifisso, risorge infine dai morti.\nI diversi significati cristiani.\nIl significato della Pasqua arriv\u00f2 molto lentamente a riempirsi dell'intero mistero cristiano, ma sin dall'inizio ebbe pi\u00f9 accezioni. Tale pluralit\u00e0 comincia gi\u00e0 nei Vangeli, anzi, \u00abla diversificazione pi\u00f9 originaria della Pasqua nasce proprio qui: nel grado e nel modo diversi con cui essi \"pasqualizzano\" la vicenda di Ges\u00f9, presentandola come antica Pasqua\u00bb. Infatti, i tre sinottici pasqualizzano l'eucaristia, cio\u00e8 vedono nella cena il momento in cui la Pasqua di Cristo sostituisce la Pasqua dei Giudei e il ricordo della morte del Figlio sostituisce il ricordo del Passaggio, evidenziando l'immolazione mistica del cenacolo.\nGiovanni identifica continui riferimenti alla Pasqua durante la missione terrena di Ges\u00f9, trovando continue corrispondenze tra questa e l'esodo del popolo d'Israele, ma alla fine pone l'accento sulla Passione, cio\u00e8 sull'immolazione reale dell'Agnello di Dio che muore in croce e torna al Padre. Nel Nuovo Testamento non troviamo per\u00f2 l'identit\u00e0 fra il \"mysterium paschale\" e il \"mysterium Christi\", nonostante questo sia inscindibile dalla Passione. La Pasqua antica non comprendeva tutto il mistero cristiano, ma abbracciava solo i punti fondamentali: \u00abCristo mor\u00ec per i nostri peccati secondo le Scritture, fu sepolto ed \u00e8 resuscitato il terzo giorno secondo le Scritture\u00bb.\nNel primo periodo, fino almeno agli inizi del III secolo, la Pasqua \u00e8 prevalentemente cristologia e ha un unico protagonista: n\u00e9 l'uomo n\u00e9 il Dio dell'Antico Testamento, considerati singolarmente, ma la duplice natura sia divina che umana del Cristo Salvatore. La Pasqua assume quindi un doppio significato commemorativo ed escatologico, ricordando tutto il mistero di Cristo, che culmina nell'evento salvifico della croce e ridesta l'attesa.\nLa data del giorno di Pasqua.\nLa festa della Pasqua cristiana \u00e8 mobile, poich\u00e9 cade la domenica successiva al primo plenilunio dopo l'equinozio di primavera (quest'ultimo per la Chiesa cade sempre convenzionalmente il 21 marzo, sebbene l'equinozio astronomico oscilli tra il 19 e il 21).\nLa data della Pasqua \u00e8 calcolata a partire dall'inizio dell'anno religioso ebraico (calendario lunisolare). L'anno religioso inizia il giorno della prima luna nuova dopo l'equinozio di primavera. La Pasqua ebraica \u00e8 celebrata 14 giorni dopo l'inizio dell'anno religioso, come specificato nella Bibbia ebraica. La Pasqua cristiana, teoricamente, dovrebbe essere celebrata la prima domenica dopo la Pasqua ebraica, come specificato nei Vangeli. Invece, poich\u00e9 14 giorni dopo la luna nuova si ha la luna piena, il Concilio di Nicea I ha stabilito che la Pasqua cristiana deve essere celebrata la prima domenica dopo la prima luna piena della primavera.\nQuesto sistema venne fissato definitivamente nel IV secolo dal primo concilio di Nicea. Nei secoli precedenti potevano esistere diversi usi locali sulla data da seguire, tutti comunque legati al calcolo della Pasqua ebraica. In particolare alcune chiese dell'Asia seguivano la tradizione di celebrare la Pasqua nello stesso giorno degli ebrei, senza tenere conto della domenica, e furono pertanto detti quartodecimani. Ci\u00f2 diede luogo a una disputa, detta Pasqua quartodecimana, fra la chiesa di Roma e le chiese asiatiche.\nDionigi il Piccolo calcol\u00f2 che la data della Pasqua \u00e8 sempre compresa tra il 22 marzo e il 25 aprile. Infatti, se il 21 marzo \u00e8 giorno di luna piena e cade di sabato, sar\u00e0 Pasqua il giorno dopo (22 marzo); se invece il 21 marzo \u00e8 domenica, il giorno di Pasqua sar\u00e0 la domenica successiva (28 marzo). D'altro canto, se il plenilunio cade il 20 marzo, il successivo si verificher\u00e0 il 18 aprile, e se questo giorno \u00e8 una domenica occorrer\u00e0 aspettare la domenica successiva, cio\u00e8 il 25 aprile.\nLa Pasqua \u00e8 detta \"bassa\" dal 22 marzo al 2 aprile, \"media\" dal 3 al 13 aprile e \"alta\" dal 14 al 25 aprile.\nNella Chiesa d'Oriente, il calcolo viene effettuato sulla base del calendario giuliano e dunque la pasqua ortodossa pu\u00f2 cadere tra il 4 aprile e l'8 maggio. Nel Consiglio ecumenico delle Chiese del 1997 \u00e8 stato proposto di far coincidere le due date ma la riforma non ha avuto seguito.\nLa tradizione della Chiesa cattolica vuole che la data della Pasqua sia annunciata ai fedeli dai sacerdoti durante i riti della festivit\u00e0 dell'Epifania (6 gennaio).\nIl racconto dei vangeli.\nLa Pasqua di risurrezione cristiana \u00e8 l'evento centrale della narrazione dei Vangeli e degli altri testi del Nuovo Testamento: il terzo giorno dopo la sua morte in croce Ges\u00f9 risorge lasciando il sepolcro vuoto e apparendo inizialmente ad alcune discepole, per poi presentarsi anche agli apostoli e ad altri discepoli.\nTutti gli evangelisti raccontano l'episodio del sepolcro vuoto:\nLe quattro versioni concordano sulla presenza di Maria di Magdala e forniscono informazioni diverse sulle altre donne che erano con lei. Gli evangelisti descrivono quindi la presenza di una o due figure angeliche:\nLa narrazione dei vangeli prosegue quindi con la descrizione degli incontri dei discepoli con Ges\u00f9 risorto nei quaranta giorni successivi alla risurrezione per poi culminare con l'ascensione al cielo in attesa della Seconda venuta.\nPreparazione liturgica.\nNella tradizione cristiana, la Pasqua \u00e8 preceduta da un periodo preparatorio di astinenza e digiuno della durata all'incirca di quaranta giorni, chiamato generalmente Quaresima, che nella maggior parte delle confessioni cristiane, con l'importante eccezione del rito ambrosiano cattolico, ha inizio il Mercoled\u00ec delle Ceneri. La settimana che precede la Pasqua, detta Settimana santa, \u00e8 un periodo ricco di celebrazioni e dedicato al silenzio e alla contemplazione. Comincia con la Domenica delle Palme, che ricorda l'ingresso di Ges\u00f9 in Gerusalemme, dove fu accolto trionfalmente dalla folla che agitava in segno di saluto delle foglie di palma. Per questo motivo, nelle chiese cristiane, durante questa domenica, vengono distribuiti ai fedeli dei rami di palma oppure, dove le palme non sono facilmente reperibili, rametti di ulivo o altre piante native.\nI giorni dalla sera di gioved\u00ec a tutto sabato della Settimana santa, unitamente alla domenica della Risurrezione, costituiscono il Triduo pasquale, periodo centrale della liturgia cristiana.\nNella chiesa cattolica, la mattina del Gioved\u00ec Santo, si celebra, nelle cattedrali, la Messa crismale, durante la quale il Vescovo consacra gli oli santi (crisma, olio dei catecumeni e olio degli infermi), i quali serviranno durante tutto il corso dell'anno rispettivamente per celebrare le cresime e i battesimi, ordinare i sacerdoti e celebrare il sacramento dell'unzione degli infermi. L'Ora Nona del Gioved\u00ec Santo \u00e8 l'ultima celebrazione liturgica del tempo di Quaresima che si conclude prima dell'inizio della Messa nella Cena del Signore (\"in cena Domini\"). I paramenti seguono le regole dei colori liturgici.\nIl Venerd\u00ec Santo si ricorda la morte di Ges\u00f9 in croce. Durante questo giorno non si celebra la Messa, ma viene officiata l'Azione liturgica nella Passione del Signore. Sempre durante il Venerd\u00ec Santo, in alcune parti del mondo, si organizzano varie celebrazioni o processioni.\nIl Sabato Santo, \"giorno aliturgico\", cio\u00e8 senza messa, continua, come negli altri giorni aliturgici, la Liturgia delle Ore.\nLa Veglia pasquale, che si celebra la notte del sabato, appartiene liturgicamente alla Domenica di Risurrezione.\nTradizioni.\nIl dono delle uova.\nA Pasqua c'\u00e8 l'abitudine di regalare uova di cioccolato. In realt\u00e0 quest'abitudine \u00e8 nata con il tempo, ma all'inizio si regalavano uova vere, con il guscio colorato, col significato di rinascita e che la vita ricomincia.\nTradizioni locali in Italia.\nLa mattina di Pasqua, a Teggiano, in provincia di Salerno, i figli baciavano i piedi ai genitori in segno di perdono. In Versilia, sempre in segno di perdono, ma stavolta verso Ges\u00f9, le donne dei marinai baciano la terra, dicendo: \"Terra bacio e terra sono - Ges\u00f9 mio, chiedo perdono\".\nIn Abruzzo invece \u00e8 usanza dei contadini durante la Pasqua aggiungere acqua benedetta nel cibo. L'acqua benedetta si usa anche in Venezia Giulia, dove se ne beve mezzo bicchiere a digiuno, prima di mangiare due uova sode e una focaccia innaffiata con vino bianco.\nUn altro simbolo utilizzato durante il periodo pasquale \u00e8 il fuoco. In particolare, a Coriano, in provincia di Rimini, vengono accesi dei fal\u00f2 la sera della vigilia, mentre nelle campagne nella provincia autonoma di Bolzano si porta il fuoco benedetto. I fal\u00f2 vengono accesi anche a San Marco in Lamis, stavolta accesi su un carro con ruote. A Firenze l'uso del fuoco sacro \u00e8 cambiato nel tempo: prima dell'anno mille venivano infatti portate nelle case delle candele che venivano accese da un cero a sua volta acceso attraverso una lente o una selce; agli inizi del Trecento venivano usati invece tre pezzi di selce che secondo la tradizione arrivavano dal Santo Sepolcro di Gerusalemme; secondo il racconto, tali pezzi di selce vennero donati alla famiglia dei Pazzi da Goffredo di Buglione. Nel seguito, l'uso del fuoco sacro a Firenze si concretizz\u00f2 in un carro pieno di fuochi d'artificio."}
{"id": "717058", "revid": "1543377", "url": "https://it.wikipedia.org/wiki?curid=717058", "title": "Tharu", "text": "I Tharu sono una trib\u00f9 di lingua indo-ariana presente nel Nepal meridionale. Sono stanziati nelle vicinanze del Royal Chitwan national Park al confine con l'India, e nelle regioni indiane dell'Uttarakhand (circa 256.000) e dell'Uttar Pradesh (circa 84.000).\nCompongono il 6,6% della popolazione totale del Nepal.\nL'87% della popolazione \u00e8 induista, il 13% \u00e8 invece buddista. I tharu sono un popolo di origine mongolica.\nUn'abitudine tipica delle donne Tharu \u00e8 la realizzazione di pitture rupestri..\nLa societ\u00e0 Tharu \u00e8 organizzata per clan (Dangoura, Kathariya e Rana) ed ogni clan ha caratteristiche culturali proprie. I Tharu praticano una religione animista con elementi di culto degli antenati oltre che induismo e buddismo.\nI Tharu sono stati per molto tempo una minoranza oppressa in Nepal, costretti in uno stato di servit\u00f9 chiamato \"Kamaiya\" che \u00e8 stato abolito solo nel 2008. I Tharu si sostentano tramite la policoltura di cereali quali riso, grano, orzo e mais. Praticano anche la pesca tramite particolari reti tradizionali.\nI Tharu si sono adattati alle zone forestali da loro abitate e con il passare del tempo hanno sviluppato una resistenza naturale ad alcune malattie, come la malaria."}
{"id": "717061", "revid": "1610933", "url": "https://it.wikipedia.org/wiki?curid=717061", "title": "Gerbillo della Mongolia", "text": ""}
{"id": "717063", "revid": "2101722", "url": "https://it.wikipedia.org/wiki?curid=717063", "title": "Bacino (idraulica)", "text": "Il bacino o invaso \u00e8 una struttura artificiale, che ha lo scopo di contenere una notevole massa d'acqua. Pi\u00f9 dettagliatamente, \u00e8 l'area che con i suoi deflussi superficiali contribuisce alla portata attraverso un'assegnata sezione del corso d'acqua.\nApplicazioni.\nLo scopo del bacino \u00e8 quello di raccogliere notevoli quantit\u00e0 d'acqua allo scopo di poterne disporre per usi sia nell'industria, che in agricoltura.\nIl principale uso industriale che si fa dei bacini \u00e8 legato alla produzione di energia idroelettrica, mediante apposite centrali idroelettriche. \nPer tale applicazione, si hanno un \"bacino di carico\", dove viene raccolta l'acqua che giunger\u00e0 dalle opere di presa alle turbine tramite le condotte forzate, e un \"bacino di calma\", dove le acque turbolente appena uscite dalla centrale vengono fatte placare prima della reimmissione nel flusso normale del fiume.\nUn altro tipo di bacino \u00e8 detto bacino di decantazione e serve a contenere un liquido (solitamente risultato di un processo industriale) che, prima di poter essere riutilizzato o sottoposto ad ulteriori processi, deve decantare (ovvero alcuni residui in sospensione devono depositarsi per gravit\u00e0 sul fondo).\nMentre gli esempi precedenti di bacini sono tali, per cui per la maggior parte del tempo essi sono riempiti totalmente o parzialmente, si hanno anche casi in cui il bacino viene mantenuto per lo pi\u00f9 vuoto, in modo da essere impiegato per raccogliere grandi quantit\u00e0 di acqua in corrispondenza di eventi eccezionali, quali le piene; quest'ultimo tipo di bacino \u00e8 detto \"bacino di espansione\" o \"invaso di emergenza\"."}
{"id": "717064", "revid": "116430197", "url": "https://it.wikipedia.org/wiki?curid=717064", "title": "Gurung", "text": " \nI Gurung sono un popolo di etnia mongolo-tibetana stanziata nel versante occidentale dell'Himalaya, nel Nepal, fra la zona di Gorkha e Baglung e le pendici meridionali dell'Annapurna. I villaggi della regione dell'Annapurna come Ghandruk, Choomrong, Sinwa e Kimrong sono a prevalenza Gurung. \nSono famosi perch\u00e9 hanno conferito molti soldati ai reggimenti Gurkha dell'esercito del Regno Unito, vere e proprie truppe scelte d'assalto, impiegate anche in campo europeo nella Seconda guerra mondiale. Ordinariamente sono coltivatori di riso e mais sui terrazzamenti ricavati sui ripidi fianchi delle colline, ma sono pure allevatori di greggi di pecore e capre assai numerosi che spostano, con vere e proprie transumanze, nel periodo estivo dei monsoni, sugli alpeggi in quota. Spesso i loro villaggi sono arroccati in zone impervie e distanti dalle vie di comunicazione poste in fondo alle valli."}
{"id": "717072", "revid": "372624", "url": "https://it.wikipedia.org/wiki?curid=717072", "title": "Travaso (enologia)", "text": "Il travaso \u00e8 il trasferimento del vino da un contenitore all'altro, realizzato nel periodo della fermentazione e della maturazione per liberarlo dalle fecce e dai depositi solidi, onde prevenirne l'ossidazione indesiderata.\nPrimo travaso.\n\u00c8 particolarmente importante l'effettuazione del travaso \"al termine della prima fermentazione\" (fermentazione alcolica) sia dei vini bianchi che dei vini rossi. Tale fermentazione ha durata variabile da qualche giorno a qualche settimana, in dipendenza della temperatura che mantiene il liquido.\nSecondo travaso.\nIl secondo travaso pu\u00f2 essere realizzato dopo tre/cinque settimane circa in dipendenza sempre delle situazioni ambientali.\nAll'effettuazione del travaso pu\u00f2 essere aggiunta dell'anidride solforosa in quantit\u00e0 controllata per prevenire l'ossidazione del vino.\nAltri travasi.\nNel corso del primo anno vengono mediamente realizzati quattro o cinque travasi che si riducono a due/uno negli anni successivi (vini da invecchiamento). La gestione dei travasi si organizza in modo sostanzialmente diverso nella gestione industriale del vino dove essi sono condizionati o sostituiti da trattamenti diversi e complessi."}
{"id": "717073", "revid": "1983214", "url": "https://it.wikipedia.org/wiki?curid=717073", "title": "Mamba", "text": ""}
{"id": "717074", "revid": "2024225", "url": "https://it.wikipedia.org/wiki?curid=717074", "title": "Butta la luna", "text": "Butta la luna \u00e8 una serie televisiva italiana, prodotta da Rai Fiction e dalla LDM Comunicazione S.p.a. \u00c8 ispirata all'omonimo best seller di Maria Venturi ed \u00e8 stata diretta da Vittorio Sindoni. Le riprese della prima stagione si sono svolte a Polignano a Mare, Roma e Milano per circa 8 mesi a partire dal 24 ottobre 2005. Le due protagoniste sono interpretate da Fiona May e Chiara Conti, che interpretano rispettivamente madre e figlia (sebbene la Conti sia solo cinque anni pi\u00f9 giovane rispetto alla May). La seconda stagione, composta da tredici puntate, \u00e8 andata in onda nel 2009.\nTrama.\nAlyssa Calangida \u00e8 una giovane nigeriana che, con la sorella gemella Fatma, arriva nell'Italia degli anni ottanta in cerca dell'uomo di cui \u00e8 incinta, il quale per\u00f2, una volta rintracciato, rifiuta ogni responsabilit\u00e0 sul nascituro. A casa della madre dell'uomo, in Calabria, Alyssa partorisce una bimba: Cosima, bianca come il padre.\nGrazie soprattutto all'aiuto dell'avvocato Attilio Argenzi, Alyssa riesce a dimostrare al Tribunale dei Minori di essere in grado di crescere decorosamente la neonata, di cui riesce a mantenere la custodia.\nOrmai maggiorenne, Cosima si iscrive all'universit\u00e0 a Roma, dove conosce Stefano. I due si innamorano, e quando lui scopre che la madre della sua ragazza \u00e8 nigeriana, accetta la cosa, sebbene dopo qualche momento di disorientamento. Ma i suoi genitori, saputa la notizia, gli ordinano di troncare la relazione.\nNel frattempo Alyssa avvia un piccolo negozio con i gioielli realizzati da Fatma. In breve tempo l'emporio etnico delle gemelle Calangida ha un grande successo, diventando un negozio alla moda.\nCosima, una volta laureata, inizia a lavorare come psicologa per il Tribunale dei Minori. Mandata per un incarico a Milano, conosce il giudice Nicola Argenzi, figlio di Attilio, l'avvocato che vent'anni prima aveva aiutato Alyssa. Nicola \u00e8 sposato, ma non felicemente, e ha una figlia, Matilde. Qualche tempo pi\u00f9 tardi, sua moglie viene trovata uccisa.\nMentre Nicola resta a Milano per cercare di scoprire chi ha ucciso la moglie, Matilde viene portata dal nonno Attilio nella casa di Roma e, grazie a lei, i rapporti fra Attilio e Alyssa si fanno sempre pi\u00f9 amichevoli. Dopo aver scoperto il vero assassino, anche Nicola raggiunge la figlia a Roma.\nOrmai vicini di casa, Cosima e Nicola si incontrano sempre pi\u00f9 spesso e tra di loro nasce un reciproco affetto, fino a che i due non si scoprono innamorati.\nNel frattempo Fatma muore a causa di un problema al cuore, e Alyssa decide di chiudere il negozio. L'unico che riesce a curare il suo dolore \u00e8 il vecchio amico Attilio. Mentre la relazione tra Cosima e Nicola si fa pi\u00f9 complicata \u2013 tanto che lei comincia a frequentare un collega \u2013, quella tra Attilio e Alyssa si trasforma pian piano in amore.\nCollegamenti esterni.\nCategoria:Serie televisive basate su opere di narrativa"}
{"id": "717075", "revid": "29727", "url": "https://it.wikipedia.org/wiki?curid=717075", "title": "Mamba nero", "text": ""}
{"id": "717076", "revid": "34392", "url": "https://it.wikipedia.org/wiki?curid=717076", "title": "Liturgia Eucaristica", "text": ""}
{"id": "717078", "revid": "34392", "url": "https://it.wikipedia.org/wiki?curid=717078", "title": "Santa Messa", "text": ""}
{"id": "717079", "revid": "1573940", "url": "https://it.wikipedia.org/wiki?curid=717079", "title": "Pygoscelis antarcticus", "text": "Il pigoscelide antartico (Pygoscelis antarcticus []) \u00e8 un uccello della famiglia Spheniscidae, diffuso in Antartide.\nDescrizione.\nIl pigoscelide antartico pu\u00f2 raggiungere un'altezza di 68-76 cm e il suo peso varia dai 3,2 ai 5,3 kg. Il peso esatto varia a seconda del periodo dell'anno. Il peso e l'altezza degli esemplari maschio sono maggiori rispetto a quelli degli esemplari femmina.\nLe pinne degli adulti sono nere con un bordo bianco; mentre il lato interno \u00e8 bianco. Bianco \u00e8 anche il colore che dal viso si estende dietro gli occhi color marrone rossastro; anche il mento e la gola sono bianchi mentre il becco corto \u00e8 nero. Le gambe forti e i piedi palmati sono rosa.\nLe gambe corte e tozze gli conferiscono una tipica andatura a papera quando cammina. La schiena nera e il ventre bianco gli consentono di camuffarsi in base alla legge di Thayer o metodo del \"countershading.\""}
{"id": "717080", "revid": "1463849", "url": "https://it.wikipedia.org/wiki?curid=717080", "title": "Museo naturalistico archeologico (Vicenza)", "text": "Il Museo naturalistico archeologico di Santa Corona a Vicenza, inaugurato nel 1991, ha sede nel convento e chiostri dell'ex convento dei Domenicani adiacente alla chiesa di Santa Corona, in pieno centro storico.\nPer la parte naturalistica si trova al primo piano e ospita numerosi fossili, pesci e animali impagliati del territorio della Provincia di Vicenza, oltre a piantine e riproduzioni dell'ambiente geologico, fluviale e territoriale della provincia.\nLa parte storico-archeologica comprende resti di insediamenti del Paleolitico e del Neolitico. Un settore al piano terra \u00e8 dedicato ai paleoveneti: vi \u00e8 esposta in particolare la Stele di Isola Vicentina, con una delle rare iscrizioni in venetico, lamine votive in rame con cortei di uomini e donne e altri ex voto metallici di un santuario dei Paleoveneti, ritrovate negli anni 1960 durante gli scavi in piazzetta S. Giacomo a Vicenza.\nLungo il portico del cortile interno \u00e8 collocata la vasta raccolta di lapidi, cippi, pietre miliari, sarcofaghi di pietra e monumenti della Vicetia romana, provenienti in particolare dalla zona cimiteriale che si estendeva presso la Basilica dei Santi Felice e Fortunato, nel cui cortile si conservano altri sepolcri ed \u00e8 stato allestito un piccolo Antiquarium. La Basilica infatti sorge lungo la via Postumia alle porte della citt\u00e0. All'interno una sala \u00e8 dedicata alle decorazioni marmoree e alle statue di Augusto e della dinastia giulio-claudia che ornavano il teatro romano detto Berga, di cui restano solo le fondazioni, coperte da altri edifici. Al piano terra vi sono resti di anfore, foto del criptoportico ritrovato in centro citt\u00e0 nei pressi dell'attuale Duomo di Vicenza e alcuni resti di mosaici, tra cui il grande mosaico geometrico tardo-antico proveniente da una villa, con cinque tondi raffiguranti scene di caccia mitologiche, con Meleagro e il cinghiale Calidonio e al centro Bellerofonte a cavallo di Pegaso uccide la Chimera. Un tratto di pavimentazione romana \u00e8 stato ricollocato nel cortile. Anche nei pressi della Chiesa di San Lorenzo \u00e8 esposto un analogo pezzo di strada romana, perfettamente conservato. Altri resti di marmi e di cippi usati come pietra miliare in epoca romana sono esposti nel cortile della vicina Ca d'Oro, in Corso Palladio. \nTra le collezioni private donate al Museo spicca quella di sculture romane del nobile vicentino e archeologo Girolamo Egidio di Velo (1792-1831), provenienti dagli scavi da lui effettuati nell'800 a Roma. Vi fu uno scambio di opere concordato con i Musei Vaticani in cambio del grande mosaico con atleti dalle Terme di Caracalla da lui rinvenuto. Si nota un resto di colonna colossale in porfido, resti di statue di divinit\u00e0 fluviali, un torso di satiro in riposo, copia da Prassitele, atleti, una ninfa su roccia di et\u00e0 ellenistica, divinit\u00e0, oltre a due pregevoli ritratti, di cui uno attribuibile al periodo antonino, forse Faustina maggiore.\nCi sono infine le sale con i corredi funebri (crocette auree, pettini d'osso, fibbie, spade, armi e accessori) dei Longobardi.\nIl sistema museale comunale comprende anche la vicina pinacoteca civica di palazzo Chiericati e il Museo del Risorgimento e della Resistenza a Monte Berico oltre all'adiacente Chiesa di Santa Corona."}
{"id": "717085", "revid": "654403", "url": "https://it.wikipedia.org/wiki?curid=717085", "title": "S\u00e3o Paulo Futebol Clube", "text": "Il S\u00e3o Paulo Futebol Clube, noto anche come S\u00e3o Paulo FC e in Italia come San Paolo, \u00e8 una societ\u00e0 calcistica con sede nell'omonima citt\u00e0 brasiliana.\nFondato il 25 gennaio 1930 e rifondato il 16 dicembre 1935, il San Paolo soprannominato \"Tricolor paulista\" (\"tricolore di San Paolo\"). Con pi\u00f9 di 13 milioni di tifosi, \u00e8 la terza squadra pi\u00f9 sostenuta del Paese.\nIl palmar\u00e8s del club include tre titoli di Campione del Mondo (due Coppe Intercontinentali, ultima squadra a vincere il trofeo per due volte consecutive, e un Mondiale per club), tre Coppe Libertadores, una Copa Sudamericana, una Copa Conmebol e due Recope Sudamericane. La societ\u00e0 vanta il primato di successi in Coppa Libertadores tra i club brasiliani, essendo la prima squadra di tale paese per titoli vinti (tre: 1992, 1993, 2005), record condiviso con il Santos, e per finali giocate (sei: 1974, 1992, 1993, 1994, 2005, 2006), con una presenza di pubblico in coppa paragonabile a quella in campionato.\nLo stadio casalingo \u00e8 l'Est\u00e1dio C\u00edcero Pompeu de Toledo, detto comunemente \"Morumbi\" e avente una capacit\u00e0 di 80.000 spettatori. La maglia da gioco \u00e8 bianca, con due strisce orizzontali, una rossa e una nero, sul petto, mentre i calzoncini e i calzettoni sono completamente bianchi.\nStoria.\n1900-1934: dal Paulistano al S\u00e3o Paulo da Floresta.\nNel 1900 viene fondato il Clube Atl\u00e9tico Paulistano. Dopo aver vinto diversi campionati, decisero di chiudere l'attivit\u00e0 calcistica a causa dell'ingresso dello sport brasiliano nel professionismo. Cos\u00ec fece anche l'A.A. Palmeiras, altra forte squadra di quegli anni. Cos\u00ec, i giocatori e i tifosi di entrambe le squadre fondarono il S\u00e3o Paulo Futebol Clube il 25 gennaio 1930. Il campo da gioco del San Paolo era soprannominato \"Floresta\" (foresta), e cos\u00ec il team divenne noto come S\u00e3o Paulo da Floresta. In quello stesso anno, la squadra giunse seconda nel Campionato Paulista, mentre nel 1931 riusc\u00ec a vincere per la prima volta il titolo statale. Nel 1933 il San Paolo disput\u00f2 la prima partita del calcio professionistico brasiliano: un 5-1 contro il Santos.\nA causa di diversi errori fatti dall'amministrazione della societ\u00e0, il team venne sommerso dai debiti. Cos\u00ec dovette fondersi col Clube de Regatas Tiet\u00ea: la sezione calcio del San Paolo da Floresta venne chiusa il 14 maggio 1935.\n1935-1939: rinasce il S\u00e3o Paulo FC.\nPoco dopo la fusione con il Tiet\u00ea che seppell\u00ec il S\u00e3o Paulo da Floresta, i fondatori e i rifondatori crearono il Gr\u00eamio Tricolor, che il 4 giugno 1935 diede vita al Clube Atl\u00e9tico S\u00e3o Paulo, e, finalmente, al S\u00e3o Paulo Futebol Clube, fondato il 16 dicembre dello stesso anno.\nLa prima gara fu contro la Portuguesa Santista, il 25 gennaio 1936. Il match venne quasi cancellato per la coincidenza con l'anniversario della fondazione della citt\u00e0. Porphyrio da Paz, direttore della sezione calcio e autore dell'inno del club, supplic\u00f2 il Ministero dell'Educazione e ottenne il permesso di giocare la gara. \nLa societ\u00e0, appena nata, era gi\u00e0 popolare. Tuttavia, la squadra era molto debole. Si decise di rafforzarla con una nuova fusione, stavolta con il Clube Atl\u00e9tico Estudantes Paulista, club del sobborgo di Mooca. Con la nuova fusione, il San Paolo raggiunse il secondo posto nel Campionato Paulista del 1938.\n1940-1950: il \"rullo compressore\".\nNel 1940, con l'inaugurazione dello Stadio Pacaembu, cominci\u00f2 una nuova era nel calcio dello Stato di San Paolo. Il San Paolo fu la squadra che prese maggior vantaggio dal bel momento. Nel 1941, il club fu ancora secondo nel Campionato paulista.\nNel 1942, con una spesa di 200 contos de r\u00e9is (l'equivalente odierno di 162.000$), il San Paolo acquist\u00f2 Le\u00f4nidas da Silva, uno dei migliori giocatori dell'epoca, dal Flamengo. Essendo gi\u00e0 una societ\u00e0 importante, il San Paolo pot\u00e9 permettersi altri grandi giocatori, come l'argentino Antonio Sastre e i brasiliani Noronha, Jos\u00e9 Carlos Bauer, Zez\u00e9 Proc\u00f3pio, Luizinho, Rui Campos e Teixeirinha. Con questi assi, i \"Tricolor\" formarono la famosa squadra nota come \"Rullo Compressore\", cinque volte campione paulista negli anni 1940 (1943, 1945, 1946, 1948 e 1949). All'epoca, il club possedeva anche lo stadio Canind\u00e9, utilizzato per gli allenamenti: questo impianto venne poi venduto alla Portuguesa per ricavare denaro necessario alla costruzione del nuovo Morumbi.\n1951-1969: pochi successi ma un nuovo stadio.\nIl San Paolo non ebbe molte vittorie nei primi anni 1950, pur vincendo il campionato statale del 1953.\nLa squadra vinse di nuovo il campionato statale solo nel 1957. All'epoca il club era supportato in attacco dall'esperienza del giocatore carioca Zizinho, trentacinquenne, e in panchina da quella dell'allenatore ungherese B\u00e9la Guttmann. Da questo momento in poi, con il sorgere dell'astro Pel\u00e9 al Santos e con la costruzione del Morumbi a impiegare sforzi e risorse, il San Paolo visse il momento meno vittorioso della sua storia.\nI programmi della societ\u00e0 erano tutti focalizzati sulla costruzione del Morumbi: per questa ragione vennero comprati pochi giocatori, la maggior parte dei quali non si espresse al meglio. Tuttavia, Roberto Dias e Jurandir furono alcune positive eccezioni. Nei dodici anni successivi alla vittoria del Campionato paulista 1957, il team non conquist\u00f2 alcun titolo di rilievo. Nel 1960 lo stadio Morumbi venne finalmente inaugurato: pi\u00f9 tardi verr\u00e0 rinominato \"C\u00edcero Pompeu de Toledo\", dal nome del presidente del San Paolo durante gran parte della costruzione. Uno dei pochi momenti felici fu la vittoria per 4-1 nel Campionato paulista sul Santos di Pel\u00e9.\n1970-1979: nuove vittorie.\nNel 1970 la costruzione del Morumbi venne terminata e si pot\u00e9 di nuovo entrare nel mercato: arrivarono giocatori come G\u00e9rson, dal Botafogo, il centrocampista uruguaiano Pedro Rocha dal Pe\u00f1arol e il centravanti Toninho Guerreiro dal Santos. Il club, allenato da Zez\u00e9 Moreira, CT del Brasile ai Mondiali 1954, conquist\u00f2 il Campionato Paulista con una settimana di anticipo, dopo aver battuto 2-1 il Guarani, a Campinas.\nNel 1971 il club vinse nuovamente il campionato statale, con una rosa composta in maggioranza dai giocatori dell'anno prima. Il San Paolo batt\u00e9 il Palmeiras 1-0 in finale, con gol di Toninho Guerreiro. Nella stessa stagione, il team giunse secondo nel primo campionato brasiliano di sempre, dietro solo all'Atl\u00e9tico Mineiro, allenato da Tel\u00ea Santana.\nNegli anni successivi, il Santos di Pel\u00e9 e il Corinthians andarono in declino, e il San Paolo e il Palmeiras dominarono il calcio nello Stato paulista. Nel 1972 il Palmeiras vinse il titolo statale con un solo punto di vantaggio sui \"Tricolor\" paulisti. L'anno dopo lo stesso Palmeiras vinse il campionato brasiliano mentre il San Paolo fu secondo. Nel 1974 il San Paolo prese parte alla Coppa Libertadores venendo sconfitto soltanto nella ripetizione della finale dagli argentini dell'Independiente.\nNel 1975 la squadra, allenata dall'ex portiere Jos\u00e9 Poy, vinse il Campionato Paulista dopo aver sconfitto la Portuguesa ai rigori.\nValdir Peres, Chic\u00e3o e Serginho Chulapa erano le stelle della squadra nel vittorioso cammino verso il campionato brasiliano 1977, vinto al Mineir\u00e3o contro l'Atl\u00e9tico Mineiro ai rigori. Il club non vinse nessun titolo rilevante fino al 1980. Tra i calciatori che militavano nel team in questo periodo c'erano Z\u00e9 S\u00e9rgio e Serginho Chulapa, miglior cannoniere nella storia del San Paolo.\nAnni 1980: il decennio \"tricolor\".\nNegli anni 1980 il San Paolo vinse un impressionante numero di titoli. I difensori centrali erano i talentuosi Oscar e Dar\u00edo Pereyra. Questi giocatori aiutarono il club a vincere il Campionato paulista nel 1980 e nel 1981.\nNel 1985 l'allenatore Cilinho fece conoscere al mondo i \"Menudos do Morumbi\": Silas, M\u00fcller e Sidney. Nello stesso anno, il club conquist\u00f2 il Campionato paulista. Il centravanti di quella squadra era Careca, titolare ai Mondiali di e , che nel 1987 and\u00f2 a giocare al portandolo a vari trionfi nazionali e internazionali (Coppa Uefa, Scudetto, Supercoppa italiana), mentre a centrocampo c'era Paulo Roberto Falc\u00e3o, che dal 1980 al 1985 aveva giocato nella Roma, portandola allo scudetto e guadagnandosi il soprannome di \"Re di Roma\".\nNel 1986 l'allenatore Pepe condusse la squadra a vincere il secondo campionato brasiliano, battendo in finale il Guarani ai rigori. Nel 1987, Dar\u00edo Pereyra lasci\u00f2 la squadra. In quell'anno, la squadra dei \"Menudos\" vinse il suo ultimo titolo. Il decennio \"tricolor\" si chiuse con la vittoria del campionato paulista 1989 e con il secondo posto nel campionato brasiliano, perso in finale contro il Vasco da Gama.\n1990-1995: l'era di Tel\u00ea Santana.\nNel 1990 la squadra, dopo un anno negativo, retrocedette nel \"gruppo giallo\" del Campionato paulista, formato dalle squadre pi\u00f9 deboli dello Stato. Tel\u00ea Santana venne assunto come nuovo allenatore. Il San Paolo giunse subito al secondo posto nel campionato nazionale, dietro gli arcirivali del Corinthians. L'anno seguente, furono i \"S\u00e3o-paulinos\" a vincere il Campionato paulista mentre il Corinthians fu secondo. Nel 1991, dopo essere arrivato per due volte consecutive secondo nel Campionato brasiliano, il San Paolo riusc\u00ec a vincere il suo terzo titolo nazionale, battendo in finale il Bragantino di Carlos Alberto Parreira.\nL'anno dopo il San Paolo di Tel\u00ea, guidato in campo da Zetti e Ra\u00ed, si qualific\u00f2 per la finale di Coppa Libertadores contro gli argentini del Newell's Old Boys. Nella gara d'andata, a Rosario, il Newell's Old Boys vinse 1-0. Al ritorno, per\u00f2, il S\u00e3o Paulo batt\u00e9 i \"Leprosos\" 1-0 e vinse la coppa ai calci di rigore. Sempre nel 1992, a Tokyo, il club vinse la sua prima Coppa Intercontinentale, battendo il \"Dream Team\" di Cruyff, il Barcellona, per 2-1 e rimontando cos\u00ec l'1-0 \"blaugrana\". Al ritorno in Brasile, il San Paolo batt\u00e9 il Palmeiras 2-1 conquistando il 18\u00ba campionato statale (dal 1930).\nNel 1993 il San Paolo conquist\u00f2 di nuovo la Coppa Libertadores, sconfiggendo i cileni dell'Universidad Cat\u00f3lica. Al termine del cammino in coppa, Ra\u00ed lasci\u00f2 la squadra. A dicembre i \"Tricolor\" vinsero di nuovo la Coppa Intercontinentale a Tokyo, con una vittoria per 3-2 sul Milan di Fabio Capello, che all'epoca dominava in Europa. M\u00fcller segn\u00f2 il gol decisivo all'86', mentre le altre reti furono di Palhinha e di Toninho Cerezo per i brasiliani, e di Massaro e Papin per i milanisti.\nNel 1994 il club raggiunse di nuovo la finale di Coppa Libertadores, questa volta contro l'V\u00e9lez S\u00e1rsfield, ma venne sconfitto dalla squadra argentina ai rigori al Morumbi. Al termine di quell'anno, il San Paolo vinse la Coppa CONMEBOL (l'equivalente dell'attuale Coppa Sudamericana o della Coppa UEFA europea) sconfiggendo in finale gli uruguagi del Pe\u00f1arol, una delle pi\u00f9 importanti squadre del Sudamerica.\n1996-2004: il dopo-Tel\u00ea.\nAll'inizio del 1996, a causa di motivi di salute, Tel\u00ea Santana lasci\u00f2 il San Paolo, chiudendo un periodo d'oro. Dopo di lui, tra il 1995 e il 2004 si susseguirono senza restare molto ben 14 allenatori diversi. Tra i principali titoli vinti in quei dieci anni ci sono il Campionato paulista del 2000 e la prima vittoria nel Torneo di Rio-San Paolo, nel 2001. Rog\u00e9rio Ceni, Lu\u00eds Fabiano e Kak\u00e1 erano le stelle di quelle squadre. L'idolo dei \"tricolor\" paulisti, Ra\u00ed, torn\u00f2 a giocare nella sua vecchia squadra tra il 1998 e il 2000: con lui, il club vinse due volte il Campionato paulista, nel 1998 e nel 2000, battendo rispettivamente Corinthians e Santos. Nel 2004 il San Paolo riusc\u00ec a qualificarsi per la Libertadores dieci anni dopo l'ultima finale con il V\u00e9lez. Quella squadra raggiunse le semifinali me venne eliminato a sorpresa dagli \"outsider\" dell'Once Caldas, colombiani. Comunque, Lu\u00eds Fabiano fu capocannoniere della manifestazione con 8 gol. Al termine di quell'anno, dopo l'insoddisfacente cammino in Libertadores, venne messo sotto contratto come allenatore \u00c9merson Le\u00e3o.\n2005: ancora campioni del mondo.\nNel 2005, con Le\u00e3o come allenatore, il San Paolo vinse facilmente il Campionato paulista. Comunque presto Le\u00e3o lasci\u00f2 la squadra, che venne quindi affidata a Paulo Autuori, precedentemente CT del Per\u00f9. Il San Paolo vinse la Coppa Libertadores 2005 superando in finale un'altra squadra brasiliana, l'Atl\u00e9tico Paranaense. L'Atl\u00e9tico non aveva potuto giocare nel proprio stadio, la Kyocera Arena, in quanto tale impianto ha una capacit\u00e0 massima inferiore a quella minima consentita dalla CONMEBOL per le finali di Libertadores. L'andata, al Beira-Rio di Porto Alegre, termin\u00f2 1-1 con rete di Alo\u00edsio e autogol di Durval. Il ritorno, al Morumbi, venne invece stravinto dal San Paolo 4-0, con le realizzazioni di Amoroso, Fab\u00e3o, Luiz\u00e3o e Tardelli. Quella squadra annoverava tra gli altri anche Cicinho, Rog\u00e9rio Ceni, Grafite, Souza, Mineiro e Diego Lugano. Il San Paolo divenne la prima squadra brasiliana a laurearsi \"Tricampeon\", cio\u00e8 a vincere per tre volte la Libertadores.\nNel dicembre 2005, il San Paolo prese parte al primo Mondiale per club in Giappone. Dopo aver battuto i sauditi dell'Al Ittihad per 3-2, i brasiliani fronteggiarono in finale gli inglesi del . Un 1-0 fu sufficiente a dare ai paulisti il loro terzo titolo intercontinentale. Il gol venne segnato da Mineiro al 27' del primo tempo.\nAnni recenti.\nDopo la quasi perfetta stagione 2005, il San Paolo and\u00f2 incontro ad alcuni cambi. Paulo Autuori lasci\u00f2 la squadra per andare ad allenare il Kashima Antlers. Venne messo sotto contratto Muricy Ramalho, l'allenatore che aveva portato l'Internacional al secondo posto nel campionato brasiliano 2005. Nel suo primo torneo Ramalho raggiunse il secondo posto nel Campionato paulista, dietro al Santos.\nIn quel periodo, il San Paolo cominci\u00f2 il cammino in Libertadores, raggiungendo ancora una volta la finale, ancora contro una squadra brasiliana, stavolta l'Internacional. I paulisti persero la gara d'andata in casa per 1-2, pareggiando al ritorno al Beira-Rio 2-2: questi due risultati non furono sufficienti per portarsi a casa il quarto titolo.\nAl termine della Coppa Libertadores la squadra si concentr\u00f2 solo sul campionato nazionale. Al 12\u00ba turno presero la vetta della classifica, mantenendola in tutte le maniere fino al termine della stagione, potendo cos\u00ec festeggiare il quarto campionato brasiliano gi\u00e0 al 36\u00ba turno (su un totale di 38), il 19 novembre 2006, dopo un 1-1 con l'Atl\u00e9tico Paranaense. Il San Paolo inoltre infranse alcuni record, per esempio portando a 28 le giornate consecutive in testa al campionato brasiliano (il record precedente era di 18). Inoltre, divennero la prima squadra a laurearsi campione in Brasile avendo contemporaneamente il maggior numero di vittorie, il miglior attacco e la miglior difesa del campionato.\nIl 2007 non si apr\u00ec positivamente per i paulisti, che vennero eliminati dalla Coppa Libertadores gi\u00e0 agli ottavi di finale, per mano dei futuri finalisti del Gr\u00eamio. A livello statale, raggiunsero solo le semifinali del campionato paulista, battuti al Morumbi per 1-4 dal S\u00e3o Caetano. Nel campionato brasiliano, invece, il club si impose per la seconda volta consecutiva. Riuscendovi per la quinta volta, il 31 ottobre 2007 il San Paolo divent\u00f2 cos\u00ec la squadra brasiliana pi\u00f9 titolata a livello nazionale. Il torneo venne dominato dai \"Tricolores\", che chiusero con ben 15 punti di vantaggio sui rivali del Santos, e con soli 19 gol subiti in 38 incontri.\nNella stagione 2009 il San Paolo ha rischiato di vincere il quarto titolo consecutivo e il campionato si \u00e8 deciso nelle ultime giornate: nella partita contro il Botafogo il San Paolo perde 3-2 nell'accesa sfida che vede 3 espulsioni per il Botafogo (2 nel finale) e una al San Paolo. Il gol vittoria arriva tra l'altro nei minuti finali e quindi il San Paolo lascia libera la strada al Flamengo che lo sorpassa all'ultima giornata di campionato, mentre l'Internacional lo raggiunge e ottiene il secondo posto grazie alla differenza reti (+6).\nNel 2019, viene ingaggiato il giocatore di fama internazionale Dani Alves e veste la maglia 10, tornando a giocare dopo molti anni nel campionato brasiliano.\nColori e simboli.\nColori.\nQuando il Paulistano e il A.A.Palmeiras si fusero, i loro colori (rosso e bianco per il Paulistano e nero e bianco per il Palmeiras) vennero ereditati dal S\u00e3o Paulo. Non solo i colori sono gli stessi della bandiera dello stato di San Paolo, ma rappresentano anche le tre principali etnie che vivevano in Brasile in quel periodo: i nativi americani (rappresentati dal rosso), gli europei di etnia caucasica (il bianco) e gli africani (il nero).\nDivise di gioco.\nLa divisa casalinga \u00e8 formata da una maglia bianca con due strisce orizzontali a livello del petto, la superiore rossa e l'inferiore nera, con lo stemma al centro del petto. I pantaloncini e i calzettoni sono completamente bianchi.\nL'uniforme per la trasferta \u00e8 invece formata da una maglia rossa con strisce rosse, bianche e nere verticali (le strisce bianche sono pi\u00f9 sottili delle altre e dividono quelle rosse da quelle nere), da pantaloncini e da calzettoni neri.\nStemma.\nLo stemma, disegnato da Walter Ostrich agli albori del San Paolo FC, \u00e8 formato da un rettangolo e da un triangolo. Il rettangolo, nero, contiene le iniziali SPFC scritte in bianco. Sotto il rettangolo si trova un triangolo diviso in tre sezioni verticalmente, rispettivamente rossa, bianca e nera. Lo stemma inoltre presenta cinque stelle, due color oro e tre rosse. Quelle dorate sono un omaggio ai successi mondiali e olimpici di Adhemar Ferreira da Silva mentre quelle rosse rappresentano i titoli mondiali vinti dal San Paolo (1992, 1993 e 2005).\nStrutture.\nStadio.\nLo stadio del San Paolo \u00e8 il C\u00edcero Pompeu de Toledo, detto comunemente \"Morumbi\": inaugurato nel 1960, pu\u00f2 contenere al massimo 80.000 persone.\nLa societ\u00e0 inoltre possiede due campi di allenamento. Uno \u00e8 il \"Centro de Treinamento Frederico Ant\u00f4nio Germano Menzen\", soprannominato \"Centro de Treinamento (CT) da Barra Funda\"', che viene usato soprattutto dalla prima squadra. L'altro \u00e8 il \"Centro de Forma\u00e7\u00e3o de Atletas Presidente Laudo Natel\", detto \"Centro de Treinamento (CT) de Cotia\", che viene utilizzato specialmente dalle squadre giovanili.\nRosa attuale.\n\"Rosa aggiornata al 31 gennaio 2022\".\nGiocatori celebri.\n\"Di seguito, la lista dei \"Grandes Idolos\" secondo il sito ufficiale del club.\"\nDi seguito l'elenco dei giocatori che hanno vinto il campionato mondiale di calcio durante il periodo di militanza nel S\u00e3o Paulo.\nRecord e curiosit\u00e0.\nRecord individuali.\nPresenze e reti totali riportati nel sito ufficiale del club."}
{"id": "717092", "revid": "5901", "url": "https://it.wikipedia.org/wiki?curid=717092", "title": "Santo Rosario", "text": ""}
{"id": "717096", "revid": "125252903", "url": "https://it.wikipedia.org/wiki?curid=717096", "title": "Polimorfismo distorsivo", "text": "Polimorfismo distorsivo, in mineralogia \u00e8 quel tipo di reazione polimorfa in cui la riorganizzazione strutturale necessaria per passare da una forma polimorfa ad un'altra \u00e8 molto piccola e richiede quindi poca energia.\nLa struttura viene in genere lasciata completamente intatta e non si rompono legami fra gli ioni; \u00e8 sufficiente un piccolo spostamento degli atomi o degli ioni e piccole variazioni degli angoli di legame (\"kinking\") per ottenere due diverse strutture con minore simmetria.\nQuesto tipo di trasformazione avviene istantaneamente ed \u00e8 facilmente reversibile.\nA titolo di esempio possiamo immaginare una struttura ipotetica costituita da un reticolo infinito di tetraedri, quindi una struttura piuttosto aperta a simmetria elevata. Questa sar\u00e0 la forma polimorfa ad alta temperatura. Invece lo stesso reticolo con una disposizione dei tetraedri meno simmetrica e pi\u00f9 \"collassata\" da un lato a dall'altro dar\u00e0 origine a due strutture a minore simmetria che potranno rappresentare il polimorfo a bassa temperatura.\nUna trasformazione di questo tipo avviene quando il polimorfo di SiO2 quarzo- si raffredda al di sotto dei 573 \u00b0C (a pressione atmosferica) e riorganizza la sua struttura in quella del quarzo-; la differenza fra le due forme di quarzo \u00e8 espressa nei loro gruppi spaziali, come si evince nella tabella qui sotto, e pu\u00f2 essere rappresentata in una proiezione basale della struttura per entrambe le forme.\nLa disposizione strutturale nella forma di bassa temperatura \u00e8 leggermente meno simmetrica e impercettibilmente pi\u00f9 densa rispetto alla forma di alta temperatura. La transizione da quarzo- a quarzo- pu\u00f2 essere vista come il risultato della rotazione dei legami atomici della struttura del quarzo-. poich\u00e9 la forma di alta temperatura del quarzo (quarzo-) ha una simmetria pi\u00f9 elevata rispetto a quella della forma di bassa temperatura, la transizione pu\u00f2 indurre la comparsa di geminazione (\"geminati per trasformazione\").\nTali geminati, chiamati geminati del Delfinato, rappresentano un'espressione a grande scala della presenza di unit\u00e0 strutturali opposte e invertite nella struttura del quarzo-.\nEsempi di minerali polimorfi e loro caratteristiche:"}
{"id": "717097", "revid": "1318658", "url": "https://it.wikipedia.org/wiki?curid=717097", "title": "Parco nazionale Kakadu", "text": "Il parco nazionale Kakadu \u00e8 un parco nazionale che si trova nel Territorio del Nord, in Australia, 253 chilometri a est della citt\u00e0 di Darwin.\nIl nome Kakadu deriva da una lingua degli aborigeni australiani chiamata \"kakadju\" o \"gaagudju\", che era una delle lingue parlate nel nord del parco agli inizi del XX secolo. Il Gaagudju ora non \u00e8 pi\u00f9 parlato regolarmente, ma i discendenti di quel gruppo linguistico vivono ancora nel Kakadu.\nA partire dal 1981 il parco nazionale Kakadu \u00e8 stato dichiarato patrimonio dell'umanit\u00e0 dall'UNESCO.\nTerritorio.\nNel parco, che ha una superficie di poco inferiore a quella del Piemonte, si trovano scarpate rocciose, lussureggianti zone acquatiche, savane erbose e cascate. Kakadu, che deve la fama internazionale alle sue meraviglie naturali e culturali, possiede una delle maggiori concentrazioni di siti di arte rupestre aborigena del mondo.\nClima.\nNel parco vi sono due stagioni, la umida e la secca. Nella stagione umida, che va da ottobre ad aprile, molti punti interessanti sono praticamente irraggiungibili perch\u00e9 allagati, cos\u00ec la stagione di punta per i turisti \u00e8 la stagione secca, che va da maggio a settembre.Gli aborigeni invece riconoscono nella regione del Kakadu sei stagioni:\nComuni.\nAl centro del parco si trova la citt\u00e0 di Jabiru, unico centro abitato situato in un parco nazionale in Australia, che funge da punto di partenza di molti tour anche nel vicino Mary River National Park, dove trovano rifugio milioni di uccelli e dove abbonda il barramundi; si trovano qui un paio di alberghi, fra cui il Four Season Hotel, dalla caratteristica forma di coccodrillo.\nStoria.\nDepositi di uranio furono trovati nell'area di Kakadu fin dal 1953, e nel 1969 \u00e8 iniziata l'estrazione dell'uranio, generando proteste da parte degli aborigeni, sia per ragioni di inquinamento ambientale che per ragioni spirituali, dato che l'area \u00e8 considerata sacra. Si \u00e8 giunti a un compromesso, consentendo l'attivit\u00e0 mineraria limitatamente a dove era gi\u00e0 autorizzata ma non estendondola ulteriormente, creando il parco nazionale a protezione del resto (due aree di estrazione, Ranger e Jabiluka, sono escluse dal parco pur essendone circondate), e riconoscendo agli aborigeni delle royalties. Il parco \u00e8 stato formalmente inaugurato nel 1981, ma la sua prima sezione \u00e8 stata gi\u00e0 aperta al pubblico il 5 aprile 1979.. La produzione nella miniera Ranger \u00e8 cessata nel 2021, mentre quella a Jabiluka non \u00e8 mai iniziata, nonostante i lavori intrapresi.\nFlora.\nEsistono diversi tipi di piante tra cui l'eucalipto e altre piante tropicali come le palme mentre nei fiumi e nelle pozze temporanee si pi\u00f9 trovare il fiore di loto.\nFauna.\nLe attrazioni pi\u00f9 famose sono per\u00f2 costituite dalle zone umide del parco, ove si trovano numerose popolazioni di coccodrilli. Tra gli uccelli sono presenti numerosissime specie, dal becco a sella asiatico agli jacana che saltano di giglio in giglio.\nTra le altre specie di volatili vanno ricordati gli aironi, numerosissimi, e i falchi pescatori.\nPunti di interesse.\nLe attrazioni del parco comprendono l'opportunit\u00e0 di esplorare la storia degli indigeni, della geologia, degli animali e delle piante che hanno reso Kakadu un luogo unico al mondo. Il Warradjan Aboriginal Cultural Centre presenta la cultura degli aborigeni del Kakadu in una forma comprensibile a tutti.\nDi grande interesse etnologico e storico sono le antichissime incisioni rupestri degli aborigeni presenti a Ubirr e Nourlangie Rock. \nA est di Kakadu si estende la terra aborigena di Arnhem, vastissima con una superficie pari a\nquella del Nord Italia. Vi risiedono molti aborigeni che continuano a vivere secondo la tradizione. Per l'accesso\nad Arnhem Land occorre essere in possesso di un permesso, ottenibile contattando il Northern Land Council."}
{"id": "717098", "revid": "663330", "url": "https://it.wikipedia.org/wiki?curid=717098", "title": "Marc Anthony", "text": "Biografia.\nNasce ad East Harlem, un quartiere di Manhattan (New York), il 16 settembre del 1968, figlio di Felipe e Guillermina Mu\u00f1iz, ambedue immigrati portoricani originari di Yauco. Venne chiamato cos\u00ec in omaggio al cantante messicano Marco Antonio Mu\u00f1iz, molto amato dal padre. Fin dall'infanzia, Anthony manifest\u00f2 interesse per la musica e il canto, successivamente lavor\u00f2 nei club di New York come corista cantando in inglese.\nNel 1991 ottenne un contratto con Atlantic Records, dopo essersi fatto notare nella band Latin Rascals. Nello stesso anno, anticipato dal singolo \"Ride on the rhythm\", pubblic\u00f2 il suo primo album \"When the night is over\", che raggiunse la #1 della Billboard charts. Nel 1992 Marc venne contattato dal leggendario Tito Puente per cantare al Madison Square Garden durante un suo concerto: questa fu sicuramente una svolta nella sua carriera.\nIl suo manager lo spinse a cantare in spagnolo. Dopo una breve indecisione, incise una versione salsa di \"Hasta que te conoc\u00ed\". Fu questa una decisione azzeccata che gli cambi\u00f2 la vita, e nel 1993 inser\u00ec la canzone nel suo primo album cantato in spagnolo \"Otra nota\", due volte disco di platino. Nel 1995 pubblic\u00f2 l'album \"Todo a su tiempo\", che gli valse la nomination ai Grammy Awards, anche grazie a canzoni come \"Yo te conozco bien\" e \"Nadie como ella\". Nel 1996 recita del film \"Big Night\" di Stanley Tucci e Campbell Scott.\nCon il successivo album \"Contra la corriente\" del 1997, arriva la consacrazione come cantante di salsa pi\u00f9 venduto al mondo. Nel 1999 pubblica l'album omonimo \"Marc Anthony\", quasi interamente pop cantato in inglese con la produzione di Est\u00e9fano, trainato dal singolo \"I need to know\", che vende milioni di copie e fa aumentare la sua popolarit\u00e0 anche al di fuori del contesto della musica latina, lanciandolo sul mercato internazionale. \"D\u00edmelo\", la versione in spagnolo del successo \"I Need to Know\" gli vale una nomination nel 1999 e il secondo singolo, il successo internazionale \"You Sang to Me\", Nel 2001 pubblica \"Libre\", un disco di salsa in spagnolo; nel 2002 esce l'album \"Mended\", stavolta in inglese, anticipato dal singolo \"I Need You\" (presente anche nella versione in lingua spagnola).\nMarc Anthony si \u00e8 anche distinto come attore, recitando a Broadway nel musical di Paul Simon \"The Capeman\", nel film di Martin Scorsese \"Al di l\u00e0 della vita\", in \"Hackers\" con Angelina Jolie e in altre pellicole. Ha partecipato alla colonna sonora del film \"La maschera di Zorro\" cantando assieme a Tina Arena il brano \"I want to spend my lifetime loving you\", inciso anche in spagnolo con Ana Gabriel.\nDefinito \"il re della salsa\" da un giornale italiano, nel 2004 pubblica \"Amar sin mentiras\", album pop in spagnolo, preceduto dal singolo \"Ahora quien\". Il brano \"Escap\u00e9monos\" \u00e8 cantato in duetto con la moglie Jennifer Lopez, sposata nel giugno dello stesso anno. Sempre nel 2004 esce \"Vali\u00f3 la pena\" praticamente la versione salsa dell'album \"Amar sin mentiras\".\nNell'agosto del 2007 esce il film \"El Cantante\", che lo vede protagonista insieme alla moglie Jennifer Lopez. Il film celebra la vita e la musica del famoso cantante portoricano H\u00e9ctor Lavoe, che tra gli sessanta e settanta ha ridefinito il genere della musica latina e viene considerato da molti l'inventore della salsa. Nello stesso anno esce l'omonima colonna sonora, in cui Marc Anthony ripercorre alcune delle canzoni di H\u00e9ctor Lavoe, accompagnato da musicisti professionisti tra cui alcuni membri dell'orchestra originale di Lavoe. Il film \u00e8 uscito in Italia il 22 aprile 2011. Alcuni mesi dopo il divorzio Pitbull ha estratto come secondo singolo dal suo album \"Planet Pit\" \"Rain Over Me\", brano interpretato in duetto con Anthony. In seguito i due lo hanno eseguito ai Latin Grammy Awards del 2011.\nVita privata.\nNel 1993 ha avuto una relazione di un anno con Debbie Rosado, agente di polizia portoricana, dalla quale ha avuto una figlia nel 1994: Arianna.\nDal 2000 al 2004 Marc Anthony \u00e8 stato sposato con la modella e attrice Dayanara Torres, dalla quale ha avuto due figli: Cristian e Ryan.\nNel 2008 Marc Anthony ha avuto due gemelli, Maximilian ed Emme, dalla seconda moglie Jennifer Lopez. Il 16 luglio 2011, dopo 7 anni di relazione, la coppia ha annunciato il divorzio consensuale tramite il settimanale americano \"People\".\nNel 2014 al 2016 \u00e8 stato sposato con la modella Shannon de Lima. Dal 2017 ha una relazione con la modella italiana Raffaella Modugno."}
{"id": "717099", "revid": "767487", "url": "https://it.wikipedia.org/wiki?curid=717099", "title": "Amdo", "text": "Amdo (Tibet.: \"a mdo\", Chin.: \u5b89\u591a, Pinyin: \u0100ndu\u014d) \u00e8 una delle tre province culturali tradizionali del Tibet insieme a \u00dc-Tsang e Kham.\nLa definizione \u00e8 appunto di provincia culturale perch\u00e9 non \u00e8 stata mai amministrativa, sia come tibetana che come cinese.\nCittadini noti.\n\u00c8 nato l\u00ec nel 1935 Tenzin Gyatso, l'attuale Dalai Lama."}
{"id": "717101", "revid": "125958406", "url": "https://it.wikipedia.org/wiki?curid=717101", "title": "Televisione digitale terrestre in Italia", "text": "L'attivazione della televisione digitale terrestre in Italia deriva dal processo di attuazione in Italia delle raccomandazioni comunitarie in merito al passaggio dalla tradizionale televisione analogica terrestre alla televisione digitale terrestre.\nPer l'Italia il termine ultimo previsto per la conversione da televisione analogica terrestre a televisione digitale terrestre (il cosiddetto \"switch-off\"), e quindi il termine ultimo per aggiornare gli impianti, era il 31 dicembre 2006, ma il Consiglio dei ministri nel dicembre 2005 ha rinviato la cessazione del servizio analogico alla fine del 2008. Il 15 luglio 2006, durante la seconda Conferenza Nazionale sul Digitale Terrestre svoltasi a Napoli, Rai, Mediaset e Telecom Italia Media hanno presentato \"Tiv\u00f9\", la piattaforma unica per il digitale terrestre, un progetto con cui le tre aziende si impegnavano a promuovere il digitale terrestre in Italia e a fornirne i contenuti anche su piattaforma digitale satellitare. L'allora ministro delle comunicazioni Paolo Gentiloni (Governo Prodi II) aveva anche indicato come data realistica per la chiusura della TV analogica il 2012, data ultima imposta dall'Unione europea per il passaggio definitivo al digitale.\nIl 4 luglio 2012 l'Italia ha terminato il passaggio al digitale terrestre.\nPanorama legislativo attuale.\nLa Commissione europea richiede che la conversione da televisione analogica a televisione digitale sia completata entro la fine del 2012 in tutti i Paesi membri dell'UE.\nL'introduzione della tecnologia digitale per le trasmissioni televisive da terra part\u00ec in via sperimentale, sull'esperienza degli altri Paesi europei, a Torino durante il primo governo Prodi. Successivamente con la legge 66/2001 si stabil\u00ec:\nNel 2004 venne emanata la legge di riordino del sistema televisivo italiano ovverosia la legge Gasparri, nella quale sono stati imposti due tipi di limiti alle emittenti sul digitale terrestre:\nQuestioni legali.\nIn Italia il mercato televisivo si pu\u00f2 prestare a molte interpretazioni. Sui ricavi c'\u00e8 un oligopolio in cui tre aziende, Rai, Mediaset e SKY si spartiscono poco pi\u00f9 di 2 miliardi di euro per ciascuno. In particolare la Rai ha la sua fonte di sostentamento per il 50% nel canone e per il restante 50% nella pubblicit\u00e0. Mediaset e SKY hanno ricavi derivanti sia da pubblicit\u00e0 (soprattutto la prima) sia da abbonamenti e PPV. Si deve altres\u00ec sottolineare che, prima del passaggio definitivo al digitale terrestre, Rai e Mediaset si spartivano nell'analogico terrestre oltre il 90% dei ricavi pubblicitari totali (di cui il 40% andava alla tv pubblica, il restante a Mediaset) e oltre l'80% degli ascolti; SKY invece restava dominante nel satellitare con una quota di oltre il 90%.\nAlla fine del 2005 la Commissione europea avvi\u00f2 uno studio propedeutico all'emanazione di una procedura d'infrazione nei confronti dell'Italia \nLa Commissione europea intervenne con una procedura d'infrazione nei confronti dell'Italia dove si chiedeva spiegazione sulla Legge Gasparri in relazione alle modificazioni del sistema radiotelevisivo, alcune delle quali poi giudicate dalla stessa Commissione incompatibili con il diritto comunitario. Nel luglio 2007 venivano accordati all'Italia due mesi di tempo per correggere i rilievi di problematicit\u00e0 evidenziati dalla Commissione nei confronti della Legge Gasparri nella parte relativa al digitale terrestre.\nQuesta procedura d'infrazione fu successivamente sospesa in attesa dell'adozione da parte del Governo Italiano di misure atte a garantire il rispetto del diritto comunitario. Senza la messa a norma conformemente alle decisioni dell'Unione Europea, l'Italia sarebbe stata passibile di una sanzione pecuniaria, inizialmente quantificata dal giornalista Marco Travaglio in 300-400\u00a0000 euro al giorno. Questa multa non dovr\u00e0 pertanto essere pagata se da parte italiana l'azione di recepimento normativo delle richieste promosse in ambito comunitario proseguir\u00e0 nelle tempistiche garantite dal Governo Italiano alla Commissione europea. In attesa del completamento di questo processo le commissarie competenti, ovverosia Viviane Reding e Neelie Kroes, hanno deciso di non adottare ulteriori passi formali contro l'Italia.\nTransizione da analogico a digitale.\nPer poter vedere la televisione digitale la maggior parte degli impianti casalinghi non ha dovuto subire alcuna modifica. Soprattutto gli impianti singoli, nella peggiore delle ipotesi, hanno subito un riorientamento delle antenne, il che sarebbe comunque stato richiesto in molte regioni a causa della ridistribuzione dei siti di trasmissione, cosa che \u00e8 ancora in atto. Alcuni impianti condominiali, in particolare quelli detti \"canalizzati\", hanno dovuto invece essere aggiornati per poter ricevere nuove frequenze rispetto a quelle attualmente visualizzate.\nComunque il passaggio al digitale ha perlomeno avuto come effetto quello di controllare lo stato dell'impianto e l'eventualit\u00e0 di una sua revisione, almeno in qualche componente.\nA fine 2005 il termine di inizio per la migrazione definitiva del segnale televisivo terrestre da analogico a digitale venne rinviato al 2008. In particolare, un decreto dell'ex ministro delle comunicazioni Paolo Gentiloni stabil\u00ec il passaggio completo alle trasmissioni televisive in tecnologia digitale per la Sardegna il 1\u00ba marzo 2008, mentre per la Valle d'Aosta il 1\u00ba ottobre dello stesso anno, restando confermati gli incentivi statali per l'acquisto di decoder digitali terrestri interattivi (con tecnologia MHP) nelle due regioni. Il ministro Gentiloni aveva varato nel 2007 un nuovo piano nazionale delle frequenze migliorando l'efficienza nell'utilizzo delle frequenze, evitando eventuali inutili ridondanze.\nLo switch off, ossia la data della cessazione definitiva delle trasmissioni terrestri della televisione analogica, si \u00e8 verificato il 4 luglio 2012 con sei mesi di anticipo rispetto alla data di termine prevista dall'Unione europea.\nCalendario italiano del passaggio alla TV digitale.\nIn Italia la legge 29 novembre 2007 n. 222 determin\u00f2 che la \"transizione al digitale\" (terrestre) si sarebbe dovuta compiere entro il 31 dicembre 2012. Due allegati alla stessa legge definiscono le zone territoriali e le rispettive scadenze per lo spegnimento della telediffusione di tipo analogico.\nIl 1\u00ba marzo 2011 il CNID (Comitato Nazionale Italia Digitale) stabil\u00ec il calendario con le nuove date per il passaggio al digitale terrestre, a parziale modifica dell'Allegato 2. La bozza provvisoria prevedeva lo switch-off nel 2\u00ba semestre 2011 per Liguria, Toscana, Umbria, Marche, Abruzzo, Molise e provincia di Foggia; invece lo switch-off era previsto nel 1\u00ba semestre 2012 per il resto della Puglia, Basilicata, Calabria, Sicilia. Tale calendario fu nuovamente confermato nella riunione tenutasi il 14 aprile 2011. Il 12 agosto 2011 il Ministero comunic\u00f2 le date ufficiali per il passaggio al digitale terrestre in Liguria, Toscana, Umbria e Marche, mentre per motivi tecnici Abruzzo, Molise e provincia di Foggia avrebbero dovuto eseguire lo \"switch-off\" nel 1\u00ba semestre 2012. Il 21 dicembre 2011 il Ministero comunic\u00f2 le date ufficiali per il passaggio al digitale terrestre di Abruzzo, Molise, Puglia, Basilicata, province di Cosenza e Crotone, Calabria e Sicilia nel 1\u00ba semestre 2012 e tale calendario, il 18 gennaio 2012, fu confermato anche dal presidente dell'Autorit\u00e0 per le Telecomunicazioni Corrado Calabr\u00f2. Il 3 maggio 2012, a 4 giorni dalla partenza degli switch-off, il TAR del Lazio sospese lo switch-off per Abruzzo, Molise e Provincia di Foggia a causa di un ricorso presentato dalle emittenti Napoli Canale 21 e TVI Molise contro l'AGCOM e il Ministero dello Sviluppo Economico ma il 4 maggio il Corecom Abruzzo conferm\u00f2 la partenza dello switch-off almeno per la regione di competenza per il 7 maggio 2012. Il 9 maggio 2012 la Camera di Consiglio prese in esame in via d'urgenza il provvedimento del TAR del Lazio (inizialmente previsto per il 23 maggio), e respinse il ricorso delle tv ricorrenti, ripristinando cos\u00ec le date previste per le altre due zone dell'area tecnica 11.\nAree tecniche e termine per lo spegnimento analogico totale (switch off).\nNota bene: la tabella contiene le date di switch off come erano in programma. Le date effettive potrebbero essere state diverse per la Rai, Mediaset e Cairo Due.\nDigitale terrestre di seconda generazione.\nEntro il 2022, la banda dei 700 MHz dovr\u00e0 essere liberata per l'attivazione dei servizi di telefonia mobile 5G. Si rende quindi necessario aggiornare il sistema di trasmissione, passando dal DVB-T al DVB-T2, previsto a partire dal 1\u00b0 gennaio 2023.\nIl secondo switch-off sar\u00e0 molto pi\u00f9 rapido e silenzioso del primo ed \u00e8 articolato in 4 fasi:\nDa gennaio 2020, alle LCN 100 e 200, sono attivi due cartelli trasmessi due cartelli di test con compressione HEVC che consentono di verificare se il proprio TV sar\u00e0 compatibile con il DVB-T2 e, appunto, l'HEVC. I cartelli sono contenuti in multiplex DVB-T, ma essendo l'HEVC stato lanciato dopo il DVB-T2 \u00e8 assicurata la presenza di entrambi nel caso in cui si riesca a vedere i cartelli. Tuttavia, dopo il 30 giugno 2022 non sar\u00e0 obbligatorio usare questo standard di compressione video.\nStandard adottati.\nIn Italia per il digitale terrestre ci sono i seguenti standard:\nDal 1\u00ba gennaio 2017 i televisori in commercio consentono obbligatoriamente di ricevere i canali televisivi che trasmettono in DVB-T2.\nProblemi di copertura in alcune zone del territorio italiano.\nIl segnale della televisione digitale terrestre non copre in modo sufficiente tutto il territorio: 3 milioni di utenti, il 5% della popolazione, vivono in zone non sufficientemente coperte (anche perch\u00e9 se i disturbi e le interferenze del segnale superano una certa soglia non \u00e8 possibile ricevere le trasmissioni).\nPer aggirare tale problema la piattaforma Tiv\u00f9 ha realizzato la piattaforma satellitare Tiv\u00f9sat."}
{"id": "717102", "revid": "174925", "url": "https://it.wikipedia.org/wiki?curid=717102", "title": "Cuore (Bibbia)", "text": "Nella Bibbia, il termine tradotto con cuore [\u05dc\u05b5\u05d1\u05b8\u05d1 (lebab), \u03ba\u03b1\u03c1\u03b4\u03af\u03b1 (cardia)] rappresenta in primo luogo il muscolo costituente parte dell'apparato circolatorio come pure, per estensione, tutte quelle esperienze che influiscono sul corpo o ne sono influite. Soprattutto nell'Antico Testamento, sentimenti come paura, amore, coraggio, ira, gioia, affanno. odio ecc. sono attribuite al cuore.\nPer questo motivo \"cuore\" giunge a rappresentare l'essere umano, la persona stessa.\nCuore ed anima.\nSecondo la Bibbia, il cuore \u00e8 il centro non solo dell'attivit\u00e0 spirituale, ma di tutte le operazioni della vita umana. \"Cuore\" ed \"anima\" sono spesso usati in modo interscambiabile, ma non ne \u00e8 generalmente il caso.\nIn questo senso \"cuore\" non \u00e8 mai attribuito ad animali, mentre \"anima\" talvolta lo \u00e8.\nSede della vita morale e spirituale.\nIl cuore \u00e8 la \"sede della vita\" di un essere umano, il suo \"centro di controllo\". Il \"cuore\", infatti, determina l'impostazione di fondo della vita morale e spirituale di una persona. Il cuore di una persona pu\u00f2 essere saggio e intelligente, puro, integro, onesto e buono.\nLa coscienza.\nIl cuore \u00e8 pure la sede della coscienza, l\u00e0 dove Dio ha impresso la sua legge morale, la consapevolezza di s\u00e9 stessi.\nCorrotto dal peccato.\nLa condizione del cuore umano dopo la Caduta \u00e8 radicalmente corrotto dal peccato e, in quanto tale, \"concepisce disegni malvagi\".\nIl cuore umano \u00e8 quindi indurito, malvagio, perverso, empio, ingannevole, maligno.\nIl cuore umano \u00e8 detto \"incirconciso\", cio\u00e8 non consacrato a Dio e quindi in linea con ci\u00f2 che \u00e8 vero, giusto e buono.\nPer questo motivo il cuore in questa condizione contamina l'intera vita e carattere di una persona. \"Cattivi pensieri\" provengono dal cuore e \"traboccano\".\nLa durezza del cuore trova espressione quando una persona considera il peccato con leggerezza e sufficienza, riconoscendolo e confessandolo solo in parte; quando \u00e8 piena di orgoglio e presunzione; ingratitudine, disinteresse per la parola e le ordinanze di Dio; quando soffoca la propria coscienza; quando risente la riprensione ed in genere ignora le cose di Dio.\nIl rinnovamento del cuore.\n\u00c8 per questo motivo che il cuore deve essere rinnovato, purificato e rigenerato prima che una persona di buon grado possa ubbidire a Dio.\n\u00c8 quanto avviene quando, attraverso l'annuncio dell'Evangelo di Ges\u00f9 Cristo, Iddio \"apre il cuore\" di una persona: \"C'era ad ascoltare anche una donna di nome Lidia, commerciante di porpora, della citt\u00e0 di Ti\u00e0tira, una credente in Dio, e il Signore le apr\u00ec il cuore per aderire alle parole di Paolo\" (Atti 16:14).\nInfatti, quando lo Spirito di Dio vi opera rigenerazione, \u00e8 il cuore che esprime la propria fede in Cristo: \"...con il cuore si crede per ottenere la giustizia e con la bocca si fa confessione per essere salvati\" (Romani 10:10). Mediante lo stesso Spirito riconosciamo Dio come nostro Padre: \"E, perch\u00e9 siete figli, Dio ha mandato lo Spirito del Figlio suo nei nostri cuori, che grida: \u00abAbb\u00e0, Padre\u00bb\" (Galati 4:6).\nIl processo della salvezza inizia dal cuore allorch\u00e9 riceve con fede la testimonianza di Dio e respinge ci\u00f2 che indurisce e rende ostinato il cuore.\nInizia cos\u00ec l'opera di rigenerazione del cuore umano. Il cuore \u00e8 \"l'uomo interiore\" rigenerato dallo Spirito di Dio: \"...affinch\u00e9 egli vi dia, secondo le ricchezze della sua gloria, di essere potentemente fortificati, mediante lo Spirito suo, nell'uomo interiore\" (Efesini 3:16).\nQuando il cuore \u00e8 rigenerato, esso diventa puro, saldo e fiducioso nel Signore: \"O Dio, crea in me un cuore puro e rinnova dentro di me uno spirito ben saldo\" (Salmi 51:10); \"Egli non temer\u00e0 cattive notizie; il suo cuore \u00e8 saldo, fiducioso nel SIGNORE\" (Salmi 112:7).\n\u00c8 nel cuore che Iddio pone la caparra della futura piena salvezza:\" \"Egli ci ha pure segnati con il proprio sigillo e ha messo la caparra dello Spirito nei nostri cuori\"\" (2 Corinzi 1:22).\nNell'opera della grazia di Dio in Ges\u00f9 Cristo, il cuore occupa un ruolo centrale."}
{"id": "717103", "revid": "1305772", "url": "https://it.wikipedia.org/wiki?curid=717103", "title": "Kham", "text": "Il Kham (lingua tibetana: \u0f41\u0f58\u0f66\u0f0b \"khams\", lingua cinese: \u5eb7, Pinyin: Kang) \u00e8 una vasta regione storica situata ad est del Tibet centrale. Vista l'affinit\u00e0 tra le usanze e le tradizioni di buona parte dei suoi abitanti e quelle dei tibetani, il Kham pu\u00f2 essere considerato una provincia culturale del Tibet.\nLe frequenti guerre che hanno contrapposto le varie trib\u00f9 che lo compongono non hanno mai visto nessuna di queste prevalere ed il Kham non ha mai avuto un'amministrazione centrale propria. Ha dovuto subire alternativamente le invasioni tibetane e cinesi, e l'emarginazione a cui i due stati lo hanno confinato, ma per molti secoli i re (gyampo) delle sue trib\u00f9 sono riusciti a governare autonomamente i loro territori.\nPopolazione.\nLa popolazione del Kham, detta khampa o khamba, \u00e8 composta da 14 gruppi etnici, alcuni dei quali hanno acquisito la cultura tibetana ma gli altri hanno culture e lingue diverse. Nessuna di queste trib\u00f9 \u00e8 contemplata fra i 56 gruppi etnici ufficialmente riconosciuti dalla Cina, e malgrado la loro diversit\u00e0 sono stati inclusi tutti nel gruppo etnico tibetano. Dopo l'invasione cinese e la conseguente \"cinesizzazione\" a cui \u00e8 stato sottoposto, vivono attualmente nel Kham anche molti rappresentanti dell'etnia Han.\nGeografia.\nIl territorio khampa comprende la parte orientale della Regione Autonoma del Tibet, nella quale si estende in venticinque contee, quella occidentale del Sichuan, in sedici contee, ed alcune parti delle province cinesi del Qinghai, in sei contee, e Yunnan, in tre contee.\nAnche il territorio \u00e8 assimilabile a quello del Tibet essendo prevalentemente montagnoso, il Kham \u00e8 anche conosciuto come la terra dei \"quattro fiumi e delle sei catene montuose\", in tibetano \"chuzhi gangdruk\". I corsi d'acqua che lo attraversano sono quelli del Fiume Azzurro, del Mekong, dello Yalong e del Salween.\nStoria.\nVerso la fine del VI secolo d.C. si era affermato il regno Bainang (lupo bianco) di etnia qiang, che aveva conquistato buona parte del territorio Kham.\nL'occupazione tibetana.\nNel settimo secolo l'armata tibetana del re Songtsen Gampo si impadron\u00ec di tutto il Kham, nella sua marcia trionfale che le permise di assoggettare anche il vicino Amdo, buona parte dell'Asia centrale e vasti territori dell'impero cinese, allora retto dalla dinastia Tang, il re spos\u00f2 inoltre la figlia dell'imperatore per suggellare la pace con la Cina.\nNei secoli successivi il Tibet consolid\u00f2 il suo dominio nel Kham introducendo anche la sua religione, il buddhismo tibetano. Nell'821 il re tibetano firm\u00f2 un trattato di pace e non-aggressione con l'imperatore cinese.\nFu proprio durante il periodo in cui il credo buddhista si stava affermando che l'impero tibetano si indebol\u00ec fino al crollo della dinastia nell'842, a cui segu\u00ec la perdita di gran parte delle province conquistate ed il frazionamento del territorio rimasto in diversi regni.\nSgretolamento dell'impero tibetano, l'influenza cinese e la rinascita del buddhismo.\nCon la fine del dominio tibetano gran parte del Kham cadde sotto la sfera d'influenza cinese ed i suoi feudatari si spartirono le terre, si opposero vittoriosamente ai tentativi tibetani di riconquista, si procurarono una sorta di indipendenza con l'acquisizione di titoli ereditari che l'imperatore cinese concesse senza interferire sui loro affari interni, e ripresero a scontrarsi tra loro con numerose guerre.\nLa fine dell'impero tibetano fu decretata dalla contrapposizione tra i buddhisti ed i seguaci della religione b\u00f6n, questi ultimi avevano preso il sopravvento e cacciato da Lhasa tutti i monaci buddhisti, dando inizio a una serie di lotte intestine che portarono allo sgretolamento dello stato. Il buddhismo tibetano si riorganizz\u00f2 nel Kham, nell'Amdo e soprattutto nel Tibet sud-occidentale, che svolse un ruolo da protagonista nella rinascita di tale credo in Tibet verso l'anno 1000. \nSecondo il poema epico di re (gyalpo) Gesar del regno tibetano di Ling, nel Kham orientale, alla fine del XII secolo questi intraprese una serie di guerre vittoriose, tra cui una che sottomise gran parte del Kham. Anche se questa leggenda \u00e8 priva di riscontri storici, la realt\u00e0 era che in quegli anni l'influenza tibetana nel Kham aveva ripreso vigore.\nPrima invasione mongola del Tibet.\nAgli inizi del XIII secolo le armate del condottiero mongolo Gengis Khan sconvolsero l'Asia e in particolare assoggettarono sia il Tibet che la Cina.\nI khampa, forgiati da secoli di guerre intestine, si erano fatti la fama di grandi combattenti, e Gengis Khan prefer\u00ec farseli alleati anzich\u00e9 tentare di sottometterli.\nIn seguito la Cina ed il Tibet furono trasformati in protettorati mongoli, e nel 1271 divenne imperatore cinese Kublai Khan, nipote di Gengis e fondatore della dinastia Yuan. Fece del Tibet un protettorato dei cinesi ed \u00e8 da allora che questi reclamano il controllo del paese. I tibetani dal canto loro affermano che le dinastie imperiali cinesi che sono venute dopo quella Yuan, estintasi nel 1368, non hanno esercitato il protettorato del Tibet, che \u00e8 rimasto invece appannaggio dei mongoli fino al 1720.\nVerso il 1600 una serie di incursioni nel Kham dei Naxi dello Yunnan, a quel tempo vassalli dei cinesi, mise in pericolo le frontiere meridionali tibetane e il governo di Lhasa fece costruire degli avamposti a scopo di protezione.\nNel XVII secolo il regno tibetano di Derge, uno dei tanti mini-stati del Kham orientale, si ingrand\u00ec assorbendo i vicini regni di Ling e di Ben, divenendo l'entit\u00e0 territoriale pi\u00f9 importante del Kham.\nLa seconda invasione mongola.\nNel 1640 si registr\u00f2 l'invasione del Tibet da parte delle truppe di Gushri Khan, re degli ho\u0161uud, un popolo della Mongolia. Questi, su invito del quinto Dalai Lama, sconfisse il nemico del patriarca, il re dello Tsang, e occup\u00f2 il Kham orientale e l'Amdo dove quest'ultimo si era alleato con alcuni feudatari locali. In seguito a tali avvenimenti il re mongolo riunific\u00f2 il Tibet, fece atto di sottomissione al Dalai Lama e gli affid\u00f2 il potere politico e spirituale del paese, ottenendone in cambio il controllo dell'esercito ed il titolo formale di re del Tibet.\nNel 1717 un altro popolo di origine mongola, gli Dzungar, furono chiamati dai tibetani per cacciare le armate del nipote di Gushri Khan, Lha-bzang Khan, inviso alla popolazione per aver destituito il sesto Dalai Lama. Gli Dzungar invasero il Tibet e uccisero Lha-bzang, ma si resero protagonisti di barbarie tali che i tibetani per liberarsene si videro costretti a chiedere l'aiuto dei cinesi, il cui imperatore Kangxi invi\u00f2 delle truppe che presero Lhasa nel 1720. Ebbe cos\u00ec termine dopo cinque secoli il dominio mongolo nel Tibet.\nLo spartizione del Kham tra cinesi e tibetani.\nFu questa probabilmente la prima volta che i tibetani dovettero pagare un tributo ai cinesi, nel 1728, in segno di riconoscenza, il Tibet cedette la maggior parte del Kham orientale che fu inglobata nelle province del Sichuan e dello Yunnan. Ai capi trib\u00f9 locali, tra i quali figurava il re di Derge, fu concesso di continuare a governare come vassalli dell'imperatore cinese con larghi margini di autonomia. Sempre nel XVIII secolo la zona nord del Kham chiamata Yushu entr\u00f2 a far parte della provincia cinese del Qinghai.\nNel XIX secolo uno di questi feudatari, Am-Long, capo del villaggio di Nyarong nel Kham orientale, approfitt\u00f2 delle guerre in cui erano coinvolti il Tibet e la Cina, retta ora dalla dinastia Qing, per impossessarsi dell'intero Kham e crearvi un governo, parallelo a quelli ufficiali tibetano e cinese, che dur\u00f2 trent'anni. Fu solo nel febbraio del 1863 che l'esercito tibetano pose fine alla rivolta sconfiggendo l'armata di Am-Long e mettendolo a morte. Divenne una sorta di eroe nazionale dei khamba, che da quel momento presero a vedere i tibetani come dei tiranni.\nL'ingerenza britannica nei rapporti sino-tibetani.\nNel 1903 le truppe britanniche al comando del colonnello Francis Younghusband occuparono il Tibet per prevenire la possibile assimilazione del paese nella sfera d'influenza dei russi e stabilire accordi commerciali. Nei loro intenti vi era anche quello di sottrarre il Tibet all'influenza cinese.\nLa vittoriosa spedizione dur\u00f2 un anno e l'esercito invasore si ritir\u00f2 lasciando sul campo 5.000 vittime tibetane contro le sole 5 britanniche. Il 7 settembre del 1904 fu firmato un accordo tra le autorit\u00e0 tibetane e quelle britanniche che conferiva a queste ultime il diritto di ingerenza sui rapporti internazionali del Tibet.\nQuesto episodio contribu\u00ec a destabilizzare il paese che appariva ora pi\u00f9 vulnerabile, e la Cina, gi\u00e0 sconfitta dai britannici nelle guerre dell'oppio pochi anni prima, per arginarne il dilagare e nel timore che il Tibet ne diventasse una colonia, approfitt\u00f2 dell'indebolimento per cercare di espandersi nel Kham e nello stesso Tibet.\nAlle conquiste territoriali si accompagn\u00f2 il tentativo di \"cinesizzare\" il Kham, che port\u00f2 a delle rivolte represse nel sangue dai cinesi. Malgrado la strenua resistenza dei khampa, tra i quali i monaci buddhisti, che si distinsero negli scontri con le truppe imperiali, i cinesi si assicurarono tutto il Kham orientale, che si estende ad est del Fiume Azzurro.\nQuando nel 1911 stava per iniziare l'offensiva contro quello occidentale, il millenario impero cinese croll\u00f2, travolto dalla rivoluzione Xinhai promossa dai gruppi nazionalisti, socialisti e repubblicani riunitisi nell'associazione chiamata Tongmenghui, ed al suo posto fu costituita la repubblica cinese.\nNegli anni immediatamente successivi truppe appartenenti a signori della guerra del Sichuan ripresero l'invasione del Kham che fu facilmente respinta dalle truppe tibetane.\nPer definire i confini tra Cina, Tibet e India britannica nel 1914 fu convocata una conferenza a Simla, in base alla quale i tibetani acconsentirono a cedere il territorio che forma la maggior parte dell'attuale Himachal Pradesh ai britannici, dai quali ottennero il beneplacito sulla frontiera sino-tibetana di quel momento, ma i cinesi contestarono le linee di demarcazione e non firmarono, lasciando la questione irrisolta.\nNel 1930 i tibetani riconquistarono alcuni territori ad est del Fiume Azzurro, ma i cinesi li ripresero nel 1932, la tregua che fu firmata in ottobre stabil\u00ec il nuovo confine tra Cina e Tibet lungo il fiume. La parte cinese del Kham form\u00f2 una nuova provincia chiamata Xikang (\u897f\u5eb7\u7701).\nGli scontri che si registrarono prima di fine anno fece ammettere ai governi di Lhasa e Pechino di non riuscire a controllare rispettivamente le forze khampa e quelle del Sichuan, e si venne a creare sui due lati del fiume una sorta di stato cuscinetto diviso al suo interno in zone governate da principi, abati e re locali.\nNel 1933 5.000 guerriglieri khampa saccheggiarono la citt\u00e0 di Lijiang nello Yunnan, inoltre i khampa orientali rifiutarono di riconoscere l'autorit\u00e0 e la valuta cinese, tentando invano anche di istituire forme di auto-governo nella citt\u00e0 meridionale di Batang e nel nord della regione tra il 1931 ed il 1939.\nL'invasione cinese.\nNel 1950 dopo che la rivoluzione del 1949 dei comunisti di Mao Tse-tung aveva rovesciato il regime istituito nella repubblica cinese dal leader nazionalista Chiang Kai-shek, 40.000 soldati dell'esercito popolare di liberazione della neonata repubblica popolare cinese, occuparono la parte occidentale del Kham a cui venne dato il nome di Qamdo ed assegnato la status di territorio a statuto speciale.\nL'anno seguente il governo tibetano fu costretto ad ratificare l'accordo dei 17 punti proposto dai cinesi e a capitolare senza combattere.\nTale accordo prevedeva il rispetto delle tradizioni tibetane ed un graduale inserimento delle politiche cinesi nella realt\u00e0 locale ma non valeva per i territori khamba che facevano gi\u00e0 parte della Cina. Le pesanti imposizioni nella regione provocarono rivolte duramente sedate dai cinesi, che arrivarono a bombardare con l'aviazione i monasteri in cui si erano asserragliati i khamba ribelli. Vennero anche imposte pesanti tasse sui monasteri, sia per indebolirli come centri di potere che per finanziare le costose campagne di occupazione.\nIn questa fase la repubblica cinese di Chiang Kai-shek, che si era ricostituita a Taiwan, forn\u00ec armi e denaro alla guerriglia, le cui fila si ingrossarono e le cui azioni si moltiplicarono. Ci\u00f2 port\u00f2 all'inasprimento delle misure governative, che raggiunsero alti livelli di repressione, tra il 1956 ed il 1957 nella sola zona di Garz\u00ea, sul lato orientale del Fiume Azzurro, persero la vita 4.500 persone. Una buona parte dei khamba si rifugi\u00f2 a Lhasa ma la resistenza non cedette e caus\u00f2 grosse perdite tra le truppe di Pechino.\nLe autorit\u00e0 governative furono costrette ad ammettere che le scelte operate nel Kham erano state un fallimento e si sedettero al tavolo dei negoziati con i ribelli, le cui proposte prevedevano un rinvio di sei anni delle riforme ed il ritiro dell'esercito dal Tibet. La tregua diede respiro alle forze cinesi che si ritirarono dal Tibet ma furono dispiegate, col disappunto dei khamba, nel Kham orientale, il Xikang, che venne annesso alla provincia del Sichuan.\nLa lotta riprese con violenza tra le truppe cinesi e la guerriglia che, vistasi tradita dagli sviluppi del ritiro cinese dal Tibet e dalla passivit\u00e0 delle autorit\u00e0 tibetane, infiltr\u00f2 diversi agenti a Lhasa nel tentativo di sobillare la rivolta anche tra le masse popolari tibetane. Intanto le citt\u00e0 Khamba si spopolavano, la popolazione di Golok nell'Amdo si ridusse dalle 120.000 persone del 1957 alle 6.000 del 1963.\nNel 1965 il territorio di Qamdo, il Kham occidentale, fu inglobato nella regione autonoma del Tibet.\nI khamba infiltrati in Tibet formarono la Chushi Gangdruk, la pi\u00f9 grande organizzazione guerrigliera del Tibet, che a partire dal 1957 ricevette armi e assistenza dagli USA. Nel 1959 promossero gli scontri che sconvolsero Lhasa, una vera battaglia che ebbe come conseguenza la recrudescenza della repressione cinese. In seguito i guerriglieri si concentrarono dapprima nel sud del paese, e poi stabilirono le loro basi nel nord del Nepal.\nCi vollero 15 anni per ridurre alla quasi inoffensivit\u00e0 la Chushi Gangdruk, ed i cinesi hanno raggiunto tale scopo con la normalizzazione dei rapporti diplomatici con gli Stati Uniti, cui ha fatto seguito l'interruzione della collaborazione americana con la guerriglia.\nSi calcola che dall'inizio dell'invasione sia stato compiuto il genocidio di circa 1.200.000 tibetani e distrutti 6.000 monasteri, a queste accuse i cinesi tuttora replicano che questo era il prezzo da pagare per sradicare il sistema feudale, la servit\u00f9 della gleba e lo schiavismo dal paese.\nGli scontri nel Kham proseguono ancora ai giorni nostri, in particolar modo per protestare contro le restrizioni religiose operate nei monasteri dalla politica di Pechino.\nTerremoto dello Yushu.\nNell'aprile del 2010 una serie di scosse sismiche, che hanno toccato la magnitudo di 6,9 M ha devastato la zona di confine tra la provincia del Qinghai e la Regione Autonoma del Tibet, un'area che per tradizione fa parte del Kham settentrionale. Il tragico evento, conosciuto come il terremoto dello Yushu, ha causato la perdita di circa 3.000 vite umane ed ingenti danni agli edifici ed alle infrastrutture.\nBibliografia.\n Van Praag, Michael C. van Walt - \"The Status of Tibet: History, Rights, and Prospects in International Law\", Boulder: Westview Press, 1987 ISBN 081330394X.\n Heil, Nick - \"Dark Summit: The Extraordinary True Story of One of the Deadliest Seasons on Everest\", Virgin Books Limited, 2008, 288 pagine, ISBN 9780753513590"}
{"id": "717104", "revid": "37401", "url": "https://it.wikipedia.org/wiki?curid=717104", "title": "Modo (diritto)", "text": ""}
{"id": "717107", "revid": "767487", "url": "https://it.wikipedia.org/wiki?curid=717107", "title": "Peugeot Buxy", "text": "Il Buxy \u00e8 uno scooter Peugeot prodotto dalla suddetta casa dal 1994 al 1998.\nEsistono tre scooter diversi realizzati sullo stesso telaio:\noltre al \"Buxy\", lo Speedake e lo Zenith.\nIl Buxy \u00e8 lo scooter con le caratteristiche adatte per il fuoristrada, lo Speedake \u00e8 quello pi\u00f9 sportivo mentre lo Zenith \u00e8 lo scooter adatto per muoversi in citt\u00e0.\nTra le particolarit\u00e0 del Buxy vi \u00e8 la mancanza del vano sottosella, spostato nella parte anteriore dello scooter.\nLo scooter si presenta molto leggero (85\u00a0kg) e facile da manovrare ed \u00e8 dotato di ottima tenuta di strada soprattutto grazie alle ampie gomme (anteriore 120-90-10 / posteriore 130-90-10).\nMonta un blocco motore Honda 2 tempi di 50cc montato in posizione verticale, raffreddato ad aria e forcella anteriore a steli rovesciati showa.\nI freni sono a disco anteriori e a tamburo posteriori; e dotato inoltre di miscelatore automatico per la benzina e l'olio."}
{"id": "717109", "revid": "1875050", "url": "https://it.wikipedia.org/wiki?curid=717109", "title": "Human Rights Watch", "text": "Human Rights Watch \u00e8 un'organizzazione non governativa internazionale che si occupa della difesa dei diritti umani. La sua sede principale \u00e8 a New York.\nHuman Rights Watch produce ricerche e studi sulle violazioni delle norme internazionali sui diritti umani come sono state definite dalla Dichiarazione Universale dei Diritti dell'Uomo e da altre norme sui diritti umani accettate a livello internazionale.\nLo scopo di questa organizzazione \u00e8 porre all'attenzione della comunit\u00e0 internazionale gli abusi che avvengono, al fine di imporre ai governi imputati di essi un cambiamento dei comportamenti e delle leggi.\nLe ricerche sono mirate alla scoperta di situazioni che possano generare preoccupazione e attenzione nelle comunit\u00e0 locali e internazionali, anche avvalendosi del supporto mediatico per poter meglio denunciare le varie forme di ingiustizia. I problemi che Human Rights Watch solleva spaziano dai vari tipi di discriminazione (religiosa, razziale, politica) all'utilizzo della tortura, passando per il fenomeno dei bambini-soldato, per la corruzione politica e per gli abusi che avvengono nelle procedure di giustizia penale (come nel processo a Saddam Hussein).\nHuman Rights Watch documenta e riporta anche le violazioni delle leggi di guerra e delle leggi umanitarie internazionali nelle situazioni belliche.\nStoria.\nHuman Rights Watch fu fondata sotto il nome di Helsinki Watch nel 1978 per monitorare il rispetto da parte dell'Unione Sovietica degli accordi di Helsinki. Con il tempo l'organizzazione crebbe, creando nuovi 'watch committees' (commissioni di vigilanza) per poter coprire con l'azione di indagine e denuncia il maggior numero possibile di zone del mondo. Nel 1988 tutte le commissioni di vigilanza si unirono in Human Rights Watch. Tra i primi fondatori si annovera Robert L. Bernstein, che fu anche presidente dell'organizzazione.\nHuman Rights Watch \u00e8 una delle sei organizzazioni non governative (ONG), che nel 1998 fondarono la Coalizione per fermare l'uso di bambini soldato; inoltre l'organizzazione ha dato, e d\u00e0, un fortissimo apporto alla Campagna Internazionale per l'abolizione delle mine terrestri. Quest'ultima riunisce un gruppo di gruppi della societ\u00e0 civile, a livello mondiale, che si sono battuti fino ad ottenere la Convenzione di Ottawa, che sancisce il divieto di utilizzo di mine antiuomo.\nOgni anno Human Rights Watch conferisce aiuti economici su base planetaria agli scrittori che ne hanno bisogno poich\u00e9 considerati vittime di persecuzione; questi fondi prendono il nome di Hellman e Hammett. Essi sono finanziati, infatti, con i beni della drammaturga Lillian Hellman e del romanziere Dashiell Hammett che fu per molto tempo suo compagno. Inoltre, il fondo Hellman/Hammett \u00e8 impegnato per accrescere la consapevolezza sulle situazioni di censura che avvengono nel mondo.\nConformemente alla Dichiarazione Universale dei Diritti dell'Uomo, Human Rights Watch si oppone alle violazioni di basilari diritti dell'uomo, quali la pena di morte e la discriminazione in base all'orientamento sessuale. Human Rights Watch sostiene e appoggia le lotte a favore di fondamentali diritti quali la libert\u00e0 di religione e la libert\u00e0 di stampa.\nHuman Rights Watch \u00e8 membro fondatore dell'IFEX gi\u00e0 \"International Freedom of Expression Exchange\", una rete globale di ONG che ha il compito di accertare episodi di censura che avvengono nel mondo.\nNel 2010, Human Rights Watch aveva uno staff di 300 collaboratori. Nel 2010, il finanziere e filantropo George Soros ha concesso a Human Rights Watch un finanziamento di 100 milioni di dollari in dieci anni, la pi\u00f9 grande donazione ricevuta da HRW nella sua storia e la pi\u00f9 grande mai fatta da Soros a un'organizzazione non governativa. La donazione aveva come scopo l'espansione della presenza globale di HRW e l'incremento del suo budget annuale da 48 a 80 milioni di dollari in cinque anni. Nel 2015, HRW ha avuto 68,5 milioni di dollari di entrate e 75,7 milioni di dollari di spese. \nL'attuale direttore esecutivo di Human Rights Watch \u00e8 Kenneth Roth, che detiene la carica dal 1993. Roth si \u00e8 laureato alla Yale Law School ed alla Brown University; suo padre fugg\u00ec dalla Germania hitleriana nel 1938. Roth cominci\u00f2 ad occuparsi di diritti umani dopo la dichiarazione della legge marziale in Polonia nel 1981, e pi\u00f9 tardi si \u00e8 battuto per i problemi di Haiti.\nNotizie recenti.\nUna delle ultime campagne di Human Rights Watch ha criticato il governo della Giordania per l'arresto di funzionari eletti che avevano elogiato Abu Musab al-Zarqawi, capo di Al-Qa'ida in Iraq, alle cerimonie tenutesi in risposta alla sua morte. Human Rights Watch ha anche espresso una forte condanna verso gli omicidi di massa e le carestie imposte dal governo durante l'ultimo decennio dell'ex leader iracheno Saddam Hussein.\nA Zhanaozen, in Kazakistan il 16 dicembre 2011, gli operai dell'industria petrolifera della Ersai Caspian, controllata dalla Saipem, gruppo ENI, dopo oltre sei mesi di sciopero, hanno manifestato per i propri diritti; sono state uccise dalla polizia locale 12 persone. Human Rights Watch ha pubblicato un dossier sulla vicenda: le indagini condotte da diversi ispettori di Human Right Watch, mettono in evidenza continue violazioni dei diritti dei lavoratori da parte della Ersai Caspian controllata dall'ENI, che per molto mesi hanno rifiutato ogni trattativa sulle richieste salariali dei lavoratori, licenziando gli operai sindacalmente pi\u00f9 attivi, a minacciarli e in qualche caso anche a farli aggredire fisicamente.\nPubblicazioni.\nHuman Rights Watch pubblica denunce su vari argomenti e compila rapporti annuali (\"World Report\"), presentando compendi sullo stato dei diritti umani a livello mondiale.\nTra le pubblicazioni maggiori degli ultimi tempi si vedano quelle sul Genocidio in Ruanda del 1994 e sui conflitti nella Repubblica Democratica del Congo.\nConfronto con Amnesty International.\nHuman Rights Watch \u00e8 molto pi\u00f9 piccola di Amnesty International. La sede legale si trova negli Stati Uniti, mentre Amnesty International ha come paese di provenienza il Regno Unito. Human Rights Watch, inoltre, combatte apertamente le proprie lotte anche contro singoli individui, colpevoli di gravi reati, chiedendone l'incarcerazione e pene severe: recentemente \u00e8 stata lanciata una campagna contro il capo dello Stato del Sudan, dopo il suo tacito assenso alla strage del Darfur.\nI suoi documenti sugli abusi dei diritti umani includono spesso analisi dettagliate dei contesti politici e storici dei conflitti oggetto di studio. Alcune di esse sono state pubblicate da riviste accademiche. Tutti i rapporti, d'altro canto, si sforzano di limitare i contenuti analitici, concentrandosi piuttosto su specifici approfondimenti relativi alle violazioni dei diritti umani.\nPolemiche.\nHanno suscitato forti polemiche dichiarazioni di sostegno da parte di Human Rights Watch verso le azioni illegali della CIA di cattura, deportazione e detenzione clandestina di sospetti terroristi, azioni conosciute come Extraordinary rendition."}
{"id": "717111", "revid": "767487", "url": "https://it.wikipedia.org/wiki?curid=717111", "title": "Sega musicale", "text": "La sega musicale, detta anche sega cantante o sega ad arco, \u00e8 uno strumento musicale atipico.\nCostruzione e uso.\nLo strumento \u00e8 formato da una normale sega trapezoidale da falegname in acciaio. Si suona con un archetto da contrabbasso, violoncello, violino o percossa attraverso l'utilizzo di martelletti. Si suona da seduti, con il manico della sega tra le cosce, i denti rivolti verso di noi e la punta afferrata con la mano sinistra (se non si \u00e8 mancini), oppure la si pu\u00f2 suonare in piedi incastrando il manico tra le ginocchia unite, o usando appositi sostegni creati artigianalmente. La mano destra manovra l'arco mentre la sinistra regola l'intonazione piegando la lama.\nL'estensione pu\u00f2 andare da due a quattro ottave circa. L'intonazione delle note pu\u00f2 essere regolata solo con l'orecchio, visto che \u00e8 difficile determinare quale curvatura sia necessaria per produrre una determinata altezza.\nCaratteristiche sonore.\nIl suono \u00e8 contemporaneamente dolce e vibrante, lamentoso; pu\u00f2 ricordare quello del theremin. Non sono possibili passaggi di agilit\u00e0 e note brevi, data la lunga risonanza della lama. La dinamica \u00e8 piuttosto limitata. Oltre al suono prodotto con l'arco, la sega pu\u00f2 essere suonata anche con bacchette morbide, creando un effetto misterioso.\nSebbene sia elencata tra gli strumenti \"accessori\" dei percussionisti, la sega musicale richiede una certa perizia nell'uso dell'arco ed un buon orecchio melodico. Lo strumento viene quindi suonato da uno specialista, da un percussionista o da un suonatore di strumenti ad arco dotato della necessaria apertura mentale.\nPrincipali produttori e modelli famosi.\nLe seghe musicali sono state prodotte per oltre un secolo, dapprima negli Stati Uniti, in seguito nel resto del mondo.\nStoria, esecutori e repertorio.\nNasce come strumento popolare intorno alla met\u00e0 del XIX secolo. A partire dagli anni 1920 ebbe un certo uso presso le orchestre di musica leggera, dei circhi, di variet\u00e0 e di jazz.\nTra i grandi virtuosi di questo curioso strumento va ricordato il tedesco Friedrich che nel 1928 suon\u00f2 alla Staatsoper di Berlino un recital solistico diretto da Erich Kleiber.\nLa sega compare, tra le altre composizioni, in opere di Mauricio Kagel, Krzysztof Penderecki, Azio Corghi, Salvatore Sciarrino, Fabio Nieder."}
{"id": "717116", "revid": "1516087", "url": "https://it.wikipedia.org/wiki?curid=717116", "title": "Stazione Leopolda (Firenze)", "text": "La stazione Leopolda \u00e8 stata la prima stazione ferroviaria costruita a Firenze (la seconda a entrare in servizio dopo la stazione di Firenze Santa Maria Novella) ed oggi \u00e8 adibita a sede per meeting, congressi e varie manifestazioni. Si trova in viale Fratelli Rosselli sui viali di Circonvallazione.\nStoria.\nDopo l'ottenimento della concessione governativa nel 1837, nel 1841 iniziarono i lavori per collegare Firenze con una ferrovia verso Livorno (quando era gi\u00e0 attiva la linea Livorno - Pisa, la prima della Toscana). A Firenze fu prevista una stazione a capolinea, per la quale il Granduca Leopoldo II incaric\u00f2 l'architetto Enrico Presenti, da ubicarsi in uno spiazzo appena fuori delle mura, vicino a Porta al Prato.\nI lavori procedettero un po' a rilento, e quando, il 12 giugno 1848, venne inaugurata, si era gi\u00e0 iniziato a costruire una seconda stazione per la linea verso Pistoia e Lucca, pi\u00f9 centrale, nelle vicinanze della Basilica di Santa Maria Novella, che venne dedicata alla moglie del Granduca Maria Antonia di Borbone-Due Sicilie: la futura Firenze Santa Maria Novella. Il 3 febbraio 1848 la Stazione Maria Antonia veniva inaugurata, mentre per la Stazione Leopolda (dedicata al Granduca) si dovette aspettare fino al 12 giugno dello stesso anno.\nIl grande corpo dello scalo era progettato su tre grandi vani, uno centrale per i binari e gli arrivi/partenze e due laterali per i servizi, decorati in stile neoclassico.\nCon il tempo, per\u00f2, la stazione pi\u00f9 centrale vedeva un crescere continuo di passeggeri e si decise di dirottarvi tutte le linee regionali e nazionali, prima della chiusura della stazione Leopolda, avvenuta gi\u00e0 nel 1860.\nInizi\u00f2 cos\u00ec la questione di come riutilizzare l'edificio. Nel 1861 i locali vennero riadattati da Giuseppe Martelli al fine di ospitarvi la prima Esposizione Nazionale; ad essa, inaugurata dal re Vittorio Emanuele II, parteciparono pi\u00f9 di seimila espositori nei pi\u00f9 disparati campi delle arti, delle scienze e delle industrie italiane; essa fu visitata da circa trentamila persone. Questa fu una delle prime occasione nelle quali vennero esposti quadri della nascente scuola dei macchiaioli. Il risultato, per\u00f2, tutto sommato deludente per gli organizzatori (i paganti furono alla fine solo tremila circa), port\u00f2 a non ripetere l'esperienza.\nDurante il periodo di Firenze Capitale (1865-1871) vi fu ospitata la Direzione generale delle gabelle e della dogana, dopo una ristrutturazione architettonica a cura dell'architetto Marco Treves, che sopraelev\u00f2 i corpi laterali, li suddivise e ricav\u00f2 altre stanze per gli uffici, creando un mezzanino.\nOltre agli uffici, la stazione ospit\u00f2 anche un'officina per la manutenzione dei treni, usando in piccola parte i vecchi binari ferroviari. Pi\u00f9 tardi, dal 1905 l'officina venne potenziata, usando gli spazi lasciati vuoti dagli uffici gi\u00e0 trasferiti a Roma.\nDurante la prima guerra mondiale, poi, vi venne creato un laboratorio di industria pesante per la produzione di proiettili. Nel successivo conflitto, invece, gli stabilimenti si dedicarono esclusivamente alla riparazione del materiale rotabile. Durante l'occupazione nazista gli operai appartenenti ai movimenti della Resistenza compirono sabotaggi e imboscamenti di materie prime, almeno fino al bombardamento del 2 maggio 1944, che fece chiudere le officine.\nDal dopoguerra l'edificio ha subito altre modifiche e sottrazioni, che ci hanno consegnato sostanzialmente un grande locale al centro dell'edificio, usato fino al 1993 come deposito ferroviario, prima di avviare un processo di recupero dei locali superstiti della stazione, da usare come spazio polivalente, a partire da un'intuizione di Mario Mariotti, che la us\u00f2 per la prima volta con l'iniziativa del \"Muro d'Artista\".\nStruttura polivalente.\nOggi \u00e8 uno degli spazi pi\u00f9 duttili della citt\u00e0, gestito da Stazione Leopolda S.r.l. (una societ\u00e0 di Pitti Immagine), con il grande vano dell'ex officina usato di volta in volta per manifestazioni e eventi diversi, dalla musica alla moda, dalle fiere mercato alla discoteca.\nLa sua valorizzazione come spazio teatrale \u00e8 legata alle iniziative di \"Fabbrica Europa\", ideata all'inizio degli anni '90 da Progetti Toscani Associati, che qui ha richiamato artisti internazionali per eventi di danza, musica, teatro, arti visive, incontri, laboratori e produzioni indipendenti. Si tratta di uno spazio che, per le sue caratteristiche, sembra votato ad accogliere programmi interdisciplinari ed eventi significativi della contemporaneit\u00e0, oltrepassando sia le frontiere di genere tra le diverse discipline, sia le frontiere geografiche tra le diverse culture.\nIl festival \"Fabbrica Europa\" \u00e8 diventato un evento cittadino, nazionale e internazionale di primo piano e si tiene ogni anno a maggio.\nA partire dal 2010 la \"Leopolda\" \u00e8 la sede in cui ogni anno, in autunno, avvengono i convegni politici tematici ideati e lanciati dall'allora sindaco di Firenze Matteo Renzi, che prendono il nome dalla struttura stessa.\nStazione di Firenze Porta al Prato.\nDall'8 dicembre 2008 due binari della vecchia stazione Leopolda sono riutilizzati per la nuova stazione di testa di Firenze Porta al Prato, che serve per il collegamento metropolitano Firenze Porta al Prato-Empoli.\nInterscambi.\nDal 2010, di fronte alla facciata della stazione, vi \u00e8 la fermata \"Porta al Prato-Leopolda\" della tranvia T1 Firenze-Scandicci."}
{"id": "717117", "revid": "599013", "url": "https://it.wikipedia.org/wiki?curid=717117", "title": "Francisco Fern\u00e1ndez Ochoa", "text": "Era fratello di Juan Manuel, Blanca, , tutti sciatori alpini di alto livello.\nBiografia.\nNato a Madrid nel 1950 e figlio di un uomo d'affari, pass\u00f2 gran parte della sua vita nella vicina Cercedilla, sulla Sierra del Guadarrama, .\nCarriera sciistica.\nStagioni 1963-1971.\nAttivo negli anni sessanta e settanta, ; la sua specialit\u00e0 era lo slalom speciale ma gareggiava in tutte le specialit\u00e0 dell'epoca, quindi anche in discesa libera, slalom gigante e combinata. Debutt\u00f2 in campo internazionale in occasione dei X Giochi olimpici invernali di dove, diciottenne, si classific\u00f2 38\u00ba nella discesa libera, 38\u00ba nello slalom gigante e 23\u00ba nello slalom speciale.\nIl 26 gennaio 1969 ottenne il suo primo piazzamento in Coppa del Mondo, il 6\u00ba posto nello slalom speciale di Meg\u00e8ve, mentre nella stagione successiva esord\u00ec ai Campionati mondiali: nella rassegna iridata della Val Gardena fu 9\u00ba sia nello slalom speciale, sia nella combinata.\nStagioni 1972-1974.\nAgli XI Giochi olimpici invernali di , dopo essere stato portabandiera della Spagna durante la cerimonia di apertura, vinse la medaglia d'oro nello slalom speciale (valida anche ai fini dei Mondiali del 1972) nella gara del 13 febbraio, precedendo gli italiani Gustav e Roland Th\u00f6ni e conquistando cos\u00ec il primo oro olimpico della Spagna ai Giochi olimpici. Non complet\u00f2 invece la gara di slalom gigante. Nello stesso anno fu portabandiera della sua nazione anche durante la cerimonia d'apertura dei Giochi della XX Olimpiade estiva, , ai quali tuttavia non prese parte.\nNel 1974 Fern\u00e1ndez Ochoa increment\u00f2 il proprio palmar\u00e8s vincendo la medaglia di bronzo nello slalom speciale ai Mondiali di Sankt Moritz; ottenne inoltre la sua unica vittoria, nonch\u00e9 primo podio, in Coppa del Mondo, a Zakopane il 6 marzo precedendo Gustav Th\u00f6ni e Hansi Hinterseer.\nStagioni 1975-1980.\nNella stagione 1974-1975 in Coppa del Mondo ottenne il suo miglior piazzamento di carriera nella classifica generale, 9\u00ba, e sal\u00ec per l'ultima volta sul podio con il 2\u00ba posto nella combinata di Meg\u00e8ve del 1\u00ba febbraio. L'anno dopo ai XII Giochi olimpici invernali di , dopo essere stato nuovamente portabandiera durante la cerimonia di apertura, si classific\u00f2 38\u00ba nella discesa libera, 24\u00ba nello slalom gigante, 9\u00ba nello slalom speciale e 6\u00ba nella combinata, disputata in sede olimpica ma valida solo per i Mondiali del 1976.\nNel 1980 ottenne il suo ultimo piazzamento in Coppa del Mondo (8\u00ba nella combinata di Lenggries del 12 gennaio) e partecip\u00f2 ai XIII Giochi olimpici invernali di . Anche in questo caso fu portabandiera durante la cerimonia di apertura; si piazz\u00f2 quindi 27\u00ba nella discesa libera, 22\u00ba nello slalom gigante, 22\u00ba nello slalom speciale e 5\u00ba nella combinata valida per i Mondiali del 1980.\nAltre attivit\u00e0.\n divenne membro del comitato organizzatore dei Mondiali della Sierra Nevada, che si sarebbero disputati nel 1996, e lavor\u00f2 anche come commentatore sportivo.\nMor\u00ec a Cercedilla, a causa di un tumore linfatico, all'et\u00e0 di 56 anni.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "717122", "revid": "767487", "url": "https://it.wikipedia.org/wiki?curid=717122", "title": "Ad occhi aperti", "text": "Ad occhi aperti (\"Wide Awake\") \u00e8 un film del 1998 diretto da M. Night Shyamalan.\nLa pellicola narra l'esperienza di un bambino di 10 anni che, perso il nonno, si interroga sulla sua scomparsa e va alla ricerca di Dio.\nTrama.\nIl piccolo Josh si appresta ad affrontare un nuovo anno scolastico poco dopo aver perso l'amatissimo nonno. Quest'evento lo ha scosso enormemente e per dare una risposta ai tanti interrogativi esistenziali e religiosi che lo attanagliano decide che la soluzione possa essere solo una: andare alla ricerca di Dio.\nCos\u00ec, dai colloqui con le insegnanti suore, col prete confessore, con i genitori, con la sorella maggiore e perfino con i suoi compagni, Josh cerca in tutti i modi di capire quale sia la strada che porta a Dio.\nIl controverso cammino alla ricerca di Dio, alla fine dell'anno scolastico far\u00e0 capire a Josh quanto sia cresciuto, dopo una serie di esperienze vissute con grande consapevolezza. Molti convincimenti che aveva in precedenza verranno ribaltati: piet\u00e0, amore, amicizia, avranno assunto un significato pi\u00f9 pieno rispetto al passato. E questa crescita sar\u00e0 stata ottenuta anche a seguito della dolorosa perdita del nonno che poi, forse, non si \u00e8 allontanato da lui cos\u00ec tanto.\nDistribuzione.\nQuesta commedia drammatica di Shyamalan, suo secondo lungometraggio, dovette aspettare ben 3 anni prima di uscire nelle sale americane, mentre in Italia venne distribuita direttamente in home video."}
{"id": "717128", "revid": "1341291", "url": "https://it.wikipedia.org/wiki?curid=717128", "title": "Freccia Vallone 2005", "text": "La Freccia Vallone 2005, sessantanovesima edizione della corsa e valevole come nona prova del circuito UCI ProTour, si svolse il 20 aprile 2005 su un percorso di 201,5 km da Charleroi al muro di Huy e fu vinta dall'italiano Danilo Di Luca.\nPercorso.\nLa corsa partiva da Charleroi, nella provincia dell'Hainaut, per poi spostarsi verso est e raggiungere Huy, dove i corridori passavano per il primo dei tre giri previsti ed affrontavano, in ognuno di essi, gli 1,3\u00a0km del muro di Huy, con pendenze in alcuni tratti maggiori del 15%. Oltre a questo, il percorso attraversava diverse altre piccole salite, tra cui la C\u00f4te de Bellaire (km 160), la C\u00f4te de Bohissau (km 171,5) e la C\u00f4te de Ahin (km 190,5) erano le pi\u00f9 impegnative.\nSquadre e corridori partecipanti.\nPresero parte alla prova le venti squadre con licenza UCI ProTeam. Ammesse tramite l'assegnazione di \"wild-card\" furono Landbouwkrediet-Colnago, AG2R Pr\u00e9voyance, MrBookmaker.com-SportsTech, Chocolade Jacques-T Interim e RAGT Semences.\nResoconto degli eventi.\nI primi chilometri furono subito movimentati, con l'attacco di Fr\u00e9d\u00e9ric Finot (Fran\u00e7aise des Jeux) dopo 15\u00a0km, raggiunto poi da Jef Peeters (Jacques), Kurt Van de Wouwer (MrBookmaker) e Oliver Kaisen (RAGT). Superati i 50\u00a0km dalla partenza il vantaggio dei battistrada era di 13 secondi e dal gruppo si staccarono Beno\u00eet Poilvet (Cr\u00e9dit Agricole), Davide Bramati (Quick Step) e Jens Voigt (CSC) che raggiunsero i fuggivi formando un gruppetto di sette atleti.\nIl gruppo principale lasci\u00f2 spazio alla fuga e al primo passaggio sul muro di Huy (km 65) il vantaggio dei sette in testa era di 2'45\" e sal\u00ec fino a 3'10\" al termine della discesa. Nel tragitto verso il secondo passaggio sul muro di Huy il vantaggio inizi\u00f2 a calare e, dopo il muro, grazie al lavoro della Liquigas di Danilo Di Luca, coadiuvata da Marco Serpellini, il distacco scese a poco pi\u00f9 di un minuto.\nNel gruppo di testa, al passaggio sulla C\u00f4te de Pailhe (km 132,5), Voigt riusc\u00ec a mantenere il distacco intorno a 1'15\" per una decina di chilometri. A 60\u00a0km dal traguardo lo stesso tedesco attacc\u00f2, solo Peeters riusc\u00ec a seguirlo e il vantaggio sal\u00ec rapidamente a 2 minuti, visto il poco accordo nel gruppo principale. Sulla C\u00f4te de Bellaire a 43\u00a0km dal traguardo, Voigt attacc\u00f2 ancora staccando il compagno di fuga con la speranza di affrontare da solo il muro di Huy, con un vantaggio dal gruppo che si attestava ancora a 1'47. Il tentativo di attacco di Rik Verbrugghe (Quick Step), che raggiunse Peeters, fu riassorbito dal gruppo mentre Voigt procedeva a 1'52\".\nL'inseguimento del tedesco, leader solitario della corsa, inizi\u00f2 a farsi consistente ai piedi della C\u00f4te de Ahin a 12\u00a0km dal traguardo, quando Voigt precedeva il gruppo di un solo minuto. Lungo la salita perse molto terreno e il kazako Andrej Ka\u0161e\u010dkin si lanci\u00f2 all'inseguimento. In cima alla C\u00f4te, Voigt distanziava Ka\u0161e\u010dkin di 15 secondi e il gruppo di 25\". Al passaggio nel comune di Huy, il tedesco aveva gi\u00e0 ceduto la testa della corsa a Ka\u0161e\u010dkin, Chavanel, Pereiro e Pineau, ma i quattro non furono in grado di staccare gli inseguitori prima dell'inizio della salita. Il gruppo si present\u00f2 quindi compatto ai piedi del muro di Huy, a 1,3\u00a0km dal traguardo, con Di Luca, Freire, Vinokurov, Rebellin, Sinkewitz, Kirchen e Celestino nelle posizioni di testa. A 200 metri dall'arrivo attacc\u00f2 Kirchen ma Di Luca riusc\u00ec a superarlo e conquistare la sua seconda vittoria in quattro giorni dopo la Amstel Gold Race."}
{"id": "717130", "revid": "1318658", "url": "https://it.wikipedia.org/wiki?curid=717130", "title": "Tasmanian Wilderness", "text": "Tasmanian Wilderness \u00e8 un termine che viene usato per riferirsi al Patrimonio dell'umanit\u00e0 dell'UNESCO situato nel sud-ovest, nell'ovest e nella zona centrale della Tasmania, in Australia.\nL'area corrispondente al Patrimonio mondiale dell'umanit\u00e0 \u00e8 una delle zone protette pi\u00f9 grande d'Australia, espandendosi per 13.800 km\u00b2. Per dare un'idea di quanto sia grande, basti pensare che essa corrisponde a circa il 20% dell'intera superficie dell'isola.\nLa Tasmanian Wilderness \u00e8 importante perch\u00e9 \u00e8 una delle ultime distese selvagge nelle zone temperate del pianeta. Resti preistorici trovati in caverne calcaree testimoniano l'occupazione umana di questa regione per ben pi\u00f9 di 20.000 anni.\nArea geografica.\nI seguenti parchi nazionali e riserve formano la Tasmanian Wilderness Area:"}
{"id": "717135", "revid": "26891", "url": "https://it.wikipedia.org/wiki?curid=717135", "title": "Blindo Minerva", "text": ""}
{"id": "717136", "revid": "767487", "url": "https://it.wikipedia.org/wiki?curid=717136", "title": "Tammy Wynette", "text": "Era conosciuta come la \"First Lady of Country Music\" e la sua canzone pi\u00f9 nota, \"Stand by Your Man\", \u00e8 stata uno dei pi\u00f9 grandi successi nella storia del genere country. Molti temi delle canzoni di Tammy Wynette trattavano della solitudine, del divorzio e delle difficolt\u00e0 nei rapporti uomo-donna.\nNel periodo tra la fine degli anni '60 e i primi\nanni '70, ha dominato la classifica degli Stati Uniti con 17 \"One Hits\". Insieme a Loretta Lynn e Dolly Parton ha rappresentato il culmine delle cantanti femminili degli anni settanta del Novecento.\nIl suo matrimonio nel 1969 con il cantante country George Jones (che sarebbe finito con un divorzio nel 1975) ha creato negli \"States\" la \"prima coppia\" che si esibiva nel genere country, in concomitanza con le loro hit da solisti.\nInfanzia e adolescenza.\nTammy Wynette nacque come Virginia Wynette Pugh vicino a Tremont, Mississippi, unica figlia di William Pugh Hollice (morto il 13 febbraio 1943) e Mildred Faye Russell (1922-1991). Tammy Wynette veniva sempre chiamata Wynette (pronunciato Win-net), o Nettie, invece di Virginia.\nSuo padre era un agricoltore e musicista locale. Mor\u00ec per un tumore al cervello quando Wynette aveva appena nove mesi. Sua madre lavorava come insegnante in un istituto scolastico, cos\u00ec come nella fattoria di famiglia. Dopo la morte del marito lasci\u00f2 Wynette alle cure di nonni, Thomas Chester e Flora A. Russell, e si trasfer\u00ec a Memphis per lavorare in un impianto di difesa della seconda guerra mondiale. Nel 1946 spos\u00f2 Foy Lee, un agricoltore del Mississippi.\nWynette \u00e8 nata e cresciuta nell'Itawamba County, Mississippi nella fattoria dei nonni materni. La struttura era situata al confine con l'Alabama. Wynette sosteneva scherzando, dato che il confine di stato correva a destra attraverso la propriet\u00e0, \"la mia met\u00e0 superiore viene da Alabama e la mia met\u00e0 inferiore dal Mississippi\". Da giovane Wynette ha lavorato nei campi a raccogliere il cotone a fianco dei lavoranti ingaggiati per le colture. \u00c8 cresciuta con la zia, Carolyn Russell, che era solo cinque anni pi\u00f9 vecchia di lei. Da bambina Wynette impar\u00f2 a suonare alcuni strumenti lasciati dal padre e impar\u00f2 anche a cantare la musica Gospel con la nonna. Wynette trov\u00f2 nella musica un modo di fuggire dalla sua vita dura. Ella crebbe idolatrando Hank Williams, Skeeter Davis, Patsy Cline, e George Jones, ed ascoltava le loro registrazioni pi\u00f9 volte sul giradischi che possedeva, sognando un giorno di essere lei una stella.\nCarriera.\nWynette frequent\u00f2 la \"Tremont High School\" e un mese prima della laurea spos\u00f2 il suo primo marito, Euple Byrd. Questi era un operaio edile e la coppia si trasferiva spesso seguendo i cantieri in cui lui lavorava. In una delle loro case erano anche senza acqua corrente. Wynette nel frattempo lavorava come cameriera, receptionist, barista e anche come operaia in una fabbrica di scarpe. Nel 1963, dopo aver frequentato la scuola di bellezza a Tupelo, Mississippi divenne parrucchiera ed avrebbe rinnovato la sua licenza professionale ogni anno per il resto della sua vita, nel caso in cui ella fosse dovuta ritornare ad un lavoro quotidiano. Wynette lasci\u00f2 il primo marito prima della nascita della loro terza figlia per incomprensioni e perch\u00e9 egli non sosteneva la sua ambizione di diventare un cantante country.\nIl suo ultimo figlio contrasse la meningite spinale e Wynette lavorava anche di notte per procurarsi il denaro necessario per poter curare il figlio malato. Nel 1966 si trasferisce con i suoi tre figli da Birmingham a Nashville nel Tennessee per delle audizioni e per tentare di ottenere un ingaggio discografico. Dopo essere stata rifiutata ripetutamente da varie case discografiche, fece un provino con il produttore Billy Sherrill. Sherrill, che era inizialmente riluttante, fu colpito dalla voce e dalla presenza di Wynette e le fece firmare subito un contratto con la Epic Records.\nUna volta firmato il contratto per la Epic, Sherrill sugger\u00ec a Wynette di cambiare il nome e, secondo la biografia del 1979, durante il loro primo incontro Wynette portava lunghi capelli biondi con una coda di cavallo. Sherill not\u00f2 allora che lei gli ricordava Debbie Reynolds nel film \"Tammy e la laurea\", cos\u00ec sugger\u00ec a Wynette di chiamarsi in arte \"Tammy Wynette\".\nIl suo primo singolo, \"Apartament N\u00b09\" (scritto da Bobby Austin e Johnny Paycheck), venne pubblicato nel dicembre 1966 salendo subito alle Top 40 delle classifiche. A questo segu\u00ec \"Good Girl's Gonna Go Bad\" che divenne un grande successo, piazzandosi al numero 3 della classifica. Seguirono \"My Dreams Elusive\", un duetto con David Houston, che divenne il numero 1 in classifica nell'estate del 1967, seguito da \"I Don't Wanna Play House\". In quello stesso anno Wynette ricevette un \"Grammy Award\" per \"Best Female Country Vocal Performance\".\nDurante il 1968 e il 1969, Wynette si piazz\u00f2 ai primi posti in classifica con ben 5 Hits: \"Take Me to Your World\", \"Divorce\", \"Stand by Your Man\", \"Singing My Song\" e \"The Ways to Love a Man\" . \n\"Stand by Your Man\" venne scritta nello studio della Epic in soli 15 minuti da Billy Sherrill e la stessa Wynette ed \u00e8 stata composta in un momento in cui il movimento per i diritti delle donne cominciava a crescere negli Stati Uniti. Il testo della canzone affermava che una donna dovrebbe stare con il suo uomo, nonostante i suoi difetti e carenze, cos\u00ec suscit\u00f2 non poche polemiche e fu criticata all'inizio. Nonostante ci\u00f2 la canzone divenne un successo straordinario raggiungendo la vetta delle classifiche e divenendo un classico della musica country. Nel 1969 Wynette ricevette il suo secondo \"Grammy Award\" per \"Best Female Country Vocal Performance\".\nA Wynette fu assegnato un disco d'oro (album venduti in oltre 500.000 copie) per \"Tammy's Greatest Hits\". L'album avrebbe poi ottenuto un disco di Platino (album venduti in oltre 1.000.000 di copie) nel giugno 1989. Nel 1970 il regista Bob Rafelson us\u00f2 un certo numero di sue canzoni nella colonna sonora del suo film del 1970 \"Cinque pezzi facili\".\nDurante i primi anni '70 Wynette, insieme con Loretta Lynn, dominava la scena della musica country. Seguono altri successi quali: \"Ha Loves Me All the Way\", \"Run Woman, Run\", \"Good Lovin\", \"Bedtime Story\", \" My Man (understands)\", \"Til I Get it Right\", \"Kids Say the Darndest Things\" e \"The wonders you perform\" che in Italia divenne nel 1971 un successo di Ornella Vanoni (\"Domani \u00e8 un altro giorno\"). Wynette ha detenuto il record di vittorie consecutive fino al 1987, quando Reba McEntire la super\u00f2.\nWynette era intanto sposata con George Jones (aveva divorziato dal secondo marito nel 1968), da cui divorzi\u00f2 nel 1975 (soprattutto a causa dell'alcolismo di Jones), la loro collaborazione professionale comunque continuer\u00e0 con regolarit\u00e0 fino agli anni '90. Jones e Wynette ebbero una figlia, Tamala Georgette, nata nel 1970.\nNel 1976, dopo il divorzio da Jones, Wynette registr\u00f2 \"Til I Can Make It On My Own\" che raggiunse il 1\u00ba posto in classifica, come singolo. Seguirono i brani \"You and Me\" e \"Near you\", che divennero i suoi ultimi numero 1 in classifica come artista solista.\nNegli anni successivi la popolarit\u00e0 di Wynette diminu\u00ec, tuttavia continu\u00f2 a raggiungere le Top 10 fino alla fine del decennio con hits come \"Let's Get Together (One Last Time)\", \"One of a Kind\", \"Womanhood\"(1978)\", \"No One Else in this world\" e \"They Call It Makin' Love\".\nInsieme a Loretta Lynn, Dolly Parton, Barbara Mandrell, Dottie West, e Lynn Anderson, Tammy Wynette ha contribuito a ridefinire il ruolo e il posto delle cantanti country femminili.\nVita privata.\nLa vita privata di Wynette \u00e8 stata molto sofferente e tumultuosa. Nel corso della sua vita ha avuto cinque mariti: Euple Byrd (sposato nel 1959 da cui divorzi\u00f2 nel 1966); Don Cappella (sposato nel 1967, il matrimonio fu annullato nel 1968); George Jones (sposato nel 1969, da cui divorzi\u00f2 nel 1975); Michael Tomlin (sposato nel 1976, matrimonio annullato nel 1976) e George Richey (sposato nel 1978 con cui rester\u00e0 fino alla sua morte avvenuta nel 1998). Wynette dichiar\u00f2 in una intervista che in George Richey (anche suo manager) aveva finalmente trovato il suo \"vero amore\". La cantante \u00e8 stata anche legata sentimentalmente per un breve periodo con Burt Reynolds nel 1977.\nWynette ha sofferto molte tragedie nella sua vita, la sua casa and\u00f2 a fuoco e fu gravemente danneggiata nel 1975; fu vittima per qualche tempo di una stalker. A Nashville, nel 1978, fu picchiata dopo essere stata rapita da un centro commerciale.\nAveva anche una serie di gravi disturbi fisici per cui dovette essere operata alla cistifellea, ai reni e per rimuovere alcuni noduli alle gola. A seguito di questi numerosi interventi di chirurgia, svilupp\u00f2 una dipendenza da antidolorifici che le procurarono una infezione al fegato. Nel 1994 fu colpita inoltre da una infezione addominale che la fece stare in coma per sei giorni. Aveva sviluppato anche una infiammazione cronica delle vie biliari per cui fu ricoverata in ospedale a intermittenza. Dal 1970 fino alla sua morte avvenuta nel 1998, Wynette dovette subire ben 26 interventi di chirurgia. Sebbene alcuni di questi fossero talvolta anche molto seri, Wynette ebbe la forza di continuare la sua carriera di cantante e di esibirsi regolarmente nei numerosi concerti che teneva. \nWynette ebbe tre figli con il primo marito: Gwendolyn Lee (\"Gwen\") nato nel 1961, Jacquelyn Faye (\"Jackie\") nata nel 1962 e Tina Denise nata nel 1965.\nMorte.\nDopo anni di problemi medici, numerosi ricoveri, ben 26 interventi di chirurgia e una dipendenza da grandi dosi di antidolorifici, Tammy Wynette mor\u00ec improvvisamente mentre dormiva sul divano il 6 aprile 1998 all'et\u00e0 di 55 anni. Il medico personale sostenne che la cantante mor\u00ec per un coagulo di sangue nel polmone. I funerali si tennero il 9 aprile 1998 a Nashville, dove fu seppellita al \"Nashville's Woodlawn Memorial Park Cemetery\". La sua morte suscit\u00f2 un grande vuoto e sconforto da parte dei colleghi di lavoro, degli amici e di tutto il vasto pubblico che l'amava. Il cantautore Bill Mack disse che era morta una cantante insostituibile, le cui canzoni evocavano la forza e la passione.\nNell'aprile del 1999, il corpo di Wynette fu riesumato nel tentativo di risolvere una controversia legale sul modo in cui la cantante era morta. Fu eseguita una nuova autopsia una settimana dopo che i suoi figli avevano presentato una causa per omissione di soccorso contro il medico e il marito/manager George Richey, sostenendo che questi fossero responsabili per la morte della cantante. Il medico legale dichiar\u00f2 infine che la morte era avvenuta per una aritmia cardiaca. Nel maggio 1999 George Richey fu assolto dall'accusa di omicidio colposo. Le spoglie di Wynette riposano ora definitivamente accanto ad altri grandi interpreti della musica country come Webb Pierce, Jerry Reed, Marty Robbins, Bobby Russell, Porter Wagoner, Red Foley e Eddie Arnold.\nNel gennaio 2001 George Richey, all'et\u00e0 di 66 anni, contrasse di nuovo matrimonio sposando Sheila Slaughter, una produttrice TV. Richey mor\u00ec il 31 luglio 2010."}
{"id": "717147", "revid": "123818753", "url": "https://it.wikipedia.org/wiki?curid=717147", "title": "Johnny Hallyday", "text": "Considerato tra i maggiori esponenti del rock del suo Paese, ha venduto oltre cento milioni di dischi.\nBiografia.\nNacque a Parigi da madre francese, Huguette Eug\u00e9nie Pierrette Clerc, e padre belga, L\u00e9on Smet, in una famiglia di artisti risalente al XVII secolo. I genitori lo portarono con loro in tourn\u00e9e per l'Europa e, quando si divisero, lo affidarono alla sorella del padre, H\u00e9l\u00e8ne Mar (conosciuta col nome d'arte Eleen Dosset), cantante ed ex attrice del cinema muto. \nNel 1956 intraprese la carriera di cantante, adottando il nome d'arte dei cugini Hallyday, accoppiandolo a Johnny (versione inglese di Jean). Negli anni successivi si avvicin\u00f2 professionalmente al nuovo rock'n'roll proveniente dagli USA e la sua apparizione nella trasmissione radio \"Paris-Cocktail\" del dicembre 1959 fu il primo passo che lo fece diventare uno dei primi rocker francesi di grande successo. Nel marzo 1960 pubblic\u00f2 il suo primo disco, \"Hello Johnny\".\nIn oltre 50 anni di attivissima e instancabile carriera, con un repertorio che spaziava dal rock al blues, fu un'icona della musica mondiale; fu anche uno degli scopritori di Jimi Hendrix. Cant\u00f2 diverse volte in italiano; il suo successo maggiore in Italia fu \"Quanto t'amo\" (\"Que je t'aime\"). Tradusse in francese alcuni brani di Adriano Celentano fra cui \"24\u00a0000 baci\" (\"24\u00a0000 baisers\").\nMolti furono i suoi concerti indimenticabili, come quello ai piedi della Torre Eiffel o quello assieme ai Rolling Stones. Duett\u00f2 anche con il collega e amico Zucchero Fornaciari (nella cover di \"Blue Suede Shoes\" e in \"Mama\") e con molte cantanti, come Lara Fabian (\"Requiem pour un fou\"), Isabelle Boulay (\"Tout au bout de nos peines\"), Chimene Badi, Maurane, C\u00e9line Dion (\"L'envie\", \"Blueberry Hill\", \"L'hymne \u00e0 l'amour\"), Laura Pausini (\"La loi du silence - Parole e silenzio\", \"Come il sole all'improvviso\"). Nel 2007, insieme ad altri musicisti, sostenne la candidatura di Nicolas Sarkozy alla Presidenza della repubblica.\nVita privata.\nSposato dal 1965 al 1980 con la cantante Sylvie Vartan, ebbe da lei il figlio David Hallyday, anche lui cantante, mentre l'attrice Laura Smet nacque nel 1983 dalla sua relazione sentimentale - durata dal 1982 al 1986 - con Nathalie Baye. L'ultimo matrimonio, dal 1996 al 2017, \u00e8 stato con L\u00e6ticia Boudou, con la quale adott\u00f2 due bimbe.\nMorte.\nAccanito fumatore, con una passione per le Gitanes, fu colpito da un tumore polmonare e mor\u00ec la notte del 5 dicembre 2017."}
{"id": "717156", "revid": "33689", "url": "https://it.wikipedia.org/wiki?curid=717156", "title": "Ace Ventura - Missione Africa", "text": "Ace Ventura - Missione Africa (\"Ace Ventura: When Nature Calls\") \u00e8 un film commedia americano del 1995 e il sequel di \"Ace Ventura - L'acchiappanimali\" (1994), e il secondo film del franchise di Ace Ventura. Jim Carrey riprende il ruolo del personaggio del titolo Ace Ventura, un detective specializzato nel recupero di animali dispersi, ed \u00e8 stato convocato in Africa per localizzare un pipistrello scomparso. Ian McNeice, Simon Callow e Sophie Okonedo sono i coprotagonisti. Tommy Davidson, che ha recitato insieme a Carrey nello show \"In Living Colour\", fa un cameo nel film. Il film \u00e8 stato scritto e diretto dall'amico intimo di Carrey, Steve Oedekerk, che aveva anche collaborato alla produzione e come consulente del personaggio per il primo film.\nTrama.\nSconvolto per non aver potuto salvare un procione durante uno sfortunato incidente, l'acchiappa-animali Ace Ventura si ritira in un Ashram buddhista, per ritrovare la pace con se stesso. Qui lo viene a cercare Fulton Greenwall, addetto consolare della Nibia, che lo convince, anche grazie al capo dei monaci, desiderosi di liberarsi di lui, ad accettare un nuovo caso.\nAce si reca, quindi, nel fantomatico paese africano dove, dopo aver trasformato un normale viaggio in auto in una disavventura, conosce il console Vincent Cadby che, non prima di aver assistito a un fuori programma di Ace contro degli ospiti che indossavano pelli di animale, lo ragguaglia, anche se non del tutto, sul suo incarico: egli dovr\u00e0 ritrovare un animale sacro della trib\u00f9 dei pacifici Kakati scomparso per ragioni misteriose, e deve farlo prima del matrimonio tra la principessa della trib\u00f9 e un guerriero dei litigiosi Wachootoo. Sembra, infatti, che senza gli auspici e la presenza dell'animale, si arriverebbe ad un sanguinoso scontro tra le trib\u00f9.\nDopo aver scoperto che l'animale da ritrovare \u00e8 un pipistrello bianco, cosa che lo disgusta odiando lui tali animali, e dopo aver conosciuto i Kakati, Ace, con indagini non del tutto ortodosse, comincia a sospettare del proprietario di un safari park, Burton Quinn. Pur di pedinarlo, si procura anche un rinoceronte meccanico nel quale si nasconde, ma a causa di alcuni malfunzionamenti, ci resta bloccato per lungo tempo, sotto il sole rovente della savana. Dopo varie peripezie, riesce, per\u00f2, ad arrivare al suo uomo e, sempre convinto della sua intuizione, lo lega e lo interroga, sincerandosi, tuttavia, che non \u00e8 stato lui ad aver rubato il pipistrello. Ace si rassegna a seguire un'altra pista. Scaricato malamente da Quinn nella giungla, Ace viene narcotizzato con delle frecce da un misterioso assalitore. Risvegliatosi nel campo Kakati, Ace scopre di esser stato soccorso da questi ultimi e decide di andare dai Wachootoo, visto che scopre che le frecce che l'hanno colpito sono loro, facendosi accompagnare da Ouda, stolto figlio del capo Kakati, per fargli da guida ed interprete.\nUna volta giunti al villaggio, i due vengono presto fatti prigionieri. Anche per colpa di Ouda, che traduce male quanto detto da Ace, il detective dovr\u00e0 sottoporsi a dure prove per aver salva la vita, come camminare sui carboni ardenti e lottare con un campione locale, il quale lo sconfigge facilmente, nello scontro della prova finale. Tuttavia, Ace viene lasciato andare anche se battuto, poich\u00e9 il suo comportamento a dir poco ridicolo intrattiene e diverte di gusto tutta la trib\u00f9, e fra le risate generali viene liberato insieme ad Ouda. Mentre se ne stanno andando, \u00e8 proprio il capo Wachootoo a fornire ad Ace una nuova ed importante prova: a titolo di scherno, gli spara infatti con la cerbottana uno dei loro tipici dardi soporiferi e il folle detective, mettendo a confronto questa freccia con quelle che l'avevano colpito il giorno prima, scopre che sono fatte con un legno diverso, intuendo cos\u00ec che non sono stati i Wachootoo ad aggredirlo la volta scorsa, dirigendosi nel luogo dove si pu\u00f2 trovare il legno usato per fare la freccia che lo colp\u00ec la prima volta.\nTrovata la zona, Ace scopre anche il rifugio di due pericolosi bracconieri (nominati in precedenza da Cadby, il quale aveva messo in guardia Ventura in proposito), che tengono prigioniero il pipistrello. Mentre Ace escogita un trucco per impossessarsi del pipistrello, viene scoperto dai due e legato su una zattera che precipita in una cascata, ritrovandosi poi malconcio in un lago, dove viene quasi divorato da un coccodrillo. Salvatosi, incontra in una sorta di transizione mistica lo spirito del suo guru tibetano, che gli schiarisce le idee: capisce cos\u00ec che, in realt\u00e0, il rapimento di Shikaka, il pipistrello sacro, ed il conseguente conflitto tra le trib\u00f9 nasconde proprio le mire del console Cadby e di una multinazionale che vuole sfruttare il guano, fertilizzante naturale, di cui il territorio dei Kakati \u00e8 ben munito.\nAce escogita cos\u00ec un piano d'attacco contro Cadby: si reca dal console, che era persino in combutta con i due bracconieri, spiegandogli di aver capito tutto. Cadby, tuttavia, non si scompone, e incarica i due scagnozzi di tenerlo prigioniero fino a mezzogiorno, orario in cui le due trib\u00f9 si sarebbero scontrate se non avessero riavuto il sacro animale. Tuttavia, Ace si era premunito da una simile eventualit\u00e0 e sfodera il suo asso nella manica: riesce a farsi aiutare e liberare dagli animali della giungla, che irrompono nella propriet\u00e0, scatenando il caos generale e mettendo in serie difficolt\u00e0 le forze del console. Cadby, vedendosi sconfitto, decide di fuggire con il pipistrello, ed Ace prontamente lo segue. Dopo un rocambolesco inseguimento, Ace riesce a mettere finalmente fuori uso Cadby (il quale viene poi stuprato da un gorilla in calore) e a prendere con le mani, nonostante il ribrezzo, Shikaka, consegnandolo allo sciamano appena in tempo per scongiurare il massacro tra Kakati e Wachootoo.\nLa scena finale vede Ace tranquillo ospite dei Kakati, mentre si stanno celebrando le nozze tra la principessa e il guerriero. Dopo le nozze, per\u00f2, lo sposo scopre che la sposa non \u00e8 pi\u00f9 illibata; Ace Ventura, colpevole di ci\u00f2, deve allontanarsi in tutta fretta.\nProduzione.\nRiprese.\nContrariamente al precedente film, dove vennero sfruttate solo le cittadine di Miami e Virginia Key per le riprese, per questa pellicola furono sfruttate numerose location negli Stati Uniti ed in Canada e non in Africa. A causa del successo del primo film, la Morgan Creek Entertainment Group ha dato all'attore protagonista Jim Carrey il potere di decidere il regista. Nell'aprile 1995, Carrey cit\u00f2 Steve Oedekerk, che aveva lavorato al predecessore del film come consulente per la sceneggiatura e aveva scritto la sceneggiatura di questo film, ma non aveva precedenti esperienze con la regia di lungometraggi. Spike Jonze voleva dirigere il film, ma Carrey lo rifiut\u00f2 perch\u00e9 anche lui non aveva esperienza ma principalmente non lo conosceva abbastanza bene. Carrey afferma che questo \u00e8 uno dei suoi pi\u00f9 grandi rimpianti. Tuttavia, Carrey ha dichiarato di non pentirsi di aver arruolato Oedekerk per dirigere poich\u00e9 erano amici con somiglianze creative, che includevano l'improvvisazione, il cambio di scene durante le riprese e una vasta comprensione del personaggio principale. Nel giugno 1995, le scene sono state girate nella Carolina del Sud. Il mese successivo, le riprese si sono svolte fuori Hondo, vicino a San Antonio, in Texas.\nParte del film \u00e8 stata girata anche nella Columbia Britannica, in Canada. Il film \u00e8 stato girato in Super 35. Carrey \u00e8 stato pagato $ 10 milioni per il suo ruolo a causa dell'autorit\u00e0 di Oedekerk come regista.\nDistribuzione.\nA sua volta usc\u00ec nei cinema statunitensi il 10 novembre 1995 e italiani il 16 dicembre 1995.\nAccoglienza.\nBotteghino.\nIl film ha incassato $ 37.804.076 durante il weekend di apertura, conquistando il primo posto. Negli Stati Uniti e in Canada, il film ha incassato 108,3 milioni di dollari e in altri territori ha incassato 104 milioni di dollari. Il lordo mondiale \u00e8 stato di $ 212,3 milioni. A fronte di un budget di 30 milioni di dollari, \"Ace Ventura - Missione Africa\" \u00e8 stato un grande successo finanziario.\nCritica.\nSu Rotten Tomatoes, il film ha un indice di gradimento del 25% basato su 28 recensioni, con una valutazione media di 4,2/10. Su Metacritic, il film ha ricevuto un punteggio medio ponderato di 45 su 100, basato su 17 critici, indicando \"recensioni contrastanti o nella media\". Il pubblico intervistato da CinemaScore ha assegnato al film un voto B+ su una scala da A a F."}
{"id": "717168", "revid": "932277", "url": "https://it.wikipedia.org/wiki?curid=717168", "title": "Diffusore di Schroeder", "text": "Il diffusore di Schroeder \u00e8 un diffusore acustico che, per le sue particolarit\u00e0 costruttive legate ad uno specifico modello matematico, riflette il suono in maniera \"diffusa\" e non secondo la consueta legge dell'angolo di incidenza e riflessione.\nQuesto tipo di diffusore acustico non contiene altoparlanti e non emette suoni, in quanto \u00e8 completamente passivo. In pratica, questo dispositivo viene costruito per ottenere delle correzioni di carattere acustico/ambientale nelle architetture interne che presentano particolari problematiche di propagazione del suono.\nIl modello matematico che determina la costruzione dei reticoli del diffusore \u00e8 detto \"resto quadratico\" e si basa sulla sequenza di successive estrazioni di radice, dei quadrati di numeri interi, con modulo riferito ai numeri primi, che determinano la sequenza di massima lunghezza.\nQuesto tipo di diffusore acustico prende il nome dal matematico Manfred Schroeder che ne determin\u00f2, dopo numerose prove pratiche, la formulazione della \"sequenza di massima lunghezza\".\nL'uniformit\u00e0 della diffusione viene determinata dalla lunghezza del \"periodo\" (la sequenza di massima lunghezza) con la quale viene progettato e realizzato il diffusore.\nLa realizzazione di un diffusore ad ampia risposta acustica ed ampia diffusione deve considerare un'ampia sequenza periodica, che determina una costruzione meccanica del diffusore imponente e complessa.\nQuesto tipo di diffusore \u00e8, di fatto, un importante correttore acustico architettonico e si presta in numerose applicazioni dove le problematiche acustiche non sono risolvibili con la sola applicazione dell'assorbimento acustico.\nVa specificato che i diffusori a resto quadratico non sono considerati assorbitori anche se, nella pratica, producono un moderato assorbimento acustico causato principalmente dal materiale costruttivo impiegato [tipicamente legno]."}
{"id": "717171", "revid": "36426", "url": "https://it.wikipedia.org/wiki?curid=717171", "title": "Piazza dell'Unit\u00e0 Italiana", "text": "Piazza dell'Unit\u00e0 Italiana \u00e8 una piazza di Firenze, molto vicina a piazza della Stazione, con la quale condivide il ruolo di importante snodo delle linee di autobus cittadine.\nStoria ed edifici.\nLa piazza si apre sul fianco nord della chiesa di Santa Maria Novella e anticamente si chiamava piazza Vecchia di Santa Maria Novella: la piazza esisteva infatti gi\u00e0 nel X secolo, quando Santa Maria Novella si chiamava ancora Santa Maria delle Vigne, per questo nel suo nome venne distinta dalla \"nuova\" piazza Santa Maria Novella, aperta quando la chiesa divenne una grande basilica. \nIl grande palazzo in angolo con piazza della Stazione ha un nucleo costruito dai Lucalberti, passato in seguito e gradualmente ampliato dai Baglioni, dai Federighi, dai Della Scarpa e infine dai Cerretani, per cui oggi \u00e8 conosciuto come palazzo Cerretani. Nel 1802 con l'estinzione della famiglia il palazzo pass\u00f2 ai Gondi, i quali lo cedettero poi al sindaco Ubaldino Peruzzi per le Strade Ferrate Romane. Oggi, dopo essere stato di propriet\u00e0 delle Ferrovie per quasi due secoli, \u00e8 stato ceduto alla Regione Toscana dal 2005, che vi tiene regolarmente mostre fotografiche e altre iniziative.\nSul lato opposto della piazza si trova il palazzo Carrega Bertolini, costruito sul sito delle case delle famiglie Cenni e Da Verrazzano, che dal 1903 ospita il Grand Hotel Baglioni, uno degli hotel storici della citt\u00e0 nel quale hanno soggiornato molti ospiti illustri.\nA sinistra del palazzo Carrega Bertolini sorse nel 1759 il teatro della Piazza vecchia, tra i pi\u00f9 piccoli della citt\u00e0, su iniziativa dell'Accademia degli Arrischiati. Venne abbandonato alla fine dell'Ottocento e trasformato in abitazione.\nL'attuale intitolazione della piazza risale al 1882 e intendeva celebrare la raggiunta unit\u00e0 politica della penisola, avvenuta nel decennio precedente. In quell'occasione venne inaugurato l'obelisco al centro dedicato ai caduti delle guerre di Indipendenza, opera di Giovanni Pini.\nAl posto dell'obelisco nel periodo napoleonico tra il 1799 e il 1814 si trovava il palco della ghigliottina durante il periodo della dominazione francese in Italia.\nNel 1974 venne aggiunto l'edificio moderno dell'Hotel Majestic, che ospita anche una banca. Opera di Lando Bartoli, la sua geometria moderna si armonizza male con gli edifici circostanti."}
{"id": "717175", "revid": "729019", "url": "https://it.wikipedia.org/wiki?curid=717175", "title": "Stiff Records", "text": "La Stiff Records, fu una etichetta discografica creata nel 1976 a Londra da Dave Robinson e Jake Riviera nota per aver pubblicato inizialmente lavori di artisti pub rock e successivamente punk rock, ska e new wave.\nEbbe anche un'etichetta sussidiaria negli Stati Uniti dalla breve durata, la Stiff America."}
{"id": "717176", "revid": "1305772", "url": "https://it.wikipedia.org/wiki?curid=717176", "title": "Stiff", "text": ""}
{"id": "717181", "revid": "767487", "url": "https://it.wikipedia.org/wiki?curid=717181", "title": "Bugatti Tipo 2-10", "text": "Dal 1900 al 1909 videro la luce le prime vetture prodotte da Ettore Bugatti. Solo che non si trattava ancora della nota Casa francese specializzata in vetture di gran lusso e prestigio: all'epoca la Casa francese non era ancora nata. Ettore Bugatti, all'epoca faceva esperienza presso alcune Case italiane attive in quegli anni. Le vetture dalla \"Type 1\" alla \"Type 10\" vengono tuttavia spesso trattate anche nell'ambito della produzione Bugatti, ma vennero per\u00f2 progettate e realizzate nell'ambito della collaborazione fra un allora giovane Ettore Bugatti ed altre Case attive all'epoca, nonch\u00e9 commercializzate con il marchio della Casa in cui Bugatti si trov\u00f2 a lavorare. La Bugatti nacque infatti ufficialmente solo nel 1909, ma la prima vettura attribuita a Bugatti risale ancora al 1898.\nPremessa.\nSi trattava per lo pi\u00f9 di vetture in esemplare unico o quasi, anche se non mancarono modelli venduti in qualche decina di esemplari. Per la maggior parte erano per\u00f2 studi destinati a tracciare quelle che sarebbero divenute le caratteristiche delle vetture prodotte in serie negli anni a venire.\nTipo 1.\nLa prima vettura attribuita alla produzione Bugatti risale al 1898 ed era realizzata nel periodo in cui Bugatti lavorava presso la fabbrica milanese della Prinetti &amp; Stucchi, che proprio nel 1898 inizi\u00f2 ad occuparsi della produzione di autovetture. La Type 1 era caratterizzata dall'essere mossa da due motori monocilindrici accoppiati, ognuno dei quali era in grado di erogare una potenza massima di 4 CV.\nCon questa vettura, lo stesso Ettore Bugatti partecip\u00f2 nel 1899 ad una gara automobilistica, la Brescia-Verona-Brescia, aggiudicandosela.\nTipo 2.\nProdotta nel 1901, la Tipo 2 era un prototipo, la prima vettura mai realizzata da Ettore Bugatti, il quale guadagn\u00f2 una buona dose di fama all'Esposizione automobilistica di Milano tenutasi in quell'anno. La Bugatti, intesa come Casa automobilistica, non era ancora nata, la Type 2 era solo una vettura realizzata per conto proprio con i finanziamenti dei Conti Gulinelli di Ferrara. In particolare attir\u00f2 l'attenzione del barone De Dietrich, leader di una piccola casa automobilistica francese, il quale strinse un accordo per l'acquisizione della licenza per costruire questa vettura nel suo stabilimento di Niederbronn, ma anche per assumere lo stesso Bugatti come direttore tecnico dell'azienda. La \"Tipo 2\" era caratterizzata da alcune soluzioni all'avanguardia per l'epoca, come per esempio un piccolo cofano motore anteriore. Il suo motore era un 4 cilindri in linea da 3053 cm3, raffreddato ad acqua e con un radiatore a tubi alettati. La trasmissione era a catena, con un cambio manuale a 4 marce. Poich\u00e9 questa vettura era caratterizzata da un peso piuttosto ridotto per quegli anni (solo 650\u00a0kg), la vettura poteva raggiungere una velocit\u00e0 massima di 60\u00a0km/h.\nTipo 3, Tipo 4 e Tipo 5.\nQuesti tre modelli appartengono al periodo in cui Ettore Bugatti ha lavorato presso la Dietrich, tra il 1902 e il 1904. Realizzate in joint-venture con la Dietrich, furono i primi esempi di vetture prodotte in piccola serie fra quelle progettate da Bugatti. Tanto pi\u00f9 che esse vennero prodotte e commercializzate sotto il marchio \"Dietrich-Bugatti\". Se ne realizzarono complessivamente un centinaio di esemplari. In generale, la Tipo 3 montava un motore biblocco a 4 cilindri in linea da 5,3 litri di cubatura. Tale motore annoverava soluzioni tecniche d'avanguardia per quegli anni, come la distribuzione a valvole in testa e delle canne cilindri in lega di alluminio. La potenza massima era di 24 CV. La Tipo 4 era invece equipaggiata con un motore biblocco da 7,4 litri, sempre a 4 cilindri, ed in grado di erogare 28 Cv di potenza massima. Era simile alla \"Tipo 3\", differenziandosene sostanzialmente per la cilindrata del motore e per il sistema di raffreddamento. Notizie pi\u00f9 vaghe sono quelle relative alla \"Tipo 4\", salvo il fatto che il motore erogava una potenza massima di 35 CV ed era fornito di canne cilindri in rame.\nMa durante la sua permanenza alla Dietrich, Bugatti progett\u00f2 e realizz\u00f2 anche una vettura da competizione che sfruttava un'evoluzione del motore da 3,1 litri gi\u00e0 montato sotto il cofano della \"Tipo 2\", ma con potenza portata a 50 CV. Tale vettura venne impiegata nella famosa gara Parigi-Madrid del 1903, tristemente famosa per l'incidente in cui perse la vita Marcel Renault, fratello dello storico patron della Casa francese. Purtroppo Bugatti non pot\u00e9 portare la vettura in gara perch\u00e9 non venne autorizzato dagli organizzatori dell'eventi in quanto la vettura non soddisfaceva i requisiti di sicurezza stabiliti. Nel 1904 Ettore Bugatti lasci\u00f2 la Dietrich, che nel frattempo impresse un diverso indirizzo produttivo alla propria azienda.\nTipo 6 e Tipo 7.\nDopo l'esperienza lavorativa alla Dietrich, Ettore Bugatti approd\u00f2 alla Mathis, gi\u00e0 partner della Dietrich stessa per la commercializzazione delle vetture prodotte da quest'ultima. I due modelli prodotti furono integrati nella gamma Mathis e commercializzati esclusivamente con tale marchio. Vennero progettati utilizzando come base meccanica la \"Tipo 5\" realizzata nel periodo in cui Bugatti lavorava alla Dietrich. Noti anche come Bugatti \"Tipo 6\" e \"Tipo 7\", questi due modelli furono in realt\u00e0 venduti come Mathis Hermes. Erano vetture d'alto prestigio, prodotte tra il 1904 ed il 1907, e disponibili in tre motorizzazioni enormi, tutte a 4 cilindri: 7433, 8261 e addirittura 12064 cm\u00b3. Le potenze massime erano rispettivamente di 50, 60 e 90 CV, un ottimo risultato per l'epoca.\nTipo 8 e Tipo 9.\nQueste due vetture furono realizzate da Bugatti durante la sua esperienza presso la Deutz. Quando nel 1907 Bugatti lasci\u00f2 la Mathis, pot\u00e9 usufruire di un periodo di libert\u00e0 personale, in cui progett\u00f2 e realizz\u00f2 una uova vettura per conto proprio. La Deutz si interess\u00f2 a tale vettura e, esattamente come accadde cinque anni prima con la Dietrich, acquis\u00ec la licenza da Ettore Bugatti, offrendogli un posto da direttore tecnico una volta collaudato il prototipo realizzato dall'azienda di Colonia. Da tale prototipo nacquero appunto la \"Tipo 8\" e la \"Tipo 9\", prodotte tra il 1907 ed il 1909, equipaggiate rispettivamente con motori da 10,6 e 3,4 litri, da 60 e 25 CV.\nTipo 10.\nIl periodo trascorso alla Deutz fu anche l'occasione per Ettore Bugatti di realizzare un prototipo di vettura sportiva dalle dimensioni ridotte, essendo lunga appena 2,6 metri, e con un motore da 1208 cm3 in grado di erogare fino a 15 CV di potenza massima, sufficienti per raggiungere una velocit\u00e0 massima di 55\u00a0km/h. Le sospensioni erano ad assale rigido con balestre semiellittiche. Le prestazioni della vettura, di assoluto rilievo per quell'epoca e per una vettura dalle simili caratteristiche, spinsero lo stesso Ettore Bugatti a battezzare tale modello con il nome di \"Pur Sang\", un nome che si ritrover\u00e0 anche nei decenni seguenti a proposito della produzione Bugatti. Il giovane costruttore costru\u00ec questa vettura in un capanno all'interno del cortile della sua casa a Colonia, ma una volta ultimata si rese conto che essa non riusc\u00ec ad uscire da quel capanno per via dell'accesso troppo stretto, ragion per cui si vide costretto a smontare la vettura e a rimontarla all'esterno. La \"Tipo 10\" fu la vettura che prefigurava la futura Bugatti Tipo 13, quasi definita del tutto in questo modello, tranne che in alcuni particolari."}
{"id": "717196", "revid": "72396", "url": "https://it.wikipedia.org/wiki?curid=717196", "title": "Richard Langin", "text": "Biografia.\nIl suo debutto nel cinema a \"luci rosse\" \u00e8 avvenuto alla fine degli anni 1980, e da allora Langin ha preso parte ad oltre 600 film."}
{"id": "717201", "revid": "2187138", "url": "https://it.wikipedia.org/wiki?curid=717201", "title": "Social commerce", "text": "Il Social Commerce \u00e8 l'evoluzione in senso web 2.0 del commercio online (commercio elettronico), che consente una maggiore interattivit\u00e0 e partecipazione da parte dei clienti, attraverso blog, sistemi wiki e condivisione di articoli scritti dai membri delle comunit\u00e0 virtuali. In altri termini, il social commerce \u00e8 l'uso dei social network nell'ambito delle transazioni online.\nQuesta nuova modalit\u00e0 di commercio elettronico abbraccia in pieno la tesi che caratterizza il cosiddetto Cluetrain manifesto: \"i mercati sono conversazioni\".\nGrandi aziende di commercio elettronico come eBay gi\u00e0 da anni stanno sviluppando dei sistemi che consentano ai membri della propria comunit\u00e0 di dialogare reciprocamente. eBay stessa, acquistando nel 2005 il sistema di telefonia via internet Skype, ed inglobandolo all'interno della propria piattaforma, ha dimostrato della notevole importanza della dimensione sociale all'interno della propria comunit\u00e0 di utenti. In seguito tutti i principali social network hanno in qualche modo implementato funzionalit\u00e0 assimilabili al concetto di social commerce.\nCaratteristica peculiare del \"social commerce\" \u00e8 quella che le aziende mettono a disposizione degli utenti gli strumenti per poter creare il proprio business in modo semplice: un esempio \u00e8 Spreadshirt, che mette a disposizione dei propri utenti l'infrastruttura necessaria per creare un negozio elettronico con un assortimento personalizzato.\nIl \"social commerce\" capovolge il paradigma secondo il quale sono le aziende a proporre i propri prodotti ai clienti, lasciando che siano gli utenti a fare proposte."}
{"id": "717202", "revid": "1603714", "url": "https://it.wikipedia.org/wiki?curid=717202", "title": "Minerva (disambigua)", "text": ""}
{"id": "717220", "revid": "1982", "url": "https://it.wikipedia.org/wiki?curid=717220", "title": "Circumpolare", "text": ""}
{"id": "717227", "revid": "1982", "url": "https://it.wikipedia.org/wiki?curid=717227", "title": "Anticircumpolare", "text": ""}
{"id": "717228", "revid": "1982", "url": "https://it.wikipedia.org/wiki?curid=717228", "title": "Occiduo", "text": ""}
{"id": "717230", "revid": "1566286", "url": "https://it.wikipedia.org/wiki?curid=717230", "title": "Luciano Salce", "text": "Biografia.\nLuciano Salce nacque a Roma il 25 settembre 1922 da un'agiata famiglia borghese, figlio di Mario Salce, nativo di Bergamo e di origini venete, e di Clara Sponza, originaria di Pesaro. Ancora in fasce, rimase orfano della madre, deceduta per una febbre puerperale, a soli 22 anni; il padre, al tempo ventiseienne, dovette dunque provvedere all'educazione di Luciano con l'ausilio della nonna paterna che, dopo la morte della nuora, si era trasferita da Torino a Roma.\nAll'et\u00e0 di dieci anni il padre lo iscrive al collegio di Mondragone (allora gestito dai Gesuiti), dove rimane fino al termine degli studi nel Liceo classico. Durante la permanenza in collegio Salce comincia a coltivare la passione per il teatro e a tredici anni si esibisce in un paio di spettacoli: nel primo come uno dei tanti partecipanti, nel secondo come protagonista. Nel frattempo il padre Mario si risposa e nel 1936 nasce Guido. Nel 1940 si iscrive all'universit\u00e0 per volere del genitore e la facolt\u00e0 consigliata \u00e8 quella di giurisprudenza; refrattario a questo tipo di istruzione, abbandona gli studi a quattro esami dalla laurea.\nDue anni dopo, nel 1942, si iscrive all'Accademia nazionale d'arte drammatica e ha modo di fare la conoscenza di alcuni dei suoi futuri colleghi, tra cui Vittorio Gassman, Luciano Lucignani, Luigi Squarzina, Carlo Mazzarella, Tino Buazzelli, Nino Manfredi, Vittorio Caprioli, Mario Landi, Nino Dal Fabbro, Emilio Serrao. Durante gli studi scrive uno spettacolo in atto unico, \"Racconto per un funerale\", che viene poi rappresentato a Messina. Il 17 febbraio 1943 Salce \u00e8 richiamato al servizio militare e con lui \u00e8 presente anche Vittorio Gassman, che allora era un allievo alla Scuola Ufficiali di Forl\u00ec; l'8 settembre dello stesso anno, il giorno dell'armistizio, viene fatto prigioniero dai tedeschi e viene deportato presso il campo di lavoro Stalag VII-A per prigionieri di guerra, dove rimarr\u00e0 per due anni, sino al termine del conflitto.\nI due anni di prigionia in Germania sono terrificanti. Segneranno per sempre la sua vita (anche artistica) e la sua fisionomia: i tedeschi gli estrarranno l\u2019oro della protesi mascellare dalla bocca. Il fatto gli procurer\u00e0 gravi problemi di assunzione del cibo nell\u2019immediato, e la deformazione definitiva del profilo. In Germania tenter\u00e0 la fuga nel luglio del 1944 con un compagno di prigionia ma, arrivato in Austria, ad Innsbruck, verr\u00e0 tradito da alcuni connazionali, ripreso e condotto prima in un campo di lavoro a Jenbach e quindi nello Stalag XVIII-C di Markt Pongau, vicino a Salisburgo, dove sar\u00e0 internato insieme ai prigionieri comuni russi.\nSaranno settimane di stenti e tribolazioni che condurranno Salce ad un rapido deperimento fisico: sar\u00e0 salvato al ritorno a Moosburg dai suoi compagni di prigionia italiani, che lo nutriranno con del burro acquistato in seguito ad una colletta. Salce verr\u00e0 liberato dalla prigionia il 30 aprile 1945 e rientrer\u00e0 nel Distretto Militare di Roma il 9 maggio. Nel suo diario, gli anni in Germania sono commentati con un laconico: \u00ab1943-1945: due anni difficili\u00bb.\nGli esordi artistici.\nNel 1945 inizia la sua collaborazione con la sede radiofonica Rai di Roma dove, oltre a scrivere copioni per programmi di variet\u00e0, vi partecipa anche come attore. Nel 1946 esordisce al cinema, interpretando il ruolo di un ufficiale americano in \"Un americano in vacanza\", diretto da Luigi Zampa, e nello stesso anno termina il romanzo-diario \"L'educazione teatrale\", scritto assieme a Vittorio Gassman. Questo libro vedr\u00e0 la luce solo nel 2004, pubblicato da Gremese e curato da Giacomo Gambetti e Emanuele Salce, figlio di Luciano. Nel 1947 conclude gli studi all'accademia ottenendo il diploma di regista, e per l'occasione allestisce lo spettacolo \"Ballo dei ladri\", tratto dall'autore Jean Anouilh; nel frattempo anche la rivista intellettuale \"...E lui dice\" pubblica un articolo su di lui.\nUna volta terminati gli studi si aggrega alla compagnia teatrale di Evi Maltagliati e Vittorio Gassman; tra i suoi colleghi di lavoro ci sono Luigi Squarzina e Guido Salvini. Parte con loro per alcuni spettacoli itineranti e la prima tappa \u00e8 Praga; a causa della mancanza di mezzi furono gli stessi registi a occuparsi di tutto. Nel 1948 Salce continua a contribuire agli spettacoli itineranti anche in altre citt\u00e0; il \"tour\" dura circa quattro mesi e la compagnia di cui fa parte si esibisce a Palermo, Messina, Catania, Reggio Calabria, Bari, Lecce, Napoli, Firenze, Lucca, Bologna, Modena, Como, Bergamo, Lecco e Lugano con ultima tappa Milano, dopo di che si scioglie.\nNell'estate \u00e8 assistente del collega Guido Salvini per gli spettacoli \"Cristo ha ucciso\" ed \"Edipo re\", e con lui ripropone una compagnia teatrale autonoma. Parigi \u00e8 una delle tappe da loro raggiunte, dove hanno modo di recitare con altri illustri colleghi: Alberto Bonucci, Vittorio Caprioli, Paolo Panelli e Tino Buazzelli. Lo spettacolo ha luogo al club \"Tabou\", loro indicato dal collega Marcello Pagliero. Una volta tornato in Italia lavora a fianco di Luchino Visconti, Giorgio Strehler, Vito Pandolfi e Orazio Costa. In questo periodo mette in scena spettacoli tratti da opere di Massimo Bontempelli e Moli\u00e8re.\nNel 1949, dopo essersi esibito in alcuni spettacoli al teatro \"Arlecchino\" di Roma, parte nuovamente per Parigi con Vittorio Caprioli e Alberto Bonucci per esibirsi al cabaret \"La Rose Rouge\". Lo stesso Vittorio Caprioli sceglie il nome per il trio, \"Il gruppo dei tre gobbi\", in ricordo di un impresario che aveva avuto una discussione con i tre attori e che, per disprezzo, li aveva cos\u00ec soprannominati. Tra il 1950 e il 1951 la compagnia fa scalo a San Paolo in Brasile, dove i tre hanno modo di lavorare al fianco di Adolfo Celi. Salce e i colleghi decidono di rimanere nella citt\u00e0 brasiliana allestendo vari spettacoli tratti da opere di Oscar Wilde, Tennessee Williams, Luigi Pirandello, Achille Campanile, Jean Anouilh.\nDurante il soggiorno lavorativo in Sudamerica conosce Jole Bertolazzi, con la quale si fidanza. Sempre in Brasile, Salce dirige i suoi due primi film: \"Uma pulga na balan\u00e7a\" (1953) e \"Floradas na serra\" (1954), quest'ultimo tratto da un romanzo di Dinah Silveira de Queiroz, che, per lungo tempo, \u00e8 sembrato definitivamente perduto. Nello stesso anno rientra nuovamente in Italia e continua i suoi spettacoli itineranti: in questo periodo Bonucci lascia la compagnia de \"I tre gobbi\" e al suo posto subentra Franca Valeri.\nCon l'arrivo dell'attrice milanese il successo della compagnia \u00e8 tale che i tre attori ottengono una rubrica settimanale alla radio, \"Chi li ha visti?\". L'8 gennaio 1955 si sposa con Jole Bertolazzi a Venezia, e nello stesso anno riprende a recitare per il cinema, interpretando una piccola parte in \"Piccola posta\" di Steno. Rimane comunque pi\u00f9 attivo negli spettacoli teatrali, soprattutto tra il 1956 e il 1957, portando in scena diversi spettacoli tra cui \"Sexophone\" e \"I tromboni\", quest'ultimo interpretato da Vittorio Gassman. Insieme a Vittorio Caprioli e Franca Valeri scrive due testi, una commedia teatrale, \"L'arcisopolo\", e una radiofonica, \"La zuccheriera\".\nNel 1958 scrive il soggetto e la sceneggiatura di uno spettacolo teatrale, \"Don Jack\", il primo da lui ideato, in cui ritrae una sorta di Don Giovanni in abiti moderni e d'ambientazione cinematografica, interpretato ancora una volta da Vittorio Gassman e rappresentato al Teatro Quirino nel marzo dello stesso anno. Il successo e l'ascesa di Luciano Salce arriva anche in televisione e a tal proposito, inizia a collaborare con la Rai. Per la televisione, scrive in qualit\u00e0 di autore televisivo insieme a Ettore Scola e Ruggero Maccari i testi per il programma in sette puntate \"Le canzoni di tutti\", diretto da Mario Landi, e dirige la commedia \"L\u2019orso e il pasci\u00e0\", un'opera di Eug\u00e8ne Scribe adattata da Achille Campanile; la commedia \u00e8 interpretata da Monica Vitti, Alberto Bonucci e Mario Scaccia.\nNel 1959 scrive i testi per il secondo spettacolo ideato di proprio pugno dal titolo \"Il lieto fine\", anche questo d'ambiente cinematografico e con finale amarissimo; viene messa in scena da Alberto Bonucci a Firenze l'ultimo giorno dell'anno. Nel frattempo Salce tenta anche la strada della regia lirica, allestendo \"Le trame deluse\", tratto da un'opera di Domenico Cimarosa e trasmessa dalla Rai il 27 aprile del 1960.\nGli anni sessanta.\nIn Italia l'esordio registico avviene nel 1960 con il film \"Le pillole di Ercole\", tratto da un'opera di Maurice Hennequin e Paul Bilhaud; la pellicola venne interpretata da Nino Manfredi, Andreina Pagnani e Vittorio De Sica, e Salce nell'occasione conosce il direttore della fotografia Erico Menczer che gli sar\u00e0 a fianco in diversi suoi film. Da questo momento in poi Salce si dedica totalmente al cinema e allenta i rapporti con il teatro, ma non quelli con la televisione e con la radio.\nIl 1961 \u00e8 l'anno in cui si fa notare dal pubblico cinematografico e dalla critica italiana con il film \"Il federale\", scritto da Castellano e Pipolo. Il film diventa in poco tempo una svolta verso la commedia adulta da parte del protagonista Ugo Tognazzi e segna l'esordio come compositore di colonne sonore del maestro Ennio Morricone. Nel 1962 l'attivit\u00e0 registica di Luciano Salce prosegue con i film \"La voglia matta\" e \"Le ore dell'amore\", continuando la collaborazione con Ugo Tognazzi e Castellano e Pipolo. Con queste pellicole inizia a percorrere un filone incentrato su graffianti commedie di costume, che comprende anche \"La cuccagna\", interpretato dagli esordienti Donatella Turri e Luigi Tenco.\nSalce \u00e8 sempre pi\u00f9 preso dagli impegni sui \"set\" e anche per questo il matrimonio con la moglie Jole entra in crisi; nello stesso periodo conosce sul \"set\" de \"La voglia matta\" la giovane attrice Diletta D'Andrea, che diventer\u00e0 la sua seconda moglie. Tra il 1964 e il 1965 appare spesso in televisione e inizia a diventare un volto noto a tutti gli italiani con la partecipazione al variet\u00e0 \"Studio Uno\" del 1965, diretto da Antonello Falqui, scritto da Castellano e Pipolo e presentato da Mina. Nel programma \u00e8 spalleggiato anche da Lelio Luttazzi, con il quale commenta con sarcasmo le notizie del giorno. Il 7 agosto 1966 nasce a Londra il figlio Emanuele Timothy, avuto da Diletta D'Andrea e nello stesso periodo torna a lavorare anche in teatro.\nSalce mette in scena lo spettacolo \"Ti ho sposato per allegria\" di Natalia Ginzburg, con la quale collabora fattivamente anche nella stesura della commedia: i protagonisti sono Adriana Asti, Renzo Montagnani e Italia Marchesini. Nel 1967 la commedia teatrale di Salce viene portata sul grande schermo dallo stesso regista e interpretata da Monica Vitti anzich\u00e9 da Adriana Asti; il film viene accolto dalla critica tiepidamente, ma viene apprezzato il tentativo di misurarsi con un umorismo verbale e sofisticato fuori dai consueti canoni italiani. Dello stesso anno \u00e8 anche una versione radiofonica, trasmessa a marzo da Radio 3. Prima di tornare al cinema mette in scena \"La segretaria\", tratto ancora una volta da un testo di Natalia Ginzburg.\nTra il 1968 e il 1969 vengono distribuiti alcuni film diretti da Luciano Salce, tra cui due commedie politiche del tutto inconsuete per il cinema italiano: \"La pecora nera\" e \"Colpo di stato\". In particolare quest'ultimo fu tolto dalla circolazione e mai pi\u00f9 riapparso fino al 2004 a Venezia e al 2006 a Roma. Il successo arriva comunque con la pellicola \"Il prof. dott. Guido Tersilli primario della clinica Villa Celeste convenzionata con le mutue\" uscito a Natale, che tra l'altro \u00e8 l'unico incontro cinematografico tra Salce e Alberto Sordi. Il 1969 \u00e8 per Luciano Salce anche un momento di grave crisi personale: si rompe la relazione con Diletta D'Andrea, che lo lascia per Vittorio Gassman.\nA partire dal 1969 Salce, spinto dalla notoriet\u00e0 televisiva e da un divertimento personale che non \u00e8 mai venuto meno, aumenta il numero delle interpretazioni cinematografiche, cominciando ad apparire spesso nei film diretti da Vittorio Sindoni, ma anche di altri colleghi tra cui Luigi Zampa, Marco Vicario, Duccio Tessari, Flavio Mogherini, Luigi Filippo D'Amico. Tra le sue prove migliore d'attore si possono citare \"Homo Eroticus\", \"Anche se volessi lavorare, che faccio?\", \"La signora \u00e8 stata violentata!\", \"Amore mio non farmi male\", \"Son tornate a fiorire le rose\", \"Oh dolci baci e languide carezze\".\nGli anni settanta.\nNel 1970 muore Mario, suo padre. Il regista nonostante la perdita del genitore e la separazione dalla seconda moglie continua ad apparire in TV, presentando il programma \"Senza rete\". Il successo di Salce si ripete anche in radio, dove conduce i programmi \"Formula Uno\" (1970-1972), \"I malalingua\" (1972-1974) e \"Kitsch\" (1975-1976). I film da lui girati nei primi '70 sono di minore successo, anche se diretti con grande passione; tra questi si possono citare \"Basta guardarla\" (1970) e \"Alla mia cara mamma nel giorno del suo compleanno\" (1974), dove incontra per la prima volta Paolo Villaggio.\nIl 1975 \u00e8 l'anno di due successi cinematografici per Luciano Salce: il primo \u00e8 il film \"Fantozzi\", tratto dalle avventure di Fantozzi, un libro scritto da Paolo Villaggio e interpretato dallo stesso attore genovese; inoltre la pellicola \u00e8 la pi\u00f9 vista tra quelle italiane nella stagione 1974-1975. Sempre nello stesso anno, sostituisce Dino Risi sul \"set\" de \"L'anatra all'arancia\" e coglier\u00e0 il secondo successo al botteghino. Nel 1976, sulla scia del successo ottenuto col precedente film, Luciano Salce gira \"Il secondo tragico Fantozzi\" e in poco tempo raggiunge picchi di comicit\u00e0 grottesca inarrivabile. Sempre nello stesso anno interpreta il personaggio del barone svanito di \"Perdutamente tuo... mi firmo Macaluso Carmelo fu Giuseppe\", per la regia di Vittorio Sindoni, col quale coglie ancora un ottimo successo come attore.\nTra il 1977 e il 1978, Luciano Salce continua la collaborazione con Paolo Villaggio: i due lavorano assieme per la realizzazione dei film \"Il... Belpaese\" e \"Professor Kranz tedesco di Germania\" (per la quale torna a girare in Brasile insieme all'amico Adolfo Celi), nonch\u00e9 per quella dell'episodio \"S\u00ec Buana\" inserito nella pellicola \"Dove vai in vacanza?\". Come attore, Luciano Salce in quel periodo continua la collaborazione anche con Vittorio Sindoni per la P.A.C. con lo pseudonimo di Marco Aleandri; inoltre \u00e8 impegnato anche alla radio: dal 1979 presenta la trasmissione radiofonica \"Black Out\", scritta con Italo Terzoli, Enrico Vaime e Guido Sacerdote che conduce fino al 1985. Per quanto riguarda il teatro, Luciano Salce mette in scena uno spettacolo dal titolo \"La conversazione continuamente interrotta\", tratto da un'opera di Ennio Flaiano e interpretato da Giorgio Albertazzi; la rappresentazione venne allestita al Teatro Argentina di Roma.\nNel 1979 conduce su Rai 2 il programma \"Buonasera con...\", del quale presenta venti puntate tra gennaio e febbraio. A partire dallo stesso anno, per due stagioni, sar\u00e0 il sagace e raffinato padrone di casa nella trasmissione \"Ieri e oggi\". Nel 1980 scrive insieme a Ernesto Gastaldi il soggetto e la sceneggiatura per il film \"Mi faccio la barca\", interpretato da Johnny Dorelli e Laura Antonelli. La pellicola \u00e8 tratta da un romanzo dello stesso Gastaldi intitolato \"I quaranta belanti\"; alla fine per\u00f2 la regia venne curata da Sergio Corbucci a causa di una discussione tra Salce e Dorelli.\nGli anni ottanta e la morte.\nNel giugno del 1981 Luciano Salce pubblica una raccolta di racconti, dal titolo \"Cattivi soggetti\"; questo \u00e8 il suo esordio ufficiale nella letteratura. Nel 1982 torna al successo cinematografico con \"Vieni avanti cretino\", rendendo tributo alla comicit\u00e0 d'avanspettacolo, con Lino Banfi protagonista. Dall'aprile al giugno del 1983 conduce e dirige su Rete 4 il programma \"Gran variet\u00e0\", tratto dall'omonima rivista radiofonica di Antonio Amurri e Dino Verde, assieme a Loretta Goggi e Paolo Panelli; \u00e8 il primo contatto con la televisione privata. Il 27 agosto viene colpito da un \"ictus\" cerebrale a Salsomaggiore Terme mentre presiede la giuria di \"Miss Italia\"; viene ricoverato in coma e in prognosi riservata all'ospedale civile di Fidenza.\nQuesta degenza lo costringe ad abbandonare il progetto teatrale intitolato \"I ragazzi irresistibili\", tratto da un'opera di Neil Simon, del quale avrebbe curato la regia e sarebbe stato interprete assieme a Vittorio Caprioli. Nel 1984 Luciano Salce si ristabilisce e torna alla regia cinematografica con il film \"Vediamoci chiaro\"; nello stesso periodo cura la regia per l'unico film televisivo da lui diretto, intitolato \"Gli innocenti vanno all'estero\", tratto dall'omonimo racconto di Mark Twain. La Rai propose il lungometraggio nel gennaio del 1985.\nAgli inizi del 1985 Salce torna al teatro, dirigendo al teatro la \"Scaletta\" di Roma Augusto Zucchi in un monologo intitolato \"Politicanza\", tratto da un'opera di Italo Moscati. L'ultima regia teatrale la firma nel dicembre dello stesso anno, mettendo in scena \"L'incidente\", tratto da un'opera di Luigi Lunari, con Renzo Montagnani protagonista. Nel febbraio del 1986 veste i panni di Giovanni Pastrone nella commedia teatrale di Giancarlo Sepe intitolata \"C'era una volta l'Itala Film\". La messa in scena avviene a Torino al Teatro Carignano; curiosamente Salce non appare in scena, ma nei filmati proiettati sul palcoscenico. Nello stesso anno, durante una crociera sul Pacifico, ha le prime avvisaglie della malattia che gli sar\u00e0 fatale: un melanoma che lo costringe a un'operazione e a varie visite a Parigi.\nNel 1987, seppur debilitato nel fisico dalla malattia, torna sul \"set\" e gira il film \"Quelli del casco\", interpretato, tra gli altri, da Paolo Panelli e Renzo Montagnani: sar\u00e0 il suo ultimo film da regista. \nNel 1989 le sue condizioni di salute si aggravano e una nuova operazione di ricostruzione del femore risulta del tutto inutile; il 17 dicembre muore nella sua abitazione a Roma per un attacco cardiaco all\u2019et\u00e0 di 67 anni; i funerali si sono celebrati due giorni dopo nella Chiesa degli Artisti a Piazza del Popolo alla presenza di amici e colleghi del cinema e dello spettacolo; successivamente la salma \u00e8 stata tumulata nel Cimitero comunale di Feltre nella cappella di famiglia.\nOmaggi.\nNel ventennale della scomparsa il figlio Emanuele, insieme al critico Andrea Pergolari, gli dedica il documentario \"L'uomo dalla bocca storta\", presentato tra gli eventi speciali del Festival Internazionale del Film di Roma 2009, e la monografia \"\", edita dalla Edilazio di Roma e presentato, assieme a una mostra fotografica, alla VI Edizione dell'Agave di Cristallo di Lerici.\nNel 2000 il Comune di Roma gli ha dedicato una strada nel quartiere Vallerano."}
{"id": "717232", "revid": "124757945", "url": "https://it.wikipedia.org/wiki?curid=717232", "title": "Coppa Italia 1983-1984", "text": "La Coppa Italia 1983-1984 fu la 37\u00aa edizione della manifestazione calcistica. Inizi\u00f2 il 21 agosto 1983 e si concluse il 26 giugno 1984.\nFu vinta dalla , in finale contro il Verona."}
{"id": "717235", "revid": "1573940", "url": "https://it.wikipedia.org/wiki?curid=717235", "title": "Chiesa di San Sebastiano (Mantova)", "text": "Il tempio di San Sebastiano, altra denominazione della chiesa, \u00e8 un edificio religioso di Mantova, progettato da Leon Battista Alberti e oggi adibito a famedio dei caduti. La chiesa sorge a margine del centro lungo una delle arterie principali che conducevano alla zona paludosa del T\u00e8, appena fuori le mura, dove si trovavano le stalle dei famosi cavalli vanto della casata dei Gonzaga.\nStoria.\nLa costruzione fu iniziata circa nel 1460, un decennio prima dell'altra realizzazione albertiana a Mantova, Sant'Andrea. Come la maggior parte dei progetti albertiani, la chiesa venne completata da Luca Fancelli. Consacrata nel 1529 la chiesa fu oggetto di un primo restauro nel 1600 e sub\u00ec un arbitrario restauro completato nel 1926, quando fu separata dal convento che si congiungeva sul lato destro e furono aggiunte le due scalinate in facciata, trasformando due finestre in portali.\nIl tempio \u00e8 ora adibito a famedio dei caduti per la Patria.\nDescrizione.\nAlberti progett\u00f2 un edificio austero e solenne, che fece da fondamento per le riflessioni rinascimentali sugli edifici a croce greca. La chiesa \u00e8 divisa su due piani, con quello inferiore seminterrato, che ricorda un podio classico. Si accede al piano superiore oggi dalle due rampe di scale laterali, mentre originariamente esisteva una scala laterale a sinistra. Anche le cinque aperture del portico in facciata sono frutto del restauro. La parte superiore della facciata \u00e8 originale e ricorda un'elaborazione del tempio classico, con architrave spezzato, timpano e un arco siriaco, a testimonianza dell'estrema libert\u00e0 con cui l'architetto disponeva gli elementi. Forse l'ispirazione fu un'opera tardoantica, come l'arco di Orange.\nAll'interno l'impianto \u00e8 centrico, a croce greca, articolato su un vano centrale, pressoch\u00e9 cubico e coperto da volta a crociera, da cui si dipartono tre corti bracci absidati di uguale misura."}
{"id": "717242", "revid": "709565", "url": "https://it.wikipedia.org/wiki?curid=717242", "title": "Il Signore dei Ratti", "text": "Il Signore dei Ratti \u00e8 una storia a fumetti realizzata da Leo Ortolani. L'opera \u00e8 una parodia del romanzo di J. R. R. Tolkien \"Il Signore degli Anelli\" e della relativa trilogia cinematografica diretta da Peter Jackson, reinterpretati con riferimento alla serie di storie di Rat-Man e di \"Venerd\u00ec 12\", create dallo stesso Ortolani.\nL'albo venne pubblicato a novembre 2004 da Panini Comics e ristampato in quattro edizioni successive dall'editore modenese, l'ultima delle quali \u00e8 stata pubblicata a fine agosto 2013.\nTrama.\nBolo, un giovane ragazzo che si crede uno stregone ma che non sa neanche fare un semplice gioco di prestigio, conosciuto come il signore dei ratti, entra accidentalmente in possesso di un magico anello creato da Bulbo, il signore oscuro. L'artefatto, se tornasse nelle mani del suo antico proprietario, gli darebbe il potere di assoggettare tutte le Terre di Qua. Bolo parte quindi per il Monte Fuso, la cui lava \u00e8 l'unica cosa in grado di distruggere l'anello, accompagnato dallo stregone Sedobren Gocce, dall'umano Granbrakko, dall'elfa transessuale Annabello e da Nano, figlio di Nano, re dei Nani.\nLa compagnia deve superare una serie di avversit\u00e0 nella sua marcia di avvicinamento alle Terre Selvagge, dove risiede Bulbo e dove si trova il Monte Fuso. Una volta sconfitto il grosso dell'esercito avversario, i protagonisti giungono al Monte Fuso, ma proprio mentre Bolo sta per lanciare l'anello al suo interno, il suono di una suoneria per cellulari si propaga nell'aria e i combattenti si dimenticano dell'anello, incuriositi da questo nuovo oggetto tecnologico. Si scopre cos\u00ec che Sedobren aveva inventato la storia dell'anello del potere per salvaguardare la magia ed evitare la proliferazione della tecnologia nelle Terre di Qua.\nLo stregone se ne diparte per le Terre di L\u00e0, avendo fallito la sua missione. Tuttavia prima di imbarcarsi, Bolo gli sottopone nuovamente un gioco di prestigio. Sedobren quindi lascia le Terre di Qua, sorridendo al pensiero che un po' di magia sia rimasta nel mondo, dal momento che Bolo ha indovinato la carta che teneva in mano.\nPersonaggi.\nDi seguito sono elencati (in ordine di apparizione) i personaggi della storia.\nRealizzazione.\nLe 64 pagine dell'albo furono realizzate da Ortolani in meno di un mese.\nTra le idee per il titolo della storia, oltre a \"Il Signore dei Ratti\", sono stati presi in considerazione anche \"Lord of the Rats\" e \"L'anello dei Ratti\".\nUna sequenza inedita della storia \u00e8 comparsa nella storia \"La breccia\", in cui Valker si trova nel mondo della memoria e raccoglie frammenti di storie dimenticati (espediente usato da Ortolani per riutilizzare molte battute e sequenze scartate negli anni). Nelle 5 vignette del Signore dei Ratti si vedono Sedobren, Bolo e Nano che riescono ad aprire il portone delle Miniere di Corchia con una parola magica (mentre nell'albo definitivo lo trovano gi\u00e0 aperto). Leggendola, Valker commenta: \u00abUniversi alternativi. Non ho ancora capito come siano arrivati fino qui...\u00bb.\nStoria editoriale.\nL'albo venne distribuito nel novembre 2004 in anteprima al Lucca Comics &amp; Games. Il successo di pubblico fu tale che in poco pi\u00f9 di un giorno vennero esaurite tutte le 900 copie che si erano stampate. Andrea Plazzi, curatore delle serie di Ortolani, in un'intervista successiva dichiar\u00f2 che in quell'occasione era stato fatto un errore di valutazione, e che si sarebbe dovuto prevedere una tiratura maggiore per un progetto cos\u00ec atteso dai fan.\nIl volume fu ristampato nel febbraio 2007, in una nuova edizione intitolata \"Il Signore dei Ratti Nuova Edizione\" (\"Special Events\" n. 56) che comprendeva una copertina con il titolo stampato in oro a caldo e alcune pagine in pi\u00f9 (in totale 80), tra cui una serie di gag che non avevano trovato spazio nella prima edizione. Questa ristampa venne poi riproposta nell'ottobre 2010 con il titolo \"Il Signore dei Ratti Platinum Edition\" \"(Special Events\" n. 71). Entrambe le ripubblicazioni del 2007 e del 2010 risultarono l'albo pi\u00f9 venduto della Panini Comics nel mese di uscita.\nA fine agosto 2013 \u00e8 uscita un'ulteriore ristampa intitolata \"Il Signore dei Ratti Diamond Edition\" che presenta alcune pagine in pi\u00f9 e in copertina il logo rosso metallizzato.\nAccoglienza.\nAndrea Plazzi, alla domanda: \u00abSe tu dovessi trovare un difetto a \"Il Signore dei Ratti\"?\u00bb dichiar\u00f2 che qualche lettore sarebbe potuto rimanere deluso dalla scarsa aderenza della parodia all'originale e dalla brevit\u00e0 della storia. Tuttavia il curatore mitig\u00f2 poi la sua affermazione asserendo che \"tutti gli elementi importanti, opportunamente parodiati, ci sono\" e che anzi riconosceva ad Ortolani il merito di \"un lavoro di cesello difficile ma, alla fine, riuscitissimo\" e di aver dato \"un senso compiuto a una storia personale in uno spazio cos\u00ec limitato, mantenendo la riconoscibilit\u00e0 dell'opera\". Il risultato, dal suo punto di vista, \u00e8 un lavoro in cui traspare \"pi\u00f9 Ortolani che Tolkien\", per cui fruibile anche a lettori meno esperti di fantasy.\nGiovanni Agozzino di Comicus.it l'ha definito invece una parodia \"piuttosto fiacca\", con una conclusione \"banale\" e diverse battute di repertorio scontate, che non riescono a riproporre l'ilarit\u00e0 di altre opere dell'autore.\nEredit\u00e0.\nSedobren appare anche in uno spezzone di poche pagine nella storia \"E venne il giorno!\", in una ricostruzione scherzosa dell'incontro iniziale tra Gandalf e Bilbo ne \"Lo Hobbit\".\nMerchandising.\nVenne realizzata una t-shirt de \"Il Signore dei Ratti\" (acquistabile da maggio 2007) recante la prima e la quarta di copertina della ristampa rispettivamente sul petto e sulla schiena. Nel marzo 2008 usc\u00ec inoltre un poster con l'illustrazione della copertina."}
{"id": "717243", "revid": "125649194", "url": "https://it.wikipedia.org/wiki?curid=717243", "title": "Manuel Ferrara", "text": "Biografia.\nManuel Jeannin \u00e8 nato il 1\u00ba novembre 1975 a Le Raincy (in Francia), ma \u00e8 cresciuto nella vicina Gagny. Quando era ancora studente voleva diventare un insegnante di educazione fisica.\nSebbene abbia debuttato nel cinema pornografico nel 2001, ha iniziato la sua attivit\u00e0 quando era ancora studente nel 1999: infatti quello stesso anno rispose a un annuncio sul giornale \"Connexion\" che proponeva ai propri lettori un concorso per partecipare a un film pornografico e il suo pene di 14\u00a0cm e con una leggera fimosi gli aveva aperto le porte del concorso. \u00c8 apparso in diverse produzioni francesi ed europee, diventando inoltre il protetto di Rocco Siffredi e facendo il suo debutto statunitense nel film di John Stagliano intitolato \"Fashionistas\". Nel 2002 \u00e8 apparso in \"Snoop Dogg's Hustlaz: Diary of a Pimp\".\nNel 2003 ha fatto il suo debutto come regista nel gonzo per Platinum X Pictures, una societ\u00e0 sussidiaria di Red Light District Video. Nel 2004 ha invece diretto per Red Light prima di passare a Evil Angel nel maggio 2006. Il suo primo film prodotto da Evil Angel era \"Evilution\", con protagoniste Melissa Lauren e Naomi, oltre a includere il ritorno di Nici Sterling. Da allora ha diretto diverse serie pornografiche, incluse \"Fucked on Sight\", \"Slutty &amp; Sluttier\", \"Raw\", \"Evil Anal\", \"Battle of the Sluts\", \"Anal Expedition\", \"Teen Cum Squad\", \"Bangin' Black Boxes\", \"Ass Attack\", \"I'm Your Slut\", \"Mindfuck\" e \"New Whores on the Block\".\nIl 23 dicembre 2010 \u00e8 apparso insieme a Riley Steele nella puntata di \"Manswers\" intitolata \u00abAirplane Plane Hanger-On\u00bb per discutere delle loro carriere durante il segmento \u00abHow Can You Become A Porktastic Porn Star\u00bb. Il 22 gennaio 2012 \u00e8 diventato il primo attore porno nella storia degli AVN Awards a vincere il premio di interprete maschile dell'anno per la quarta volta.\nFerrara \u00e8 rimasto attivo come interprete nell'industria del porno sin dal 1999 e ha iniziato a dirigere nel 2003, fondando anche una sua casa di produzione chiamata Manuel Ferrara Productions. Ha vinto il premio AVN come interprete maschile per la quinta volta il 18 gennaio 2014. Nel 2012 \u00e8 inoltre apparso insieme alla collega Zoe Voss in una scena di sesso esplicito nel film \"Starlet\".\nFerrara ha vinto e ricevuto numerosi premi e riconoscimenti nell'industria del porno ed \u00e8 stato introdotto sia nella AVN Hall of Fame sia nella XRCO Hall of Fame.\nVita privata.\nNel gennaio 2005 ha sposato la collega Dana Vespoli, con cui ha avuto tre figli prima di divorziare sette anni pi\u00f9 tardi. Ferrara ha anche una figlia insieme alla sua compagna e collega Kayden Kross.\nRiconoscimenti.\nPremi ricevuti da Manuel Ferrara:\nPremi ricevuti dalla Manuel Ferrara Productions:"}
{"id": "717245", "revid": "6923", "url": "https://it.wikipedia.org/wiki?curid=717245", "title": "Jensen Motors", "text": "La Jensen Motors Ltd \u00e8 stata una casa automobilistica britannica attiva sul mercato dal 1931 al 2002.\nStoria.\nL'avventura della Jensen inizi\u00f2 nel 1931, quando i fratelli Richard e Alan Jensen assunsero il controllo della \"WJ Smiths Ltd.\", casa fondata nel 1875 e dedita alla produzione di carri e carrozze, trasformandone il nome in \"Jensen Motors Ltd.\"e convertendone la produzione da carrozze ad autovetture.\nIl primo modello prodotto (1937), denominato \"S type\" era una grossa cabriolet mossa da un motore V8 di 3,6 litri Ford o 8 in linea di 4,3 litri Nash.\nA questo modello seguirono la berlina, \"PW\" del 1946, su meccanica Ford (e motore V8 di 3,9 litri), la serie \"Interceptor I\" (1949), la \"541\" (1953), con carrozzeria in plastica e motore Austin 4 litri e la \"Cv-8\" del 1962.\nContemporaneamente la Jensen stipul\u00f2 accordi per produrre per conto dell'Austin le A40, le Austin-Healey 100 e 3000 e per conto della Volvo le P1800.\nIl modello pi\u00f9 importante della piccola casa inglese fu per\u00f2 la \"Interceptor\" del 1966, disegnata dalla Carrozzeria Touring e proposta dal 1968 anche in versione \"FF\", con trazione integrale a giunto viscoso Ferguson. Fu la prima auto 4x4 prodotta in serie.\nLa perdita della commessa Volvo (1967), per la scarsa qualit\u00e0 degli assemblaggi, fu un duro colpo per la Jensen che, nel 1970 venne rilevata da Donald Healey.\nIl rilancio fu affidato ad un nuovo modello, la \"Jensen Healey\", una piccola spyder con motore 2 litri Lotus, da affiancare alla grossa \"Interceptor\". Problemi di affidabilit\u00e0 e qualit\u00e0 costruttiva rallentarono il successo di questo modello, proposto nel 1975 anche in versione coup\u00e9 hatchback. La casa chiuse i battenti nel maggio 1976.\nFurono fatti vari tentativi, tutti vani, di resuscitare la Jensen. Il primo alla fine degli anni ottanta, quando fu riavviata la produzione della \"Interceptor\" e uno nel 2001, con una nuova vettura, denominata \"C-V8\". La chiusura definitiva avvenne nel 2002."}
{"id": "717247", "revid": "729019", "url": "https://it.wikipedia.org/wiki?curid=717247", "title": "Aldo Beltricco", "text": "Biografia.\nNasce a San Damiano Macra il 9 luglio 1892, figlio da Carlo, di professione medico condotto, e di Amalia Bernardi, secondogenito di sei fratelli.\nAnni dopo la famiglia si trasfer\u00ec a Dronero dove frequent\u00f2 le Scuole medie inferiori, proseguendo successivamente gli studi a Carmagnola e a Savigliano dove nel corso del 1911 ottenne la licenza liceale. Nell'autunno dello stesso anno fu ammesso a frequentare la Regia Accademia Militare di Modena, da cui usc\u00ec con il grado di sottotenente, assegnato al 1\u00ba Reggimento del corpo degli Alpini.\nAllo scoppio della guerra, nell'agosto del 1914, prestava servizio come sottotenente nel Battaglione alpini \"Ceva\" del 1\u00ba Reggimento alpini. Dopo l\u2019entrata in guerra del Regno d'Italia, trascorse i primi mesi di combattimenti in Carnia, e poi nella Conca di Plezzo dove \u00e8 promosso tenente e poi capitano a soli 24 anni, nel novembre dello stesso anno.\nTrasferito al 5\u00ba Reggimento fanteria della Brigata \"Aosta\", trascorre molti mesi in trincea sul Carso. Nel luglio 1916 ritorn\u00f2 tra gli alpini, assegnato al 4\u00ba Reggimento, come comandante della 41\u00aa Compagnia del \"glorioso\" Battaglione alpini \"Aosta\" sotto il comando del maggiore Ernesto Umberto Testa Fochi.\nIl Battaglione si trasferisce sul Monte Pasubio dove il 9 settembre 1916 viene raggiunto dall'ordine di conquistare le posizioni austriache sul Costone della Lora e sull'Alpe di Cosmagnon. La 41\u00aa Compagnia deve muoversi per prima ad aprire il varco, ed attacca subito, ma viene respinta dall'intenso e preciso fuoco dell'artiglieria nemica. Il 10 settembre scatt\u00f2 nuovamente l'attacco delle posizioni nemiche, ma viene colpito a morte da una raffica di mitragliatrice mentre conduceva i propri uomini sotto i reticolati nemici ancora intatti, e che stava cercando di tagliare con le cesoie. Secondo la testimonianza di Don Nervo, i nemici austriaci gli diedero onorata sepoltura in un cimitero di guerra poco distante. Per onorarne il coraggio, con Decreto Luogotenenziale del 31 dicembre 1916 gli fu concessa la Medaglia d'oro al valor militare alla memoria.\nRiconoscimenti.\nA San Damiano Macra il 20 ottobre 1918 gli viene intitolata la via della Confraternita in una giornata a lui dedicata. Tiene il discorso il deputato cuneese Marcello Soleri, capitano del Battaglione alpini \"Aosta\", nonch\u00e9 decorato di Medaglia di bronzo al valor militare. Il suo ritratto con la motivazione della Medaglia d'oro \u00e8 custodito nel salone consiliare del Municipio di Dronero.\nIl 16 giugno 1929 la caserma alpina di Dronero \u00e8 intitolata ad Aldo Beltricco. Si ritenne che le sue spoglie mortali fossero state esumate negli anni venti dal cimitero militare in quota, e poi sepolte con altri 5.145 caduti nell'Ossario del Pasubio sul Colle Bellavista. Successive ricerche condotte da Giamberto Garbin consultando numerosi documenti, anche d'epoca, hanno appurato che non era cos\u00ec, in quanto il cimitero in cui era stato sepolto era andato distrutto da un massiccio bombardamento d'artiglieria, e le tombe ivi presenti andate disperse.\nNella primavera 1988 la caserma Beltricco viene dismessa e riconvertita. Dal 1991 ospita l'Istituto di Istruzione Superiore \"Virginio - Donadio\" - Istituto Professionale Servizi per l\u2019Enogastronomia e l\u2019Ospitalit\u00e0 alberghiera."}
{"id": "717251", "revid": "33689", "url": "https://it.wikipedia.org/wiki?curid=717251", "title": "TeamSpeak", "text": "TeamSpeak \u00e8 un software di VoIP nato per essere di ausilio ai videogiocatori on-line che necessitano di comunicare a voce durante il gioco in modalit\u00e0 multigiocatore. Iniziato nel 1999 come progetto personale di alcuni amici, \u00e8 stato pubblicato per la prima volta nel 2001.\nTeamSpeak pu\u00f2 essere eseguito in background e consuma pochissime risorse in termini di banda (pochi kib/s in upstream). All'interno del programma, le persone che si parlano in un gruppo fanno parte di uno stesso \"server\", di cui \u00e8 amministratore chi lo ha creato, per accedere al quale si pu\u00f2 scegliere di impostare una password.\nIl programma mette a disposizione strumenti come la rubrica, la possibilit\u00e0 di selezionare degli amici, gli \"hotkey\" (per accedere alle funzionalit\u00e0 del programma direttamente premendo delle combinazioni scelte di tasti), la normalizzazione della voce (che elimina la necessit\u00e0 di configurare il microfono riducendo echi e rumori indesiderati) e la possibilit\u00e0 di registrare le conversazioni sul canale (ne risulta un file audio WAV che viene salvato sul PC).\nPu\u00f2 essere configurato in 3 modalit\u00e0: \"Voice Activation Detection\", che attiva il microfono quando rileva una voce, \"Push-To-Talk\", in cui per parlare bisogna premere determinati tasti definiti come hotkey, e una terza la Continuous Transmission che mantiene la comunicazione sempre aperta.\nTeamSpeak \u00e8 disponibile anche in versione server. Quest'ultima consente di creare dei veri e propri canali in stile IRC, con operatori e moderazione degli stessi, amministrando il tutto tramite il software client oppure tramite interfaccia web installando plugin aggiuntivi (sviluppati da terzi) lato server."}
{"id": "717265", "revid": "38120", "url": "https://it.wikipedia.org/wiki?curid=717265", "title": "Brakko", "text": ""}
{"id": "717266", "revid": "121546396", "url": "https://it.wikipedia.org/wiki?curid=717266", "title": "Menlove Ave.", "text": "Menlove Avenue \u00e8 il secondo album postumo di John Lennon, uscito nel 1986 grazie a Y\u014dko Ono. Prevalentemente il disco \u00e8 costituito da brani risalenti alle turbolente sedute di registrazione per l'album \"Rock 'n' Roll\" presiedute da Phil Spector (che scapp\u00f2 con i nastri prima della fine dell'album) e poi scartati dalla versione finale. Inoltre sono presenti diverse outtakes di canzoni dell'album precedente di Lennon, \"Walls and Bridges\".\nIl ritratto di Lennon che appare in copertina \u00e8 un'opera di Andy Warhol risalente a pochi mesi prima l'assassinio di Lennon nel 1980.\nTracce.\nTutti i brani sono opera di John Lennon, eccetto dove indicato."}
{"id": "717272", "revid": "34119", "url": "https://it.wikipedia.org/wiki?curid=717272", "title": "Saz", "text": ""}
{"id": "717274", "revid": "123646979", "url": "https://it.wikipedia.org/wiki?curid=717274", "title": "Odigitria", "text": "La Madonna Odigitria, \"Odigh\u00edtria\", o anche \"Odeg\u00e9tria\" (dal greco bizantino O\u03b4\u03b7\u03b3\u03ae\u03c4\u03c1\u03b9\u03b1, \"colei che conduce, mostrando la direzione\", composto di \u1f41\u03b4\u03cc\u03c2 \u00abvia\u00bb e \u1f04\u03b3\u03c9, \u1f21\u03b3\u03bf\u1fe6\u03bc\u03b1\u03b9 \u00abcondurre, guidare\u00bb), altrimenti nota anche come Vergine Odigitria, Theot\u00f3kos Odigitria, Panag[h]\u00eda Odigitria, Madonna dell'Itria, Madonna dell'Idria, Madonna dell'Idra (dove \"Itria\" \u00e8 una corruzione di \"Odigitria\" e \"Idria\" e \"Idra\" ulteriori sue corruzioni) o Madonna del (buon) cammino, \u00e8 un tipo di iconografia cristiana diffusa in particolare nell'arte bizantina e russa del periodo medioevale. L'iconografia \u00e8 costituita dalla Madonna con in braccio il Bambino Ges\u00f9, seduto in atto benedicente, che tiene in mano una pergamena arrotolata e che la Vergine indica con la mano destra (da qui l'origine dell'epiteto).\nStoria iconografica.\nQuesto tema figurativo trae origine dall'icona omonima che rappresent\u00f2, a partire dal V secolo, uno dei maggiori oggetti di culto a Costantinopoli.\nSecondo l'agiografia, infatti, questa reliquia sarebbe stata una delle icone mariane dipinte dall'evangelista Luca che Elia Eudocia (\"Aelia Eudocia\", circa 401-460), moglie dell'imperatore Teodosio II, avrebbe ritrovato in Terra Santa e traslato a Bisanzio.\nL'icona era conservata nella basilica omonima che venne edificata per l'occasione in riva al mare, in posizione decentrata rispetto al complesso costituito dal palazzo imperiale, il circo e le due chiese di Santa Sofia e Santa Irene (nella parte pi\u00f9 antica della citt\u00e0, corrispondente all'antica Bisanzio pre-romana).\nL'icona originaria, che veniva portata in solenni processioni e durante i trionfi, and\u00f2 perduta quando Costantinopoli cadde in mano agli ottomani nel 1453. Alcuni resoconti - storicamente di dubbia attendibilit\u00e0 - riferiscono che l'icona si sarebbe infranta, mentre veniva portata in processione, il 28 maggio 1453, esattamente il giorno prima della caduta della citt\u00e0 che subiva l'assedio finale dell'esercito di Maometto II. Pi\u00f9 probabilmente, fu distrutta dagli stessi ottomani il giorno della caduta della citt\u00e0.\nScrive lo storico dell'arte Ennio Concina, parlando dell'icona della Madonna Nicopeia custodita nella Basilica di S.Marco, a Venezia, di artista bizantino del XII secolo e identificata dalla tradizione come Odighitria imperiale :\"... l'inno bizantino alla Vergine Madre...questo \u00e8 la Nicopeia, la rigida e ieratica immagine avvolta nel severo panneggio del maphorion esposta a S.Marco, dov'\u00e8 giunta nel primo duecento dopo la presa di Costantinopoli. Non una semplice tavola dipinta, ma una delle icone poste al centro della liturgia imperiale: custodita in una cappella del palazzo di Bisanzio, la Condottiera delle legioni \u00e8 insegna dell'esercito e patrona dei romani. \u00c8 la Nicopeia dunque, effigiata un tempo sulle porte dell'antica capitale sul Bosforo, a fare di Venezia, una volta che vi si \u00e8 trasferita, citt\u00e0 -santuario della Theotokos, citt\u00e0 regale... della madre di Dio\" \nIl culto di quest'icona fu particolarmente popolare: a essa sono intitolate chiese e luoghi di culto, soprattutto in Grecia, nell'Italia meridionale, in Sicilia e in Sardegna.\nIl culto in Sardegna.\nStoria, tradizione e devozione alla Vergine D'Itria a Portoscuso.\nLa Tradizione popolare vuole che il Culto alla Vergine D\u2019Itria si sia propagato grazie ai tonnarotti che durante una mattanza, trovarono tra le reti una misteriosa cassa di cedro che issarono sulla barca (\"musciara\", barca del Rais), e la portarono sigillata a Su Pranu (Tonnara di Portoscuso), dove finalmente aprirono la cassa e trovarono un quadro raffigurante una Madonna con due moretti ai suoi piedi. Questo quadro raffigurante l\u2019Odigitria, attribuito alla mano di San Luca Evangelista, sarebbe sfuggito alla guerra iconoclasta per intervento di una nobile fanciulla che, per preservarlo da una sicura distruzione, lo mise in una cassa di cedro e lo affid\u00f2 ad alcuni marinai che partivano da Costantinopoli per recarsi in Italia. Durante il viaggio questa nave fu travolta da una tempesta, gli uomini si salvarono ma il quadro and\u00f2 perduto per ricomparire dopo diverso tempo fra le reti dei tonnarotti portoscusesi. I dirigenti spagnoli, che erano molto religiosi, pensarono che questo fosse un segno del cielo, quindi decisero di onorare degnamente la Madre di Ges\u00f9, e il proprietario della tonnara, costru\u00ec una Chiesa per la Comunit\u00e0 dei pescatori che risiedevano stabilmente a Portoscuso. La Comunit\u00e0 Portoscusese \u00e8 devota alla Vergine D\u2019Itria da circa tre secoli e mezzo. A Lei \u00e8 dedicata la Chiesa Parrocchiale che \u00e8 l\u2019unica in tutta la Sardegna e si celebra con grande Solennit\u00e0 e devozione la Sua Festa annuale che ricorre cinquantadue giorni dopo la Santa Pasqua (il Marted\u00ec dopo la Pentecoste). Sull'origine del culto della Vergine D'Itria in Sardegna sono state formulate diverse teorie. Una delle tante teorie afferma l'ipotesi secondo cui molti coloni dell'Italia meridionale, giunti in Sardegna soprattutto per la pesca, non potendo ritornare nelle terre natie per la festa grande dedicata all'Odigitria, d'accordo con il clero locale, avrebbero istituito in molte localit\u00e0 sarde la festa in suo onore. Non sono pochi, infatti, i paesi in Sardegna che godono della sua protezione e hanno voluto onorarla con quadri, simulacri o addirittura confraternite. Da Cagliari a Gavoi, da Benetutti a Oristano il culto della Vergine D'Itria \u00e8 assai diffuso, ma solo a Portoscuso \u00e8 venerata come Patrona dell'intero territorio comunale.\nPer circa una settimana i festeggiamenti civili rappresentano importanti momenti di aggregazione. Le iniziative culturali (mostre di pittura e scultura, artigianato, concerti polifonici, folkloristici etc..), ricreative (tornei di sport che coinvolgono i giovani del territorio, tornei di carte e di biliardo, tornei di tiro con l'arco, che coinvolgono i meno giovani), iniziative di folklore locale (canti tradizionali sardi e sfilate in costume), manifestazioni gastronomiche (esposizione e degustazione di prodotti tipici locali ed isolani), intendono mantenere in vita un legame con i tempi passati che, ravvivando la memoria storica, infondano nei cuori un forte desiderio di recupero di quella genuinit\u00e0 e fraternit\u00e0 che ha caratterizzato la Comunit\u00e0 fin dal suo sorgere.\nI festeggiamenti religiosi vengono scanditi con una preliminare Novena che raccoglie i fedeli e gli sensibilizza all'espressione di fede mariana.\nL\u2019inizio dei Festeggiamenti \u00e8 il sabato quando in serata il Simulacro viene condotto in processione presso il rione \u201cPiano di Zona\u201d accompagnata dai Gruppi Folk locali che cantano il Santo Rosario in lingua Sarda, dove staziona presso la Cappella di S. Ignazio da Laconi. Il giorno seguente (Domenica) il Simulacro fa ritorno processionalmente su un cocchio alla Chiesa Parrocchiale accompagnato dalle Confraternite della Vergine D\u2019Itria e dai Gruppi Folk di diverse localit\u00e0.\nIl Luned\u00ec dopo la Pentecoste, il Simulacro viene trasportato processionalmente a spalle dai Tonnarotti a \"Su Scaru\" (approdo della Tonnara), accompagnato dai fedeli, i quali eseguono i tradizionali canti votivi de \"Is Goccius\". Giunti a \"Su Scaru\" il Simulacro viene imbarcato a bordo di una barca della flotta della Tonnara (Paliscarmotto) e accompagnato dal Clero, dalle autorit\u00e0 civili e militari, e dalle imbarcazioni dei pescatori, salpa per una processione a mare verso l\u2019impianto delle reti della tonnara, dove si benediranno le stesse e si reciter\u00e0 una la preghiera per una abbondante pesca. \nIl culmine dei Festeggiamenti \u00e8 il marted\u00ec : giorno de \"sa Festa Manna\". Al mattino avranno inizio le Celebrazioni Religiose con la S. Messa Solenne presieduta dal Vescovo Diocesano e da numerosi sacerdoti provenienti da svariate localit\u00e0 dell\u2019Isola e da sacerdoti internazionali specializzandi presso le Pontificie Universit\u00e0. Al termine della Celebrazione il Simulacro viene intronizzato sul Cocchio, addobbato con drappi e composizioni floreali, e trainato da \"Su Ju de is bois\" (giogo dei buoi) viene condotto processionalmente al porto industriale di Portovesme. Numerose sono le soste per consentire ai fedeli di deporre un mazzo di fiori o un ex-voto alla Madonna o per consentire \"il saluto\" alle persone anziane o malate. All'arrivo al Porto il Simulacro viene accolto dal suono delle sirene delle navi mercantili e dalle Autorit\u00e0 Civili e Marittime in picchetto d\u2019onore. Nel pomeriggio il grande Peschereccio con a bordo il Simulacro, viene circondato ed accompagnato fino al porto turistico da una processione di centinaia di imbarcazioni pavesate a festa, dalle Motovedette, dal Traghetto e dal Rimorchiatore che omaggia la Vergine con lo spettacolare getto d\u2019acqua degli Idranti. Lungo la barcheggiata si effettua una sosta per la preghiera e la deposizione di una corona di fiori ai caduti del mare.\nAl suo ingresso al porto turistico viene accolta dallo scoppio di granate, fumogeni colorati e da una grande folla di fedeli, turisti. Giunti a destinazione, il Simulacro viene portato a spalle fino al Cocchio de \"Su Ju de is bois\". Inizia quindi la Processione a terra per le vie della Cittadina. Particolarmente suggestivo ed emozionante \u00e8 il rientro dopo il tramonto alla Chiesa Parrocchiale, dove la piazza gremita di fedeli accoglie il Simulacro. E si procede alla tradizionale \"Sa Ramadura\" (viene steso un tappeto di rose sulla Piazza e sul Sagrato della Chiesa). Il Simulacro, viene calato dal Cocchio da uomini rigorosamente vestiti con gli abiti tradizionali sardi e si avvia verso la Chiesa quando giunto sul Sagrato si rivolge al popolo di Dio presente e al suono di campane, dallo squillo di trombe e da rulli di tamburi saluta con tre inchini la folla festante.\nNel resto della Sardegna.\nEssendo per diverso tempo la Sardegna sotto il dominio bizantino dell'Impero Romano d'oriente, il culto gi\u00e0 radicato nella sua culla mediorientale venne trapiantato pure nell'isola dove la Vergine, dato che \"Odigitria\" significa \"colei che guida nel cammino\", venne lodata col titolo di Madonna del Buoncammino, \"Bonu caminu\" in sardo.\nLa Beata Vergine Maria del Buon Cammino viene venerata in Sassari nella chiesa di Sant'Agostino dal 1477 ogni seconda domenica del mese e la sua solennit\u00e0 coincide con la seconda domenica di agosto, festa maggiore del gremio dei viandanti, associazione di arti e mestieri che partecipa alla Discesa dei candelieri, e che si \u00e8 posta sotto la sua protezione sin dal giorno della sua fondazione, il 30 giugno 1633 giorno del Corpus Domini (festa piccola della confraternita). Il sodalizio conserva due simulacri, entrambi settecenteschi, uno interamente ligneo raffigurante la Vergine col Bambino che tende la mano a \"lu pellegrinu\", il viandante alla ricerca della retta via, che attende l'indicazione (l'\"itria\") del buon cammino; l'altro, ugualmente raffigurante la Vergine e il viandante, \u00e8 invece una tipica \"Madonna Vestita\" di foggia spagnola. Tale simulacro, ritenuto miracoloso, \u00e8 considerato anche protettore della Brigata meccanizzata \"Sassari\", ed \u00e8 insignito sia della croce commemorativa della missione \"strade sicure\" che della medaglia NATO per la missione ISAF in Afganistan. Porta inoltre sopra le vesti la fascia da ufficiale dell'Esercito Italiano.\nI festeggiamenti in onore della Vergine si svolgono anche a Villamar, paese della provincia del Sud Sardegna, ogni terza domenica di agosto. La festa si svolge in tre giornate principali: domenica, luned\u00ec e marted\u00ec. La domenica si accompagna processionalmente la Madonna alla chiesetta campestre a Lei dedicata. Il luned\u00ec \u00e8 dedicato ai pellegrinaggi dei fedeli e alla celebrazione delle messe. Il marted\u00ec, al calar della sera, il suggestivo rientro alla parrocchia. La processione \u00e8 preceduta dai cavalieri, i gruppi folkloristici locali e dei paesi limitrofi, abbigliati con i costumi sardi tipici del paese di provenienza, e dalle caratteristiche \"\"traccas\" che introducono l'artistico cocchio (realizzato nel 1875 in legno intagliato, policromato e dorato, considerato una delle pi\u00f9 grandi e originali opere tra quelle prodotte dalla scuola pistoiese) trainato da un giogo di buoi. I fedeli intonano \"is coggius\" dedicati alla Madonna, e testimoniano la loro devozione portando \"is scraus\"\". La festa aveva luogo, inizialmente, il marted\u00ec successivo alla Pasqua, fino all'arrivo del cocchio. Nel 1875 il parroco e la confraternita decisero di spostare la data della festa al marted\u00ec di Pentecoste, sfruttando le migliori condizioni climatiche. Con lo spostamento della data i giorni di festa diventarono tre. Nel 1955 il parroco di allora, tramite un referendum proposto alla popolazione, stabil\u00ec la nuova data fissandola per la terza domenica di agosto e per il luned\u00ec e marted\u00ec successivi. Da allora, la Madonna d'Itria si festeggia la terza domenica di agosto e la festa non \u00e8 pi\u00f9 solo religiosa ma comprende diverse manifestazioni civili organizzate da un comitato appositamente costituito. Nelle antiche date, tuttavia, in memoria della tradizione, si tengono dei festeggiamenti religiosi, promossi dalla confraternita, in onore della Vergine a cui la popolazione villamarese \u00e8 particolarmente devota.\nA Guasila, nella sera del luned\u00ec successivo alla Pentecoste si accompagna in processione dal paese all'omonima chiesetta campestre medioevale (anticamente appartenente a un villaggio oggi inesistente) la statua della Madonna. Il marted\u00ec, giorno ufficiale dei festeggiamenti, vengono celebrate due Messe al mattino (prima dell'inizio della seconda si fa una breve processione attorno alla chiesa) e una la sera, dopo la quale si riporta la statua nel santuario della Beata Vergine Assunta a Guasila, dove viene allogata nell'omonima cappella.\nAd Arbus era la ricorrenza pi\u00f9 seguita sin dai primi del 1600 come risulta dai registri della parrocchia di San Sebastiano Martire (patrono del paese) e in cui, nel 1626 fu realizzata la nicchia dove si trova la statua lignea a lei dedicata. Ogni anno, l'ultima domenica di maggio, ricorre la sua festivit\u00e0, il suo simulacro viene portato con un carro a buoi sino alla chiesetta campestre eretta dalla confraternita nel 1600 preceduta dai gruppi folkloristici. La confraternita, come risulta dai registri della parrocchia non esiste pi\u00f9, la stessa dipendeva da quella di Cagliari che invece \u00e8 ancora attiva. Da 5 anni l'Associazione Culturale Folkloristica Sant'Antonio arbus, membro del comitato organizzatore, affianca la parrocchia per l'organizzazione del rito civile.\nSotto questo titolo, la Vergine Maria \u00e8 patrona anche del suggestivo borgo di Ardauli, dove la si venera nella bella parrocchiale gotico-catalana.\nIl culto in Sicilia e in Puglia.\nLa Madonna Odigitria \u00e8 la patrona della Sicilia, ed \u00e8 ricordata dalla liturgia il marted\u00ec che segue la domenica di Pentecoste. Il suo culto \u00e8 diffusissimo sin da tempi remoti e si pensa sia un lascito delle dominazioni bizantine. Numerosi paesi, quelli pi\u00f9 antichi come Calascibetta (EN), conservano una chiesa dedicata a questo titolo mariano, e moltissime sono le raffigurazioni. Diverso per\u00f2 \u00e8 il soggetto iconografico. Alcune raffigurazioni usano, infatti, rappresentare la Madonna in una cassa portata da due anziani, come succede nella grande tela dello Zoppo di Gangi nella chiesetta dell'Itria a Carini (Pa), che apparentemente scelgono strade diverse. L'iconografia si rif\u00e0 alla leggenda che narra di una contesa tra due paesi che volevano impossessarsi di un simulacro mariano, e che si sia conclusa con la costruzione del santuario l\u00e0 dove, al bivio, la Madonna divenne talmente pesante da non essere pi\u00f9 trasportabile. L'Odigitria \u00e8 molto venerata da secoli dalla popolazione di minoranza albanese, specialmente di Piana degli Albanesi, emigrata in Sicilia nel XV secolo, che port\u00f2 con s\u00e9 lingua, costumi e riti orientali, e quindi santi della tradizione ortodossa. \u00c8 inoltre la ex patrona della cittadina di Palazzolo Acreide (SR).\nStorico \u00e8 il culto della Odigitria in Puglia, in particolar modo nella zona della porzione della Valle d'Itria, il cui nome \u00e8 da ricollegare alla stessa Odigitria.\nDi notevole bellezza \u00e8 l'immagine della Vergine sita presso il convento dei Padri Somaschi, nel cuore della Valle d'Itria, nel territorio di Martina Franca.\nLa Madonna \u00e8 stata recentemente affiancata a san Nicola di Myra quale coprotettrice della citt\u00e0 di Bari; col particolare titolo di Madonna della Madia (ossia dell'almadia, un tipo d'imbarcazione), l'Odigitria \u00e8 venerata a Monopoli, in provincia di Bari. L'Odigitria, venerata anche con l'appellativo di Nostra Signora di Costantinopoli, \u00e8 patrona pure dell'arcidiocesi di Bari-Bitonto, della provincia di Bari e dei comuni di Binetto, Bitritto e Acquaviva delle Fonti. Ogni anno la Beata Vergine Maria Odigitria \u00e8 celebrata con solennit\u00e0 nel primo marted\u00ec di marzo secondo l'antica tradizione, e col solenne ottavario che la prolunga e che \u00e8 caratterizzato dai pellegrinaggi delle parrocchie dell'arcidiocesi. Il culto \u00e8 anche diffuso nel Salento, per cui numerose sono le chiese sotto il titolo dell'Itria. Un esempio importante di Odigitria lo troviamo a Novoli dove \u00e8 custodito, presso la chiesa della Mater Dei, un pregevole affresco bizantineggiante con una rarissima Odigitria Olosoma. Facente parte dello stesso ciclo \u00e8 la Vergine della Cutura (del Pane) festeggiata in antico il marted\u00ec di Pasqua. Il dipinto, per le sue caratteristiche iconografiche, rappresenta un unicum in tutta la storia dell'arte bizantina dell'Italia meridionale. Nello stesso comune assistiamo all'evoluzione del modello iconografico attraverso la raffigurazione della \"Nuova Odigitria\", custodita nell'antica chiesa della Madonna di Costantinopoli, detta \"la Conella\". A Racale vi \u00e8 la chiesa della Madonna dei Fiumi, fuori dall\u2019urbe, dove custodisce un\u2019antica icona bizantina della Vergine di Costantinopoli-Odigitria, venerata dalla popolazione locale con il titolo di \u201cMadonna dei Fiumi\u201d e viene festeggiata per antica tradizione come a Bari, il primo marted\u00ec di marzo. Una statua lignea del '500 \u00e8 custodita nella Chiesa Madre di Sommatino, un'altra nella chiesa omonima di Delia e un'altra ancora in quella di Campofranco, tutte e tre nella provincia di Caltanissetta.\nUn esempio di culto mariano in Puglia \u00e8 rappresentato dalla Madonna Odigitria di Pulsano, presso l'omonima abbazia di Pulsano, iniziata da san Giovanni da Matera nel XII secolo. Altra icona \u00e8 quella della Madonna di Ripalta, venerata come patrona principale della diocesi di Cerignola-Ascoli Satriano, in provincia di Foggia. Essa rappresenta un raro esemplare di Madonna con Bambino in trono su tavola, del tipo \"Odigitria dexiokratousa\", che raffigura la Vergine quale guida (che d\u00e0 l'indicazione, l\"'Itria\") per il popolo cristiano, la quale regge Ges\u00f9 bambino con la mano destra, mentre lo indica con la mano sinistra (l'indicazione appunto, \"Itria\"), legata a una leggenda che vede la citt\u00e0 di Cerignola e quella di Canosa di Puglia contendersi l'icona, e la localit\u00e0 ofantina, dove era stata ritrovata. Un altro esemplare di \"Odigitria dexiokratousa\" in Puglia \u00e8 conservato nel santuario di Pasano presso Sava (TA): si tratta di un'icona bizantina dipinta su lastra tufacea, appartenente all'antica chiesa di Pasano: la lastra fu asportata dall'antico santuario e posta al centro dell'altare maggiore della chiesa riedificata nel 1712. \nAnche a Torremaggiore, una cittadina dell'Alto Tavoliere in provincia di Foggia, vi si venera un'antica e artistica immagine della Madonna con il Bambino con il volto nero, ed \u00e8 di stile Bizantino. L'Icona, custodita nella chiesa della Madonna di Loreto (tra le pi\u00f9 belle e meglio conservate opere bizantine reperibili in Puglia) \u00e8 una tavola raffigurante la Vergine Odigitria venerata dagli Arcangeli Gabriele e Michele; l'opera si colloca nell'alveo della pittura postbizantina d'intonazione cretese e interpreta il tipo della \"Virgo Odigitria\" (la vergine che indica il cammino): l'icona risale al 1570, realizzata da un iconografo in Civitate, su commissione di Pietro Tosches, greco appartenente alla comunit\u00e0 arb\u00ebresh\u00eb. Altre due icone similari per fattura ed epoca, la Vergine Odigitria e il Buon Pastore, appartenenti alla stessa bottega di Civitate, sono custodite a San Paolo di Civitate.\nUn ulteriore esempio di Madonna Odigitria \u00e8 quello della Madonna di Sovereto, patrona della citt\u00e0 di Terlizzi in provincia di Bari,una icona bizantina trovata secondo la leggenda in una grotta da un pastore che cercava di liberare la zampa di una pecora del suo pascolo stanziato proprio nel territorio del Sovereto, un bosco di sughero."}
{"id": "717275", "revid": "38120", "url": "https://it.wikipedia.org/wiki?curid=717275", "title": "Il signore dei Ratti", "text": ""}
{"id": "717276", "revid": "121546195", "url": "https://it.wikipedia.org/wiki?curid=717276", "title": "Milk and Honey", "text": "Milk and Honey \u00e8 il tredicesimo album da solista di John Lennon, ed \u00e8 stato pubblicato tre anni dopo la sua morte utilizzando incisioni incomplete di canzoni scritte durante la lavorazione di \"Double Fantasy\", il precedente album dell'artista.\nDescrizione.\nOrigine.\n\"Milk and Honey\" \u00e8 il progettato seguito di \"Double Fantasy\" e mantiene la stessa struttura del precedente disco con canzoni di Lennon alternate a quelle di Yoko Ono, in una sorta di dialogo tra i due coniugi. Sebbene la morte violenta di Lennon avesse causato un temporaneo accantonamento del progetto, la Ono volle far uscire ugualmente il disco. Ci vollero tre anni per permettere a Yoko di riprendere in mano il materiale e terminare il lavoro. Le composizioni della Ono sono in larga misura nuove registrazioni, preparate durante la lavorazione dell'album nel 1983. I brani di Lennon sono prevalentemente versioni provvisorie e non rifinite.\nI brani.\n\"Nobody Told Me\", una canzone che Lennon era intenzionato a dare a Ringo Starr per il suo album \"Stop and Smell the Roses\", venne fatta uscire come singolo e divenne un successo da Top 10. Gli altri due singoli estratti dall'album furono \"I'm Stepping Out\" e \"Borrowed Time\", entrambi brani di Lennon con una marcata influenza reggae.\nLe canzoni \"Let Me Count the Ways\" e \"Grow Old With Me\" furono scritte da John e Yoko l'uno per l'altra traendo ispirazione dai poemi di Elizabeth Barrett Browning e Robert Browning.\nPubblicazione e ripubblicazioni successive.\nA causa di contrasti tra Yoko Ono e David Geffen, presidente della Geffen Records che aveva pubblicato \"Double Fantasy\", la Ono si accord\u00f2 con la Polydor Records, che quindi si occup\u00f2 di far uscire \"Milk and Honey\". La EMI, storica casa discografica di Lennon e dei Beatles, acquist\u00f2 in seguito l'album insieme a tutti gli altri pubblicati da John Lennon.\nIl produttore discografico Jack Douglas, che aveva co-prodotto \"Double Fantasy\" insieme a Lennon e Yoko Ono, inizialmente venne coinvolto nel progetto \"Milk and Honey\", ma dopo il deterioramento dei rapporti con la Ono, abbandon\u00f2 le sedute di registrazione e non venne accreditato sul disco.\nNel 2001, Yoko Ono ha supervisionato la rimasterizzazione di \"Milk and Honey\" per la ristampa in CD, aggiungendo tre bonus tracks, incluso un estratto di 22 minuti preso dall'ultima intervista concessa da John Lennon poche ore prima di essere assassinato.\nCopertina.\nLa copertina del disco \u00e8 una foto presa dalla stessa seduta fotografica che produsse la foto di copertina di \"Double Fantasy\", questa volta a colori.\nClassifiche, critica e accoglienza.\n\"Milk and Honey\" venne accolto meno bene rispetto a \"Double Fantasy\", ma ricevette comunque buone recensioni e raggiunse le posizioni numero 3 in Inghilterra e numero 11 negli Stati Uniti, dove divenne disco d'oro."}
{"id": "717277", "revid": "38120", "url": "https://it.wikipedia.org/wiki?curid=717277", "title": "Il signore dei ratti", "text": ""}
{"id": "717278", "revid": "38120", "url": "https://it.wikipedia.org/wiki?curid=717278", "title": "Il Signore dei ratti", "text": ""}
{"id": "717279", "revid": "161374", "url": "https://it.wikipedia.org/wiki?curid=717279", "title": "AgustaWestland A129", "text": ""}
{"id": "717281", "revid": "2175", "url": "https://it.wikipedia.org/wiki?curid=717281", "title": "Sho", "text": ""}
{"id": "717282", "revid": "682087", "url": "https://it.wikipedia.org/wiki?curid=717282", "title": "Homunculus motorio", "text": ""}
{"id": "717284", "revid": "34119", "url": "https://it.wikipedia.org/wiki?curid=717284", "title": "Shu", "text": ""}
{"id": "717291", "revid": "161374", "url": "https://it.wikipedia.org/wiki?curid=717291", "title": "AgustaWestland A109", "text": ""}
{"id": "717299", "revid": "628767", "url": "https://it.wikipedia.org/wiki?curid=717299", "title": "Isola di Lord Howe", "text": "Lisola di Lord Howe (in inglese \"Lord Howe Island\") \u00e8 un'isola a forma di mezzaluna irregolare situata nel mar di Tasman, tra l'Australia e la Nuova Zelanda, 600\u00a0km direttamente ad est di Port Macquarie, 780\u00a0km a nord-est di Sydney e circa 900\u00a0km a sud-ovest dell'isola di Norfolk. Misura circa 10\u00a0km di lunghezza e tra 0,3 e 2,0\u00a0km di larghezza; copre un'area di 14,55\u00a0km\u00b2, ma la parte antropizzata, situata su terreno pianeggiante, copre solo 3,98\u00a0km\u00b2.\nLungo la costa occidentale vi \u00e8 una laguna sabbiosa riparata e semiracchiusa da una barriera corallina. La maggioranza della popolazione vive nella parte settentrionale, mentre quella meridionale \u00e8 dominata da colline rivestite da foreste che culminano nel punto pi\u00f9 elevato del luogo, il monte Gower (875 m). Il gruppo insulare cui appartiene Lord Howe comprende 28 tra isole, isolotti e scogli. Oltre a quella di Lord Howe, la maggiormente degna di nota \u00e8 la vulcanica e disabitata Piramide di Ball, circa 23\u00a0km a sud-est di Lord Howe. A nord vi \u00e8 un gruppetto di sette piccole isole disabitate note come Gruppo dell'Ammiragliato.\nIl primo avvistamento di cui si ha notizia risale al 17 febbraio 1788, quando il tenente Henry Lidgbird Ball, comandante della nave appoggio armata HMS \"Supply\", effettu\u00f2 un viaggio da Botany Bay per andare a istituire una colonia penale sull'isola di Norfolk. Nel viaggio di ritorno, Ball invi\u00f2 una scialuppa a terra per dichiarare Lord Howe possedimento britannico. Il sito divenne in seguito un punto di rifornimento per le baleniere e su di essa venne fondato un insediamento permanente nel giugno 1834. Quando la caccia alla balena declin\u00f2, a partire dagli anni '80 del XIX secolo inizi\u00f2 l'esportazione in tutto il mondo della palma endemica \"Howea forsteriana\", che rimane tuttora una componente chiave dell'economia locale. L'altra attivit\u00e0 principale, il turismo, ebbe inizio al termine della seconda guerra mondiale, nel 1945.\nIl gruppo dell'isola di Lord Howe fa parte dello stato del Nuovo Galles del Sud ed \u00e8 considerato legalmente come un'area non incorporata amministrata dal Lord Howe Island Board, che fa riferimento al ministero dell'Ambiente e del Patrimonio del Nuovo Galles del Sud. Il fuso orario standard \u00e8 , o UTC+11 quando si applica l'ora legale, mentre la valuta \u00e8 il dollaro australiano. Le compagnie aeree pendolari forniscono voli per Sydney, Brisbane e Port Macquarie.\nL'UNESCO classifica il gruppo insulare di Lord Howe come patrimonio dell'umanit\u00e0 di importanza naturale globale. Il grosso dell'isola \u00e8 rivestito da una foresta praticamente incontaminata, dove vivono molte piante e animali che non si trovano in nessun'altra parte del mondo. Altre attrazioni naturali sono la diversit\u00e0 dei paesaggi, la variet\u00e0 dei basalti, sia oceanici che del mantello superiore, la barriera corallina pi\u00f9 meridionale del mondo, le colonie di uccelli marini nidificanti e il ricco patrimonio storico e culturale. Il Lord Howe Island Act del 1981 ha istituito una \u00abPermanent Park Preserve\u00bb (che copre circa il 70% dell'isola). Il luogo \u00e8 stato aggiunto all'elenco del patrimonio nazionale dell'Australia il 21 maggio 2007 e nel registro del patrimonio statale del Nuovo Galles del Sud il 2 aprile 1999. Le acque circostanti costituiscono una regione protetta denominata parco marino di Lord Howe.\nBioregione.\nL'isola di Lord Howe fa parte della regione IBRA (\"Interim Biogeographic Regionalisation for Australia\") denominata Pacific Subtropical Islands (codice PSI), della quale forma la sottoregione PSI01, con un'area di 1909 ettari. Secondo il sistema di ecoregioni del WWF, l'isola di Lord Howe costituisce l'intera ecoregione delle \u00abforeste subtropicali di Lord Howe\u00bb (WWF ID#AA0109). Questa ecoregione appartiene all'ecozona australasiana e al bioma delle foreste pluviali di latifoglie tropicali e subtropicali. L'ecoregione del WWF copre un'area di 14\u00a0km\u00b2.\nStoria.\n1788-1834: le prime visite degli europei.\nPrima di essere stata scoperta e abitata dagli europei, sembra che Lord Howe fosse sempre stata disabitata e sconosciuta ai popoli polinesiani del Pacifico meridionale. Il primo avvistamento registrato da parte degli europei risale al 17 febbraio 1788 ed \u00e8 opera del tenente Henry Lidgbird Ball, comandante della nave appoggio armata HMS \"Supply\" (la pi\u00f9 vecchia e pi\u00f9 piccola delle navi della Prima Flotta), in viaggio da Botany Bay con un carico di detenuti, nove uomini e sei donne, per fondare una colonia penale sull'isola di Norfolk. Durante il viaggio di ritorno, il 13 marzo 1788, Ball osserv\u00f2 la Piramide di Ball e invi\u00f2 un gruppo di uomini a terra sull'isola di Lord Howe per rivendicarla come possedimento britannico. Prima che l'equipaggio tornasse a Sydney, furono catturate numerose tartarughe e vari uccelli che non avevano timore dell'uomo. Ball battezz\u00f2 il monte Lidgbird e la Piramide di Ball con il proprio nome e l'isola principale Lord Howe in onore di Richard Howe, I conte Howe, che all'epoca era Primo Lord dell'Ammiragliato.\nMolti toponimi dell'isola risalgono a questo periodo, addirittura al maggio dello stesso anno, quando l'isola venne visitata da quattro navi della Prima Flotta, la HMS \"Supply\", la \"Charlotte\", la \"Lady Penrhyn\" e la \"Scarborough\". Gran parte delle forme di vita animali e vegetali vennero registrate per la prima volta nei giornali di bordo e nei diari di visitatori come David Blackburn, capitano della \"Supply\", e Arthur Bowes Smyth, chirurgo della \"Lady Penrhyn\".\nSmyth era a Sydney quando la \"Supply\" torn\u00f2 dal primo viaggio all'isola di Norfolk. Il 19 marzo 1788 sul suo giornale di bordo annot\u00f2 che \u00abla \"Supply\", al suo ritorno, sbarc\u00f2 sull'isola che [aveva scoperto] nella sua uscita, e tutti furono piacevolmente sorpresi di trovare un gran numero di belle tartarughe sulla spiaggia, e sulla terraferma, tra gli alberi, un gran numero di gallinacei molto simili a una faraona e un'altra specie di gallinaceo non dissimile dal re di quaglie d'Inghilterra, e tutti cos\u00ec perfettamente docili che si potrebbe spesso prenderli con le mani oppure, in ogni momento, abbatterne pi\u00f9 di quanti si ritiene opportuno con un bastone corto. All'interno della barriera corallina vi erano anche innumerevoli pesci, talmente facili da catturare con amo e lenza da poter riempire una barca in breve tempo. Tredici grosse tartarughe vennero riportate a Port Jackson e molte furono distribuite tra l'accampamento e la flotta\u00bb.\nIn questo periodo artisti quali George Raper e John Hunter realizzarono schizzi ad acquerello degli uccelli nativi, come il rallo di Lord Howe (\"Hypotaenidia sylvestris\"), il pollo sultano bianco (\"Porphyrio albus\") e la colomba di Lord Howe (\"Columba vitiensis godmanae\"). Dal momento che questi ultimi due scomparvero poco dopo a causa della caccia incontrollata, questi dipinti costituiscono l'unica testimonianza pittorica rimasta del loro aspetto. Nel corso dei tre anni successivi, la \"Supply\", in cerca di tartarughe, torn\u00f2 pi\u00f9 volte sull'isola, che venne anche visitata dalle navi della Seconda e Terza Flotta. Tra il 1789 e il 1791, le baleniere britanniche e americane, all'inseguimento dei capodogli (\"Physeter macrocephalus\") lungo l'equatore fino alle isole Gilbert ed Ellice, quindi a sud in acque australiane e neozelandesi, inaugurarono l'era della baleneria nel Pacifico. La flotta americana contava 675 navi e Lord Howe si trovava in una regione denominata \u00abMiddle Ground\u00bb, ricca di capodogli e di balene franche australi (\"Eubalaena australis\").\nL'isola venne successivamente visitata da molte navi governative e baleniere che navigavano tra il Nuovo Galles del Sud e l'isola di Norfolk e attraverso il Pacifico, comprese molte navi della flotta baleniera americana: di conseguenza, la sua reputazione come punto di rifornimento precedette la creazione di un insediamento e alcune navi vi lasciavano appositamente capre e maiali come fonti di cibo per i futuri visitatori. Tra il luglio e l'ottobre 1791, a Sydney arrivarono le navi della Terza Flotta e nel giro di pochi giorni esse furono riadattate e convertite in baleniere, dal momento che la caccia alla balena era divenuta un'attivit\u00e0 particolarmente redditizia. L'olio di balena sarebbe diventato il prodotto da esportazione australiano di maggior valore fino agli anni '30 del XIX secolo e l'industria baleniera plasm\u00f2 inizialmente la storia di Lord Howe.\n1834-1841: l'insediamento.\nIl primo insediamento permanente di Lord Howe venne fondato nel giugno 1834, quando la baleniera britannica \"Caroline\", un brigantino a palo proveniente dalla Nuova Zelanda e comandato dal capitano John Blinkenthorpe, attracc\u00f2 in quella che oggi \u00e8 conosciuta come Blinky Beach. Tre uomini, George Ashdown, James Bishop e Chapman, che lavoravano per un'impresa baleniera di Sydney, furono lasciati a terra con lo scopo di costruire una stazione di rifornimento. In un primo momento gli uomini dovevano fornire carne pescando e allevando maiali e capre che vivevano allo stato brado sull'isola. Insieme a loro sbarcarono (o giunsero in seguito da una nave in visita) le loro mogli m\u0101ori e due ragazzi m\u0101ori. Costruirono le loro capanne nell'area oggi conosciuta come Old Settlement, dove vi era disponibilit\u00e0 di acqua dolce, mentre ad ovest della Blinky Beach vennero costruiti degli orti.\nLa loro era una societ\u00e0 che non conosceva il denaro: i coloni barattavano le loro scorte di acqua, legname, verdura, carne, pesce e piume di uccelli con abiti, t\u00e8, zucchero, attrezzi, tabacco e altre merci non disponibili sull'isola, ma dovevano accettare il valore imposto a tali merci dai balenieri. Questi primi coloni alla fine lasciarono l'isola quando furono acquisiti per 350 sterline nel settembre 1841 da due uomini d'affari, Owen Poole e Richard Dawson (ai quali si un\u00ec in seguito John Foulis), i cui dipendenti e altri si stabilirono sull'isola.\n1842-1860: il porto di rifornimento.\nIl nuovo affare venne pubblicizzato e ben presto anche le navi che viaggiavano tra Sydney e le Nuove Ebridi (Vanuatu) sarebbero scese a rifornirsi sull'isola. La \"Rover's Bride\", un piccolo cutter, divenne la prima nave mercantile regolare. Tra il 1839 e il 1859, dalle cinque alle 12 navi approdavano qui ogni anno, talvolta anche quasi 20, e sette od otto alla volta lasciavano la barriera corallina. Nel 1842 e nel 1844 nacquero i primi bambini sull'isola. Poi, nel 1847, Poole, Dawson e Foulis, amareggiati per non essere riusciti a ottenere l'affitto di un terreno dal governo del Nuovo Galles del Sud, abbandonarono l'insediamento, ma tre dei loro dipendenti rimasero sull'isola. Una famiglia, gli Andrews, dopo aver trovato alcune cipolle sulla spiaggia nel 1848, iniziarono a coltivarle: le cosiddette \u00abcipolle rosse di Lord Howe\u00bb furono molto popolari nell'emisfero australe per circa 30 anni, fino a quando il raccolto non venne attaccato da una malattia fungina.\nNel 1849, sull'isola vivevano solo 11 persone, ma presto le fattorie presenti si ampliarono. Negli anni '50 del XIX secolo, in Australia venne scoperto l'oro e molti equipaggi abbandonarono le loro navi, preferendo scavare in cerca di oro piuttosto che rischiare la vita in mare. Di conseguenza, molte navi evitarono la terraferma e Lord Howe speriment\u00f2 un aumento del commercio, che raggiunse il picco tra il 1855 e il 1857. Nel 1851, circa 16 persone vivevano sull'isola. Ora qui venivano coltivate patate, carote, mais, zucche, taro, cocomeri e persino uva, frutti della passione e caff\u00e8. Tra il 1851 e il 1853, il governo del Nuovo Galles del Sud avanz\u00f2 varie proposte, sempre bocciate, per istituire una colonia penale sull'isola.\nDal 1851 al 1854, Henry Denham, capitano della HMS \"Herald\", impegnata in una spedizione scientifica nel Pacifico sud-occidentale (1852-1856), complet\u00f2 la prima rilevazione idrografica dell'isola. A bordo c'erano tre biologi scozzesi, William Milne (un botanico-giardiniere del giardino botanico di Edimburgo), John MacGillivray (un naturalista), che raccolse campioni di pesci e piante, e l'assistente chirurgo e zoologo Denis Macdonald. Insieme, questi uomini raccolsero molte informazioni di base sulla geologia, flora e fauna dell'isola.\nIntorno al 1853, arrivarono altri tre coloni con la baleniera americana \"Belle\", capitanata da Ichabod Handy: George Campbell (che mor\u00ec nel 1856), Jack Brian (che lasci\u00f2 l'isola nel 1854) e Nathan Thompson, che portarono con s\u00e9 tre donne (chiamate Botanga, Bogoroo e una ragazza di nome Bogue) dalle isole Gilbert. Quando la prima moglie Botanga mor\u00ec, Thomson spos\u00f2 Bogue; Thompson fu anche il primo residente dell'isola a costruirvi una casa vera e propria, negli anni '60, utilizzando i tronchi di cedro provenienti dall'Australia che le onde del mare gettavano sulla spiaggia. La maggior parte degli attuali residenti che vantano antenati sull'isola discendono direttamente da Thompson e Bogue o sono comunque imparentati con i loro discendenti.\nNel 1855 l'isola venne ufficialmente designata parte del Nuovo Galles del Sud dal Constitution Act.\n1861-1890: le spedizioni scientifiche.\nA partire dall'inizio degli anni '60 del XIX secolo, l'industria baleniera diminu\u00ec rapidamente a seguito del crescente utilizzo del petrolio, della corsa all'oro in California e della guerra di secessione americana, con conseguenze sfortunate per l'isola. Alla ricerca di un metodo di sostentamento alternativo, Thompson, nel 1867, acquist\u00f2 la \"Sylph\", che divenne la prima nave locale a commerciare con Sydney (principalmente maiali e cipolle). Essa gettava l'ancora nelle acque profonde di quello che ora \u00e8 noto come Sylph's Hole al largo della Old Settlement Beach, ma alla fine and\u00f2 tragicamente persa in mare nel 1873 - ennesima sciagura che colp\u00ec l'isola in quel periodo.\nNel 1869 l'isola fu visitata dal magistrato P. Cloete a bordo della \"Thetis\", che stava indagando su un possibile omicidio. Lo accompagnavano Charles Moore, direttore dei giardini botanici di Sydney, e il suo assistente William Carron, che invi\u00f2 campioni di piante dell'isola a Ferdinand Mueller dei giardini botanici di Melbourne; quest'ultimo, nel 1875, aveva catalogato e pubblicato la descrizione di 195 specie. Sulla nave c'erano anche William Fitzgerald, un agrimensore, e il signor Masters dell'Australian Museum. Insieme, effettuarono uno studio accurato dell'isola, che venne pubblicato nel 1870, anno in cui la popolazione contava 35 persone che vivevano in 13 case fatte con tetti di travi di palma e le pareti di foglie di palma. Intorno a questo periodo, con la fine dell'industria baleniera, ebbe inizio una flessione delle attivit\u00e0 commerciali e talvolta trascorrevano dai sei ai 12 mesi senza che nessuna nave facesse scalo. Con le provviste che marcivano nei magazzini, le famiglie pi\u00f9 anziane persero interesse per l'orticoltura.\nDal 1860 al 1872, 43 navi si erano fermate a Lord Howe per raccogliere provviste, ma dal 1873 al 1887 meno di una dozzina lo avevano fatto. Di conseguenza, gli abitanti iniziarono a vagliare la possibilit\u00e0 di altre attivit\u00e0. Nel 1876, l'agrimensore William Fitzgerald, basandosi su una visita effettuata nello stesso anno, invi\u00f2 un rapporto al governo dove suggeriva di coltivare il caff\u00e8, ma la palma kentia stava gi\u00e0 attirando l'attenzione del mondo. Nel 1878 l'isola fu dichiarata riserva forestale e il capitano Richard Armstrong divenne il primo amministratore governativo residente: incoraggi\u00f2 la costruzione di scuole, il rimboschimento e il commercio di palme, fece aprire con la dinamite l'accesso settentrionale alla laguna e costru\u00ec strade. Tuttavia, il suo operato e i suoi atteggiamenti suscitarono l'ostilit\u00e0 dei residenti e nell'aprile 1882 dalla terraferma venne inviato il parlamentare Bowie Wilson affinch\u00e9 indagasse sulla situazione. Insieme a Wilson c'era un team di scienziati, tra cui H. Wilkinson del dipartimento delle Miniere, W. Condor del dipartimento dei Rilevamenti topografici, J. Duff dei giardini botanici di Sydney e A. Morton dell'Australian Museum. J. Sharkey dell'ufficio stampa governativo scatt\u00f2 le prime fotografie conosciute dell'isola e dei suoi abitanti. Un resoconto completo sull'isola apparve nel rapporto di questa visita, nella quale si raccomandava la sostituzione di Armstrong. Nel frattempo, la popolazione era aumentata notevolmente e ora comprendeva 35 bambini; nel rapporto si raccomandava la nomina di un maestro di scuola. Questo studio suggell\u00f2 una relazione duratura con tre organizzazioni scientifiche: l'Australian Museum, i giardini botanici di Sydney e i giardini botanici di Kew.\n1890-1999.\nNel 1883, la compagnia Burns Philp inizi\u00f2 un regolare servizio di trasporto marittimo e il numero di turisti aument\u00f2 gradualmente. A partire dal 1932, con le regolari visite turistiche della SS \"Morinda\", il turismo divenne la seconda fonte di reddito esterno dopo la vendita di palme in Europa. Nel 1932 la \"Morinda\" venne sostituita dalla \"Makambo\", che verr\u00e0 a sua volta sostituita da altre navi. Il servizio continua tuttora con le visite quindicinali da Port Macquarie della \"Island Trader\".\nIl commercio delle palme ebbe inizio negli anni '80 del XIX secolo, quando la palma kentia di pianura (\"Howea forsteriana\") venne esportata per la prima volta in Gran Bretagna, Europa e America, ma il commercio divenne un'attivit\u00e0 importante dal punto di vista finanziario solo dopo la fondazione del vivaio Lord Howe Island Kentia Palm Nursery nel 1906 (vedi sotto).\nIl primo aereo apparve sull'isola nel 1931, quando Francis Chichester atterr\u00f2 nella laguna a bordo di un de Havilland Gipsy Moth convertito in idrovolante. Il velivolo venne danneggiato da una tempesta notturna, ma venne riparato con l'aiuto degli isolani e nove settimane dopo decoll\u00f2 con successo e raggiunse Sydney. Dopo la seconda guerra mondiale, nel 1947, i turisti iniziarono ad arrivare sull'isola a bordo di idrovolanti Catalina e poi di quadrimotori Sandringham della Ansett Flying Boat Services che partivano da Rose Bay, a Sydney, e atterravano nella laguna dopo un volo di circa 3 ore e mezzo. Quando nel 1974 fu completato l'aeroporto di Lord Howe, gli idrovolanti furono infine sostituiti da aerei QantasLink bimotori turboelica Dash 8-200.\nXXI secolo.\nNel 2002, il cacciatorpediniere della Royal Navy HMS \"Nottingham\" urt\u00f2 il Wolf Rock, uno scoglio corallino sommerso nei pressi dell'isola, e quasi affond\u00f2. In tempi recenti, il numero di turisti \u00e8 aumentato e il governo del Nuovo Galles del Sud si \u00e8 sempre pi\u00f9 interessato a questioni di conservazione ambientale.\nIl 17 ottobre 2011 una nave di rifornimento, la M/V \"Island Trader\", con 20 tonnellate di carburante, si \u00e8 arenata nella laguna. Fortunatamente la nave \u00e8 riuscita a liberarsi con il sopraggiungere dell'alta marea senza perdite di equipaggio o di carico.\nIl film del 2016 \"Paradise Beach - Dentro l'incubo\" con Blake Lively \u00e8 stato in gran parte girato sull'isola.\nNel XXI secolo, uno degli argomenti maggiormenti discussi tra gli abitanti \u00e8 stato come risolvere il problema dei roditori. I roditori raggiunsero l'isola dopo lo spiaggiamento della SS \"Makambo\" nel 1918 e da allora hanno spazzato via diverse specie di uccelli endemici e si pensava che avessero fatto lo stesso anche con l'insetto stecco di Lord Howe. Per risolvere il problema, sono state lanciate 42 tonnellate di esche per ratti in tutta l'isola, ma la comunit\u00e0 si \u00e8 fortemente divisa a riguardo.\nTuttavia, l'isola dovrebbe essere dichiarata libera da roditori nell'ottobre 2021, due anni dopo l'avvistamento dell'ultimo ratto vivo. Il programma di eradicazione, nonostante le critiche di parte degli abitanti, ha visto fiorire uccelli, insetti e piante a livelli mai visti da decenni.\nDemografia.\nSecondo il censimento del 2016, a Lord Howe risiedono 382 abitanti; il numero di turisti presenti contemporaneamente sull'isola non pu\u00f2 superare le 400 unit\u00e0. I primi a insediarsi sull'isola furono balenieri europei e americani e molti dei loro discendenti risiedono qui da pi\u00f9 di sei generazioni. Attualmente gli abitanti si dedicano alla coltivazione delle palme kentia, al turismo, alla vendita al dettaglio, alla pesca e all'agricoltura. Nel 1876, di domenica ogni tipo di gioco e lavoro venne sospeso, ma non si tennero cerimonie religiose. Al giorno d'oggi, l'area conosciuta localmente come Church Paddock ospita chiese anglicane, cattoliche e avventiste; gli abitanti sono per il 30% anglicani, il 22% atei, il 18% cattolici e il 12% avventisti del settimo giorno. Il rapporto tra i sessi \u00e8 pi\u00f9 o meno uguale; il 47% della popolazione si trova nella fascia di et\u00e0 compresa tra 25 e 54 anni e il 92% di essa possiede la cittadinanza australiana.\nAmministrazione del territorio.\nDopo la sua scoperta, l'isola di Lord Howe pass\u00f2 inizialmente sotto il controllo della corona britannica, prima di essere ceduta al Nuovo Galles del Sud nel 1855; tuttavia, almeno fino al 1876, gli isolani vivevano in \u00abuna comunit\u00e0 relativamente armoniosa e autoregolamentata\u00bb. Nel 1878, quando il parlamento del Nuovo Galles del Sud dichiar\u00f2 l'isola una riserva forestale, Richard Armstrong ne venne nominato amministratore, ma a seguito di malumori seguiti da un'inchiesta alla fine venne rimosso dall'incarico il 31 maggio 1882 (sarebbe tornato pi\u00f9 tardi nello stesso anno per osservare il transito di Venere su quella che oggi \u00e8 nota come Transit Hill). Dopo la sua rimozione, l'isola fu amministrata da quattro magistrati che si succedettero tra loro fino al 1913, quando venne formato un consiglio con sede a Sydney; nel 1948 fu nominato un sovrintendente residente. Nel 1913 fu istituito il Lord Howe Island Board of Control, costituito da tre uomini, principalmente per regolamentare l'industria dei semi di palma, ma anche per amministrare gli affari dell'isola da Sydney fino a quando, nel 1954, non venne istituito l'attuale Lord Howe Island Board.\nIl Lord Howe Island Board \u00e8 un'autorit\u00e0 statutaria del Nuovo Galles del Sud istituita ai sensi del Lord Howe Island Act del 1953 per amministrare l'isola come parte dello stato del Nuovo Galles del Sud. Riferisce direttamente al Ministero dell'Ambiente e del Patrimonio dello stato ed \u00e8 responsabile della cura, del controllo e della gestione dell'isola. Tra i suoi compiti figurano la protezione dei valori che fanno dell'isola un patrimonio dell'umanit\u00e0; il controllo dello sviluppo antropico; l'amministrazione delle terre della corona, compresa l'area protetta dell'isola; la fornitura di servizi e infrastrutture per la comunit\u00e0; e la regolamentazione del turismo sostenibile. Nel 1981, il Lord Howe Island Amendment Act ha conferito agli abitanti il potere amministrativo di tre membri in un consiglio costituito da cinque membri. Il consiglio si occupa anche della gestione del vivaio di palme kentia, che, insieme al turismo, fornisce l'unica fonte di entrate esterne dell'isola. In base ad una modifica del disegno di legge del 2004, il consiglio comprende attualmente sette membri, quattro dei quali eletti dalla comunit\u00e0 insulare: ci\u00f2 conferisce ai circa 350 abitanti permanenti un elevato livello di autonomia. I restanti tre membri vengono nominati dal ministro per rappresentare gli interessi degli affari, del turismo e della conservazione. Il consiglio al completo si riunisce sull'isola ogni tre mesi, mentre gli affari quotidiani dell'isola sono gestiti dall'amministrazione del consiglio, il cui staff permanente \u00e8 stato aumentato a 22 membri nel 1988.\nIl regime fondiario \u00e8 stato un problema sin dall'epoca dei primi coloni, dal momento che gli abitanti dell'isola hanno ripetutamente richiesto il titolo di propriet\u00e0 o la concessione terriera dei terreni coltivati. I coloni originari erano degli squatter. La concessione di un contratto di locazione di 100 acri (40 ettari) a Richard Armstrong nel 1878 suscit\u00f2 lamentele e furono pertanto concessi alcuni contratti di locazione a breve termine (\u00aboccupazioni permissive\u00bb). Nel 1913, con la nomina di un consiglio di controllo, le occupazioni permissive furono revocate e l'occupazione permissiva dell'isola venne concessa al consiglio stesso. In seguito il Lord Howe Island Act del 1953 rese tutte le terre propriet\u00e0 della Corona. Ai discendenti diretti degli abitanti che avevano occupazioni permissive nel 1913 furono concessi in locazione perpetua lotti di terreno vasti fino a cinque acri (2,0 ettari) per scopi residenziali. Furono concessi anche contratti di locazione speciale a breve termine per aree pi\u00f9 grandi adibite a scopo agicolo, quindi, nel 1955, furono concessi 55 contratti di locazione perpetua e 43 contratti di locazione speciale. L'emendamento alla legge del 1981 ha esteso i diritti politici e fondiari a tutti i residenti di 10 anni o pi\u00f9. \u00c8 tuttora in corso un acceso dibattito riguardo alla percentuale dei residenti in carica e al grado di influenza nel consiglio di amministrazione degli abitanti residenti in relazione alla gestione a lungo termine dei visitatori e alle questioni relative all'ambiente, ai servizi e al patrimonio dell'umanit\u00e0.\nEconomia.\nIl commercio di ortaggi, carne, pesce e altri prodotti deperibili con le navi di passaggio cess\u00f2 negli anni '70 del XIX secolo, quando l'industria baleniera collass\u00f2. Con una popolazione cos\u00ec piccola, l'economia di Lord Howe \u00e8 oggi estremamente semplice e gli introiti esterni derivano da due sole fonti significative: il turismo e la vendita all'estero di semi e piantine di palme kentia.\nL'industria delle palme kentia.\nIl primo a esportare semi di palma fu Ned King, una guida alpina che partecip\u00f2 ai rilevamenti di Fitzgerald del 1869 e del 1876, che ne invi\u00f2 alcuni ai giardini botanici di Sydney. Il commercio con l'estero ebbe inizio negli anni '80 del XIX secolo, quando si scopr\u00ec che una delle quattro specie di palme endemiche dell'isola, la palma kentia (\"Howea forsteriana\"), che cresce nelle pianure di Lord Howe, aveva i requisiti adatti per soddisfare le richieste dei cittadini benestanti di Gran Bretagna, Regno Unito e Stati Uniti con la passione del giardinaggio, ma fu necessaria l'assistenza del magistrato continentale Frank Farnell per fare di questa attivit\u00e0 una solida industria commerciale, quando, nel 1906, divenne il direttore di una societ\u00e0, la Lord Howe Island Kentia Palm Nursery, tra i cui azionisti vi erano 21 isolani e un'azienda di semi con sede a Sydney. Tuttavia, l'istituzione del Lord Howe Island Board of Control nel 1913 fu necessaria per risolvere le questioni in sospeso.\nLa palma kentia (conosciuta localmente come \"thatch palm\", \u00abpalma da paglia\u00bb, poich\u00e9 era usata per rivestire i tetti delle case dei primi coloni) \u00e8 una palma ornamentale popolare in tutto il mondo, specialmente negli ambienti lussuosi come gli ingressi degli hotel, le balconate, ecc. (la sua rarit\u00e0 fa s\u00ec che il costo sia elevato). Il clima mite dell'isola ha forgiato una palma che pu\u00f2 tollerare scarsa illuminazione, atmosfera secca e temperature basse - condizioni ideali all'interno degli edifici. Fino agli anni '80, le palme venivano vendute solo sotto forma di semi, ma da allora ne vengono commerciate giovani piantine. Il vivaio ha ricevuto nel 1997 la certificazione per la gestione di alta qualit\u00e0 conforme ai requisiti dell'Australian Standard AS/NZS ISO 9002.\nI semi vengono raccolti sia nelle foreste che nelle piantagioni: la maggior parte dei raccoglitori discende dai coloni originari. I semi poi vengono fatti germinare fuori dal terreno e sigillati per impedire la contaminazione. Dopo essere stati controllati, vengono tolti dal rivestimento e lavati (\"bare rooting\"), igienizzati e certificati, quindi imballati e sigillati in contenitori isolati per l'esportazione. Le palme crescono sia all'interno che all'esterno e sono popolari negli hotel e nei motel di tutto il mondo. I profitti del vivaio vengono reinvestiti nella conservazione dell'ecosistema dell'isola. Il vivaio prevede di espandere il suo campo di azione, dedicandosi anche alla coltivazione della palma \"Howea belmoreana\" e di altre piante autoctone di particolare interesse.\nIl turismo.\nL'isola di Lord Howe \u00e8 nota per la sua geologia, gli uccelli, le piante e la vita marina. Tra le attivit\u00e0 turistiche pi\u00f9 popolari vi sono le immersioni subacquee, il birdwatching, lo snorkeling, il surf, il kayaking e la pesca. Per ridurre la pressione sull'ambiente della piccola isola, sono consentiti solo 400 turisti alla volta. L'isola \u00e8 raggiungibile in aereo dall'aeroporto di Sydney o dall'aeroporto di Brisbane in meno di due ore. La Permanent Park Preserve, istituita nel 1981, ha linee guida di gestione simili a quelle di un parco nazionale.\nStrutture.\nDal momento che sull'isola vi sono sempre meno di 800 persone, le strutture presenti sono limitate: esse includono un panificio, una macelleria, un emporio, un negozio di liquori, ristoranti, un ufficio postale, un museo e un centro informazioni, una stazione di polizia, una stazione dei ranger e uno sportello bancomat presso il club di bowling. Le provviste vengono trasportate sull'isola ogni due settimane dalla nave \"Island Trader\", proveniente da Port Macquarie. Sull'isola vi \u00e8 un piccolo ospedale con quattro letti e un dispensario. In un piccolo giardino botanico sono in mostra campioni delle piante locali muniti di etichette di riconoscimento. La potenza generata dai generatori Diesel \u00e8 di 240 volt CA, come sulla terraferma. Non vi sono trasporti pubblici n\u00e9 una copertura di telefonia mobile, ma i telefoni pubblici, i servizi fax e internet sono presenti, cos\u00ec come una stazione radio locale e un bollettino, \"The Signal\".\nLe strutture per i turisti spaziano dai lodge di lusso agli appartamenti e alle ville. La valuta \u00e8 il dollaro australiano e ci sono due banche. Non esistono strutture per i campeggiatori e il campeggio nelle zone remote non \u00e8 consentito. Allo scopo di proteggere il fragile ambiente della Piramide di Ball (che ospita l'ultima popolazione rimasta in natura dell'insetto stecco di Lord Howe, in pericolo di estinzione), le arrampicate sportive sono vietate. Sull'isola non sono ammessi animali domestici senza l'autorizzazione del consiglio. Gli abitanti utilizzano l'acqua piovana che si raccoglie nei serbatoi, che viene integrata con acqua di trivellazione per le docce e per il bucato.\nAttivit\u00e0.\nDal momento che le distanze tra i siti di interesse sono brevi, il principale mezzo di trasporto sull'isola \u00e8 la bicicletta. Tra le attivit\u00e0 turistiche che \u00e8 possibile praticare vi sono il golf (9 buche), il lawn bowls, il tennis, la pesca (inclusa la pesca d'altura), la vela, il windsurf, il kitesurfing, il kayaking e le gite in barca (comprese escursioni con barche dal fondo di vetro nella laguna). Anche il nuoto, lo snorkeling e le immersioni subacquee sono attivit\u00e0 popolari nella laguna e al largo di Tenth of June Island, un piccolo sperone roccioso nel Gruppo dell'Ammiragliato, dove un pianoro sottomarino scende per 36 m rivelando estese fioriture di gorgonie e coralli neri sulle pareti verticali. Altri siti di immersione si trovano al largo della Piramide di Ball, a 26\u00a0km di distanza, dove si trovano fosse, grotte e pareti di roccia vulcanica che si inabissano.\nLungo i numerosi sentieri si possono effettuare trekking, escursioni naturalistiche e visite guidate; il sentiero pi\u00f9 impegnativo \u00e8 quello che conduce alla cima del monte Gower dopo un'escursione guidata di otto ore. Sull'isola ci sono 11 spiagge: a Ned's Beach \u00e8 molto popolare dare da mangiare a ricciole (\"Seriola lalandi\") di un metro di lunghezza e a grandi labri. L'isola \u00e8 percorsa da sentieri di difficolt\u00e0 variabile da 1 a 5; tra questi figurano: a nord il Transit Hill (2\u00a0km; 2 ore andata e ritorno), il Clear Place (1-2 ore andata e ritorno), lo Stevens Reserve, il North Bay (4\u00a0km; 4 ore andata e ritorno), il Mount Eliza, l'Old Gulch (300 m; 20 minuti andata e ritorno), il Malabar Hill/Kims Lookout (7\u00a0km; 3-5 ore andata e ritorno); a sud: il Goat House Cave (6\u00a0km; 5 ore andata e ritorno); il Mount Gower (14\u00a0km; 8 ore andata e ritorno), il Rocky Run/Boat Harbour; l'Intermediate Hill (1\u00a0km; 45 minuti andata e ritorno) e il Little Island (3\u00a0km; 40 minuti andata e ritorno). Gli sportivi che vogliono effettuare un'arrampicata devono prima ottenere il permesso dal Lord Howe Island Board.\nGeografia.\nL'isola di Lord Howe \u00e8 un residuo vulcanico a forma di mezzaluna irregolare nell'oceano Pacifico sud-occidentale. Situata nel mar di Tasman tra l'Australia e la Nuova Zelanda, l'isola si trova a 600\u00a0km ad est di Port Macquarie, sulla terraferma, a 702\u00a0km a nord-est di Sydney e a circa 772\u00a0km dall'isola di Norfolk a nord-est. L'isola misura circa 10\u00a0km di lunghezza e tra 0,3 e 2,0\u00a0km di larghezza e copre un'area di 14,55\u00a0km\u00b2. Lungo la costa occidentale si trova una laguna corallina semi-chiusa e riparata con sabbia bianca, la pi\u00f9 accessibile delle 11 spiagge dell'isola.\nEntrambe le sezioni dell'isola, settentrionale e meridionale, sono costituite da alture ammantate da foresta relativamente incontaminata; a sud si trovano due montagne vulcaniche, il monte Lidgbird (777 m) e il monte Gower, che, con i suoi 875 m, \u00e8 il punto pi\u00f9 alto dell'isola. Le due montagne sono separate dalla sella della Erskine Valley. Nel nord, dove vive la maggior parte della popolazione, i punti pi\u00f9 alti sono il Malabar (209 m) e il monte Eliza (147 m). Tra questi due altopiani si estende un'area di pianura disboscata dove si trovano qualche terreno agricolo, la pista di atterraggio e le abitazioni.\nIl gruppo dell'isola di Lord Howe comprende 28 isole, isolotti e scogli. Oltre alla stessa Lord Howe, la pi\u00f9 grande tra questi \u00e8 l'isolotto roccioso appuntito denominato Piramide di Ball, un vulcano eroso alto 551 m situato circa 23\u00a0km a sud-est, disabitato dagli esseri umani ma colonizzato da un gran numero di uccelli. Essa ospita l'unica popolazione selvatica conosciuta dell'insetto stecco di Lord Howe, precedentemente ritenuto estinto. A nord si trova il Gruppo dell'Ammiragliato, un ammasso di sette piccole isole disabitate. Appena al largo della costa orientale si trova Mutton Bird Island (4,5 ettari) e nella laguna Blackburn (o Rabbit) Island (3 ettari).\nOrigini geologiche.\nL'isola di Lord Howe \u00e8 formata dai resti altamente erosi di un vulcano a scudo di 7 milioni di anni fa, le cui eruzioni si protrassero per circa 500.000 anni. \u00c8 una delle catene di isole che si trovano lungo il margine occidentale di un pianoro sottomarino, il Lord Howe Rise, che si estende per 3000\u00a0km di lunghezza e 300 di larghezza dalla Nuova Zelanda fino ad ovest della Nuova Caledonia ed \u00e8 costituito da rocce continentali che si separarono dalla placca australiana 60-80 milioni di anni fa per formare una nuova crosta nelle profondit\u00e0 del bacino di Tasman. La piattaforma fa parte della Zealandia, un microcontinente grande quasi la met\u00e0 dell'Australia che si \u00e8 gradualmente inabissato dopo essersi separato dal supercontinente Gondwana. La catena sottomarina di Lord Howe \u00e8 formata da guyot ricoperti da coralli che si estendono a nord dell'isola per 1000\u00a0km; di essa fanno parte le scogliere di Middleton (distante 220\u00a0km) e di Elizabeth (distante 160\u00a0km), che oggi costituiscono una riserva marina protetta. Questa catena di nove picchi vulcanici fu prodotta probabilmente dallo spostamento verso nord della placca indo-australiana sopra un punto caldo stazionario, pertanto i guyot pi\u00f9 antichi sono quelli pi\u00f9 settentrionali e si formarono man mano che la placca si spost\u00f2 verso nord a una velocit\u00e0 di 6\u00a0cm all'anno (vedi \"Tettonica delle placche\").\nBasalti e calcareniti.\nLe principali caratteristiche fisiche dell'isola sono state prodotte durante due periodi di attivit\u00e0 vulcanica. Il primo ebbe luogo circa 6,9 milioni di anni fa e port\u00f2 alla formazione delle colline settentrionali e centrali, mentre i pi\u00f9 giovani, seppur fortemente erosi, monti Gower e Lidgbird si formarono circa 6,3 milioni di anni fa da successivi flussi di lava basaltica (il basalto \u00e8 una roccia ignea estrusiva) che un tempo riempivano una grande caldera (cratere) e che ora si possono vedere sotto forma di strati basaltici orizzontali sulle falesie montane (sul Malabar e sul monte Gower) occasionalmente intervallati da dicchi (intrusioni di lava verticali). I resti geologici piroclastici dell'eruzione vulcanica si possono vedere su Roach Island (15 ettari), dove si trovano le rocce pi\u00f9 antiche, e a Boat Harbour sotto forma di tufo (ceneri), brecce (ciottoli a spigoli vivi) e agglomerati (\u00abbombe\u00bb arrotondate). Al largo del pianoro di Lord Howe, le acque del mare si inabissano fino a 2000 m, per scendere poi fino a 4000 ad ovest di esso. Dalle dimensioni della roccia su cui sorge l'isola, \u00e8 stato calcolato che l'isola continuer\u00e0 a erodersi fino a raggiungere 1/40 delle sue dimensioni originali.\nAi piedi di queste montagne le rocce e il terreno sono costituiti da calcarenite, una sabbia corallina che i venti hanno trasportato nell'entroterra durante il Pleistocene tra 130.000 e 20.000 anni fa e cementata in piani stratificati dalla percolazione dell'acqua. In questa roccia sono stati rinvenuti resti fossili di ossa e uova di uccelli, di chiocciole terrestri e marine e della tartaruga cornuta \"Meiolania platyceps\", una specie endemica estinta; oggi si ritiene che quest'ultima sia stata una forma relitta di una testuggine incapace di nuotare i cui parenti pi\u00f9 prossimi vivevano nell'America del Sud. La parte concava dell'isola ospita una laguna cinta da una barriera corallina, la pi\u00f9 meridionale del mondo (31\u00b0 sud di latitudine). La sabbia della spiaggia, invece che da granelli di quarzo derivati dal granito, cos\u00ec come sulla terraferma, \u00e8 costituita da frammenti di conchiglie, coralli e alghe coralline, insieme a granelli di basalto e minerali basaltici come il diopside nero e l'olivina verde. La pianura \u00e8 costituita da terreni alluvionali.\nL'isola continua a erodersi rapidamente e si prevede che sar\u00e0 completamente sommersa dalle acque entro 200.000 anni, assumendo un aspetto simile alle scogliere di Middleton e di Elizabeth.\nClima.\nL'isola di Lord Howe ha un clima subtropicale umido (\"Cfa\" secondo la classificazione dei climi di K\u00f6ppen).\nIn generale le estati sono caldo-torride con precipitazioni irregolari, ma occasionalmente abbondanti, mentre gli inverni sono molto miti con piogge pi\u00f9 o meno uniformi. La transizione dalle condizioni climatiche estive a quelle invernali e viceversa \u00e8 graduale. I venti, frequenti e salmastri, variano da quelli orientali moderati che soffiano in estate a quelli occidentali, pi\u00f9 o meno violenti, che soffiano in inverno. Luglio \u00e8 il mese pi\u00f9 ventoso e in generale tutti i mesi invernali sono soggetti a frequenti tempeste e forti venti. In media le giornate serene sono 67,8 all'anno.\nOccasionalmente sull'isola si abbattono anche tempeste e cicloni. Le registrazioni delle piogge vengono effettuate nel nord dell'isola, dove le precipitazioni sono inferiori rispetto alle montagne del sud, spesso avvolte dalle nuvole. Da un anno all'altro possono verificarsi grandi variazioni nelle precipitazioni. Luglio e agosto sono i mesi pi\u00f9 freddi, con temperature minime medie intorno ai 13\u00a0\u00b0C ma senza gelate notturne. Le temperature massime medie variano dai 17-20\u00a0\u00b0C in inverno ai 24-27\u00a0\u00b0C in estate. L'umidit\u00e0 media \u00e8 compresa tra il 60 e il 70% durante tutto l'anno, ma si fa maggiormente sentire nelle giornate estive pi\u00f9 calde che nei mesi invernali pi\u00f9 freddi.\nLa temperatura media del mare varia da 20,0\u00a0\u00b0C a luglio, agosto e settembre a 25,3\u00a0\u00b0C a marzo.\nFlora e fauna.\nPiante.\nL'isola di Lord Howe costituisce una distinta ecoregione terrestre nota come \u00abforeste subtropicali dell'isola di Lord Howe\u00bb. Fa parte dell'ecozona australasiana e condivide molte affinit\u00e0 biotiche con l'Australia, la Nuova Guinea e la Nuova Caledonia. Quasi la met\u00e0 delle piante native dell'isola \u00e8 endemica e molte di queste crescono sulla cima delle montagne o nei loro pressi, dove l'altitudine ha consentito lo sviluppo di una vera foresta nebulosa e di molti microhabitat differenti dal livello del mare alle vette. Tra le forme vegetali maggiormente degne di nota vi sono le palme (Arecaceae) appartenenti al genere endemico \"Howea\", note comunemente come palme kentia e popolari piante d'appartamento. Le esportazioni di questa palma forniscono ogni anno un reddito di oltre 2 milioni di dollari australiani, costituendo l'unica importante attivit\u00e0 economica dell'isola oltre al turismo.\nOrigine.\nIn termini geologici, l'isola di Lord Howe, formatasi 7 milioni di anni fa, \u00e8 relativamente giovane e non ha mai fatto parte di alcun continente: di conseguenza, le specie animali e vegetali che la popolano provengono dall'altra parte del mare e sono state trasportate dal vento, dall'acqua o dagli uccelli, forse approfittando in passato di altre isole oggi scomparse sotto le onde che hanno consentito ad esse di passare da un'isola all'altra. Tuttavia, l'isola \u00e8 molto remota ed ha avuto tempo a sufficienza perch\u00e9 si sviluppassero specie endemiche. L'alto grado di endemismo \u00e8 enfatizzato dalla presenza di cinque generi endemici: \"Negria\", \"Lordhowea\", \"Howea\", \"Lepidorrhachis\" e \"Hedyscepe\". La flora dell'isola \u00e8 simile a quella dell'isola di Norfolk: le due isole condividono alcune specie endemiche, ad esempio la vite rampicante \"Calystegia affinis\", in pericolo critico di estinzione. La flora di queste due isole \u00e8 pi\u00f9 strettamente imparentata con quella della Nuova Zelanda e della Nuova Caledonia che con quella dell'Australia. Inoltre, esiste anche un piccolo, ma concreto, collegamento con la flora delle Vanuatu. Per quanto riguarda le affinit\u00e0 pi\u00f9 strette con la flora continentale, la flora di Lord Howe \u00e8 maggiormente imparentata con la vegetazione subtropicale del Queensland sud-orientale. Un legame con il Gondwana \u00e8 indicato dalla presenza di specie endemiche come l'iris delle fate (\"Dietes robinsoniana\"), i cui unici parenti viventi si trovano in Sudafrica.\nLa vegetazione dell'isola \u00e8 ancora relativamente incontaminata e presenta un gran numero di specie rare, per il 44% endemiche dell'isola. Con una diversit\u00e0 di condizioni che vanno dalle valli alle creste, dalle pianure alle cime delle montagne avvolte dalla nebbia, si \u00e8 sviluppata un'ampia gamma di comunit\u00e0 vegetali differenti, che sono state ampiamente analizzate e mappate. Tra i muschi \u00e8 presente lo \"Spiridens muelleri\". Vi sono 57 specie di felci, di cui 25 endemiche: sono pi\u00f9 abbondanti negli ambienti umidi della parte meridionale dell'isola, in particolare nelle parti pi\u00f9 elevate del monte Gower; forse le pi\u00f9 degne di nota sono le quattro felci arboree del genere \"Cyathea\" che vivono sulle montagne meridionali.\nComunit\u00e0 vegetali e piante particolari.\nLe comunit\u00e0 vegetali dell'isola sono state classificate in nove categorie: foresta pluviale subtropicale di pianura, foresta pluviale submontana, foresta e boscaglia nebulosa, foresta paludosa di pianura, formazione di mangrovie e prateria di fanerogame marine, boscaglia costiera e vegetazione delle falesie, boscaglia e terreno erboso interni, vegetazione delle isole al largo, vegetazione costiera e della spiaggia, e vegetazione disturbata. Alcune piante catturano immediatamente l'occhio del visitatore. Il fico strangolatore (\"Ficus macrophylla\" subsp. \"columnaris\") \u00e8 un albero imponente dal tronco sostenuto da contrafforti e radici aeree pendule; si pu\u00f2 vedere lungo il sentiero per Clear Place e nei pressi di Ned's Beach. L'albero del pandano (\"Pandanus forsteri\") possiede spettacolari radici simili a tepee e frutti simili ad ananas che assumono un colore rosso-arancio quando sono maturi; le sue foglie dure vengono utilizzate per fabbricare ceste. Si incontra nelle zone umide come i letti dei torrenti e se ne possono vedere ottimi esemplari lungo il sentiero di Boat Harbour. Sull'isola sono presenti dieci specie di orchidee; quella maggiormente degna di nota \u00e8 l'orchidea dei cespugli (\"Dendrobium gracilicaule\" var. \"howeanum\"), che cresce in pianura, sia sugli alberi che sulle rocce, e presenta fiori color crema in agosto e settembre. Altri fiori degni di nota che \u00e8 possibile ammirare in estate sono, sulle pendici delle montagne, quelli rossi e dall'aspetto piumoso della rosa di montagna (\"Metrosideros nervulosa\" e \"Metrosideros sclerocarpa\"), quelli gialli, piccoli e raggruppati, della corokia (\"Corokia carpodetoides\"), quelli arancioni e rotondi dell'albero delle zucche (\"Negria rhabdothamnoides\") e le spighe bianche dell'albero di Fitzgerald (\"Dracophyllum fitzgeraldii\") La kava (\"Piper hooglandii\") ha foglie grandi e aromatiche a forma di cuore. Dopo forti piogge, nelle foreste di palme \u00e8 possibile vedere due specie endemiche di funghi bioluminescenti, \"Mycena chlorophanos\" e \"Omphalotus nidiformis\".\nLe specie vegetali pi\u00f9 caratteristiche di Lord Howe, tuttavia, sono le palme: infatti, le palme kentia e le palme ricce dominano in modo particolare il paesaggio in molti luoghi, tenendo conto anche del fatto che la kentia riveste una speciale importanza economica. Tutte e quattro le specie di palme presenti sull'isola sono endemiche e spesso formano boschetti fitti e puri; quella che ha riscontrato un enorme successo mondiale come pianta da interni \u00e8 la kentia o palma da paglia (\"Howea forsteriana\"). \u00c8 una specie di pianura dalle fronde ricurve e dalle infiorescenze raggruppate in \u00abmani\u00bb di tre-cinque, mentre la palma riccia (\"H. belmoreana\"), che vive in terreni leggermente pi\u00f9 elevati, ha fronde dirette verso l'alto e \u00abmani\u00bb solitarie. Sull'isola vi sono anche ibridi naturali tra queste due specie: un esemplare maturo sta tuttora crescendo nel vivaio dell'isola. Sui fianchi delle montagne, al di sopra dei 350 m circa, cresce la palma di montagna maggiore (\"Hedyscepe canterburyana\"), caratterizzata da frutti grandi, delle dimensioni di una pallina da golf, mentre la palma di montagna minore (\"Lepidorrhachis mooreana\") ha frutti delle dimensioni di una biglia e si trova solo sulle cime delle montagne.\nAnimali.\nSull'isola non vi sono serpenti, n\u00e9 piante o insetti e altri animali velenosi o in grado di pungere; nelle acque di fronte alle spiagge non vi sono neanche squali pericolosi, sebbene degli squali tigre siano stati segnalati lungo il versante roccioso dell'isola.\nUccelli.\nSull'isola sono state segnalate in totale 202 specie diverse di uccelli. Diciotto specie di uccelli di terra nidificano sull'isola e molte altre specie migratrici visitano l'isola e gli isolotti adiacenti: molte di esse sono abbastanza fiduciose da consentire all'uomo di avvicinarsi abbastanza. L'isola \u00e8 stata identificata da BirdLife International come Endemic Bird Area e la Permanent Park Preserve come Important Bird Area, in quanto essa ospita l'intera popolazione del rallo di Lord Howe, la maggior parte della popolazione nidificante del petrello di Solander, oltre l'1% della popolazione mondiale di altre cinque specie di uccelli marini e l'intera popolazione di tre sottospecie endemiche.\nQuattordici specie di uccelli marini nidificano sull'isola. I fetonti codarossa possono essere visti in gran numero mentre volano in cerchio sulle falesie del Malabar, dove eseguono rituali di corteggiamento acrobatici. Tra agosto e maggio, migliaia di berte zampecarnicine e di berte del Pacifico tornano sull'isola ogni giorno al tramonto. Dal Little Island Track, tra marzo e novembre, \u00e8 possibile osservare anche uno degli uccelli pi\u00f9 rari del mondo, il petrello di Solander, estremamente fiducioso, mentre esegue i suoi rituali di corteggiamento durante la stagione degli amori invernale. L'isola \u00e8 stata il suo unico luogo di nidificazione per molti anni dopo che la colonia riproduttiva dell'isola di Norfolk venne sterminata alla fine del XIX secolo, sebbene una piccola popolazione sopravviva nell'adiacente Phillip Island. Nel 1914, l'ornitologo Roy Bell, mentre raccoglieva esemplari per Gregory Mathews, scopr\u00ec che sul monte Gower nidificava il petrello delle Kermadec, mentre il petrello alinere \u00e8 stato confermato come nidificante solo nel 1971: il suo numero \u00e8 aumentato in seguito all'eliminazione dei gatti randagi dall'isola.\nLa berta zampecarnicine, che si riproduce in gran numero sull'isola principale in primavera-autunno, un tempo doveva subire il prelievo dei nidiacei da parte degli isolani, che ne mangiavano le carni. La berta del Pacifico e la berta minore fosca si riproducono sull'isola principale e sugli isolotti circostanti, sebbene sull'isola principale si trovi solamente un numero esiguo di rappresentanti di quest'ultima. Roy Bell scopr\u00ec anche che sull'isola nidifica l'uccello delle tempeste panciabianca. Le sule mascherate sono gli uccelli marini pi\u00f9 grandi che si riproducono a Lord Howe e possono essere viste nidificare e planare lungo le scogliere a Mutton Bird Point durante tutto l'anno. Le sterne scure possono essere viste sull'isola principale a Ned's e a Middle Beach, a North Bay e a Blinkey Beach; sono gli uccelli marini nidificanti pi\u00f9 numerosi dell'isola e in passato le loro uova venivano raccolte per essere mangiate. Le sterne stolide e le sterne stolide nere fanno il nido sugli alberi e nei cespugli, mentre le sterne bianche depongono in equilibrio precario il loro singolo uovo in una leggera depressione sul ramo di un albero e le sterne stolide grigie depongono le loro uova nelle cavit\u00e0 della scogliera.\nA Lord Howe vivono sottospecie endemiche di tre specie di passeriformi, lo zufolatore dorato, l'occhialino dorsogrigio e la gazza chiassosa bianca e nera. La specie simbolo dell'isola, l'endemico rallo di Lord Howe, incapace di volare, \u00e8 l'unico rappresentante sopravvissuto del suo genere; i suoi antenati erano in grado di volare, ma dal momento che quest'isola era priva di predatori e ricca di cibo, tale capacit\u00e0 \u00e8 andata persa. Ci\u00f2 ha reso questa specie una facile preda per gli isolani e gli animali randagi, tanto che, negli anni '70, la popolazione era scesa sotto le 30 unit\u00e0. Dal 1978 al 1984, comunque, gli animali randagi sono stati rimossi e i ralli furono allevati in cattivit\u00e0 per essere poi reintrodotti con successo in natura. La popolazione \u00e8 ora relativamente al sicuro e stabile.\nMammiferi, rettili e anfibi.\nSu queste isole sopravvive solo un mammifero nativo, il pipistrello \"Vespadelus darlingtoni\". Un'altra specie di pipistrello, l'endemico \"Nyctophilus howensis\", noto solamente a partire da un cranio, \u00e8 ormai estinto, forse a seguito dell'introduzione del ratto nero.\nDue rettili terricoli sono originari di questo gruppo insulare: uno scinco (\"Oligosoma lichenigera\") e un geco (\"Christinus guentheri\"). Entrambi sono rari sull'isola principale, ma pi\u00f9 comuni sulle isole minori al largo. Lo scinco arcobaleno (\"Lampropholis delicata\") e la rana \"Litoria dentata\" sono stati introdotti accidentalmente dal continente australiano. Durante il Pleistocene, qui viveva una testuggine terrestre gigante, la \"Meiolania platyceps\", endemica dell'isola, ma attualmente si pensa che sia scomparsa prima dell'occupazione umana a causa dell'innalzamento postglaciale del livello dei mari.\nInvertebrati.\nL'insetto stecco di Lord Howe scomparve dall'isola principale subito dopo l'introduzione accidentale dei ratti a seguito dell'incagliamento della SS \"Makambo\" nei pressi di Ned's Beach il 15 giugno 1918. Nel 2001, una ridotta popolazione \u00e8 stata scoperta in un singolo arbusto di \"Melaleuca howeana\" sulle pendici della Piramide di Ball; la specie \u00e8 stata allevata con successo in cattivit\u00e0 ed \u00e8 prossima alla reintroduzione sull'isola principale. Il cervo volante di Lord Howe \u00e8 un variopinto coleottero endemico facilmente osservabile durante l'estate. Anche un altro invertebrato endemico, la chiocciola di Lord Howe, \u00e8 stata ridotta sull'orlo dell'estinzione a seguito dell'introduzione dei ratti. Un tempo molto comune, questa specie \u00e8 ora in pericolo ed \u00e8 in corso un programma di riproduzione in cattivit\u00e0 per cercare di salvarla dall'estinzione. Una sorte peggiore, invece, \u00e8 andata al coleottero stafilinide \"Hesperus gigas\", scomparso a seguito dell'introduzione dei ratti.\nVita marina.\nGli ambienti marini sono quasi incontaminati e presentano un misto di specie temperate, subtropicali e tropicali provenienti dalle correnti oceaniche temperato-fredde in inverno e dalla calda corrente dell'Australia Orientale, che giunge dalla Grande barriera corallina, in estate. Delle 490 specie di pesci registrate, 13 sono endemiche e il 60% sono tropicali. Le principali specie oggetto di pesca con la lenza sono la ricciola del Pacifico e la \"Girella cyanea\", mentre tra quelle cui ambiscono i pescatori di altura figurano marlin, tonni e le ricciole giganti chiamate \"greenbacks\". Nelle barriere coralline che circondano le isole si trovano oltre 80 specie di coralli. Il fotografo subacqueo australiano Neville Coleman ha fotografato varie specie di nudibranchi nelle acque di Lord Howe.\nDiverse specie di cetacei abitano o migrano nelle acque circostanti, ma conosciamo molto poco della loro biologia per il fatto che non sono mai state studiate in quest'area e per la difficolt\u00e0 con cui esse vengono avvistate. I tursiopi sono quelli che vengono osservati pi\u00f9 comunemente e sono l'unica specie di cui \u00e8 stato confermato lo status di specie residente stagionale o annuale, nonostante siano state osservate anche altre specie di delfini. Le megattere sono gli unici cetacei di grandi dimensioni che mostrano un recupero lento ma costante, dal momento che il numero di esemplari che migrano ogni anno attraverso le acque di Lord Howe \u00e8 molto inferiore a quello degli esemplari che migrano lungo il continente australiano.\nIn passato, cetacei migratori come le balenottere azzurre, comuni e boreali erano molto numerose nelle acque dell'isola, ma furono cacciate fin quasi all'estinzione dai balenieri commerciali e illegali, come quelli sovietici e giapponesi che perpetrarono i grandi stermini di massa negli anni '60 e '70; cacciati ancor pi\u00f9 duramente furono le balene franche australi e i capodogli, un tempo cos\u00ec numerosi che l'area divenne nota come \u00abMiddle Ground\u00bb tra i balenieri. In passato queste due specie erano probabilmente residenti stagionali delle acque dell'isola: le balene franche prediligevano le baie riparate e poco profonde, mentre i capodogli amavano principalmente le acque profonde.\nConservazione.\nCirca il 10% delle foreste di Lord Howe \u00e8 stato distrutto per fare spazio ai terreni agricoli e un altro 20% \u00e8 stato pi\u00f9 o meno danneggiato, soprattutto dai bovini domestici e da pecore, capre e maiali allo stato brado. Di conseguenza, solo il 70% dell'isola rimane relativamente incontaminato ed ospita una grande variet\u00e0 di piante e animali, molti dei quali endemici e alcuni rari o minacciati. Dal 1778 si sono estinte due specie di piante, nove uccelli, un pipistrello e almeno quattro invertebrati. Generi endemici sono le palme \"Howea\", \"Hedyscepe\" e \"Lepidorrhachis\", la composita \"Lordhowea\", l'albero \"Negria\", la sanguisuga \"Quantenobdella howensis\", tre anellidi (\"Paraplutellus\", \"Pericryptodrilus\" ed \"Eastoniella\"), il gamberetto isopode \"Stigmops\", l'emittero \"Howeria\" e il grillo \"Howeta\".\nIl Lord Howe Island Board promosse un'ampia indagine biologica e ambientale (pubblicata nel 1974), in base alla quale \u00e8 stato varato il programma di conservazione dell'isola. Nel 1981, con il Lord Howe Island Amendment Act venne proclamata una \u00abPermanent Park Preserve\u00bb nelle due estremit\u00e0 settentrionale e meridionale dell'isola. L'amministrazione della riserva venne delineata nel corso di un piano di gestione per lo sviluppo sostenibile dell'isola preparato dal National Parks and Wildlife Service del Nuovo Galles del Sud, che ha un ranger di stanza sull'isola. L'isola \u00e8 stata dichiarata patrimonio dell'umanit\u00e0 dell'UNESCO nel 1982.\nLe acque circostanti sono protette dal parco marino di Lord Howe: gestito dalla Marine Parks Authority del Nuovo Galles del Sud, comprende le acque fino a tre miglia nautiche intorno all'isola e la Piramide di Ball. Di esso fa parte anche un Commonwealth Marine Park che si estende da 3 a 12 miglia nautiche gestito dal Dipartimento federale dell'ambiente e del patrimonio. In totale il parco marino si estende per circa 3005\u00a0km\u00b2.\nAnimali e piante invasivi.\nMaiali e capre furono volontariamente rilasciati sull'isola come potenziali fonti di cibo all'inizio del XIX secolo: le capre distruggevano arbusti ed erbe usate come siti di nidificazione e i maiali mangiavano uova e pulcini e danneggiavano il terreno grufolando in cerca di cibo. Varie specie sono scomparse dall'isola in seguito all'arrivo degli esseri umani. Con il privo evento di estinzione scomparvero il pollo sultano di Lord Howe o pollo sultano bianco, la colomba golabianca, il parrocchetto di Lord Howe e la sula mascherata, che furono eliminati da visitatori e coloni durante il XIX secolo, sia a causa della caccia eccessiva a scopo alimentare che per proteggere le coltivazioni. I ratti neri giunsero sull'isola negli anni '40 del XIX secolo assieme alle baleniere che facevano scalo qui per fare rifornimento, mentre i topi arrivarono da Norfolk nel 1860. Nel 1918, altri ratti neri furono accidentalmente introdotti con il naufragio della S.S. \"Makambo\", che si incagli\u00f2 a Ned's Beach. Ci\u00f2 innesc\u00f2 un'altra ondata di estinzioni, che coinvolse il tordo isolano, l'occhialino robusto, lo storno di Norfolk, la coda a ventaglio fuligginosa e la gerigone di Lord Howe, port\u00f2 alla distruzione dell'insetto stecco e alla decimazione dei frutti di palma. Furono allora introdotte taglie per ogni ratto e maiale che venivano uccisi e il cosiddetto \"ratting\" divenne un'attivit\u00e0 molto popolare. I successivi programmi di avvelenamento hanno mantenuto basse le popolazioni. La civetta di Lord Howe potrebbe essersi estinta a causa delle predazioni o della competizione con il barbagianni australiano, introdotto negli anni '20 nel fallito tentativo di tenere sotto controllo la popolazione dei ratti. Anche i cani randagi costituiscono una minaccia, in quanto potrebbero aggredire il rallo indigeno e altri uccelli.\nPiante invasive come l\"Ageratina adenophora\" e il giglio di Formosa si trovano in aree inaccessibili e probabilmente non possono essere estirpate, ma altre sono attualmente in fase di rimozione. Nel 1995 venne intrapresa la prima azione per controllare la diffusione delle piante introdotte sull'isola, in particolare asparago etiopico e asparago salsapariglia, ma anche guava fragola, vite di Madeira, \"Cotoneaster\", \"Ochna\" e \"Cestrum\". A questa hanno avuto seguito varie operazioni di disinfestazione e la formazione del gruppo Friends of Lord Howe Island nel 2000. Sono stati inoltre avviati programmi per rimuovere le erbe infestanti dalle propriet\u00e0 private e rivegetare alcune aree precedentemente coltivate. Il consiglio dell'isola ha istituito un'apposita unit\u00e0 ambientale, che comprende un responsabile della gestione della flora e un ufficiale permanente che si occupa delle erbe infestanti. Le infestanti sono state mappate ed \u00e8 in atto un programma di eradicazione, supportato da un miglioramento delle procedure di istruzione e quarantena.\nLe specie introdotte che hanno maggiormente danneggiato la flora e la fauna originarie di Lord Howe, vale a dire maiali, gatti e capre, sono stati eradicati all'inizio del XXI secolo.\nNel luglio 2012, il ministro dell'Ambiente federale australiano Tony Burke e il ministro dell'Ambiente del Nuovo Galles del Sud Robyn Parker hanno annunciato che il governo australiano e del Nuovo Galles del Sud avrebbero contribuito ciascuno al 50% del costo stimato di 9 milioni di dollari australiani per l'attuazione di un piano di eradicazione dei roditori dall'isola, utilizzando il dispiegamento aereo di esche avvelenate. Il piano \u00e8 stato sottoposto alla votazione dei locali, ma non \u00e8 stato esente da controversie. Prima che l'eradicazione avesse inizio, ai primi del 2019, sono stati catturati circa 230 ralli di Lord Howe, per evitare che rimanessero avvelenati. A seguito del successo dell'eradicazione dei roditori, tutti i ralli e le gazze chiassose sono stati rilasciati in tutta l'isola tra la fine del 2019 e l'inizio del 2020.\nUn programma di recupero ha riportato il numero dei ralli di Lord Howe da soli 20 nel 1970 a circa 200 nel 2000, cifra prossima alla capacit\u00e0 portante dell'ambiente.\nCambiamenti climatici.\nSecondo un'analisi del noto ed eminente accademico australiano Tim Flannery, l'ecosistema di Lord Howe \u00e8 minacciato dai cambiamenti climatici e dal riscaldamento globale, in quanto le sue barriere coralline sono a rischio per l'aumento della temperatura dell'acqua. La prima conferenza internazionale sulla fotosintesi artificiale globale come soluzione per il cambiamento climatico si \u00e8 svolta a Lord Howe nel 2011; gli argomenti discussi sono stati pubblicati dall\"Australian Journal of Chemistry\".\nPatrimonio dell'umanit\u00e0.\nIl gruppo insulare di Lord Howe \u00e8 stato iscritto nell'elenco dei siti patrimonio dell'umanit\u00e0 per le caratteristiche uniche della sua morfologia e del suo biota, per i suoi ecosistemi differenti e in gran parte intatti, per le bellezze naturali e per gli habitat che offrono rifugio a specie minacciate. Il sito ha inoltre ricoperto un ruolo importante nella storia del Nuovo Galles del Sud.\nLord Howe e gli isolotti adiacenti - il Gruppo dell'Ammiragliato, Mutton Bird Island e la Piramide di Ball - nonch\u00e9 le barriere coralline e gli ambienti marini ad esse associate sono stati inseriti nell'elenco del patrimonio nazionale dell'Australia il 21 maggio 2007, sulla base delle motivazioni che hanno portato al loro inserimento tra i siti patrimonio mondiale dell'umanit\u00e0.\nLord Howe \u00e8 stata inserita nel registro del patrimonio statale del Nuovo Galles del Sud il 2 aprile 1999.\nNel settembre 2019 \u00e8 stato reso noto che, nel 2017, il ministro federale dell'ambiente Josh Frydenberg aveva annullato una raccomandazione fatta dal suo dipartimento riguardo all'installazione di due turbine eoliche sull'isola. Il progetto, che avrebbe ridotto sostanzialmente la dipendenza dell'isola dai generatori di elettricit\u00e0 alimentati a diesel, non avrebbe danneggiato l'aspetto dell'isola ed era stato sostenuto dagli isolani."}
{"id": "717302", "revid": "709565", "url": "https://it.wikipedia.org/wiki?curid=717302", "title": "Tormo", "text": "Il Tormo \u00e8 un fiume che nasce presso alcuni fontanili (Tormo-Murata, Renga, Renghelletto, Lazzi e Signora), posti nel comune di Arzago d\u2019Adda (Bergamo). Dopo aver attraversato in provincia di Cremona i comuni di Agnadello, Pandino, Palazzo Pignano, Monte Cremasco e Dovera, entra in provincia di Lodi e attraversa i comuni di Crespiatica, Corte Palasio e Abbadia Cerreto prima di sfociare nell'Adda dopo circa 34\u00a0km.\nIl letto si trova interamente nella piana alluvionale dell'Adda, un tempo occupata dal Lago Gerundo probabilmente quest'ultimo originato anche dalla mancata regimazione del Tormo. \u00e8 considerato un fiume perch\u00e9 ne possiede le caratteristiche, quali il regime d'acqua perenne, la larghezza ed il fondo variabili, il fondo piatto e ghiaioso, l'andamento sinuoso e meandriforme, sebbene alcuni tratti siano stati rettificati.\nIl Tormo attraversa una campagna intensamente coltivata: vi si produce soprattutto foraggio per gli allevamenti zootecnici, cosicch\u00e9 poche sono ormai le aree boscate: tuttavia non mancano zone con vegetazione di ripa, sia sul corso principale che sui canali derivati, soprattutto nei punti dove maggiormente si sono accumulati depositi di sabbia, punti che conferiscono al paesaggio un aspetto tipicamente fluviale.\nPer consentire la tutela dell'ambiente e dei beni storici ed architettonici (tra i quali l'area archeologica di Palazzo Pignano), e in previsione di uno sviluppo di percorsi ciclabili e ciclo-pedonali, l'area del Tormo \u00e8 dal 2004 protetta da un parco locale di interesse sovracomunale, il parco del Fiume Tormo, vasto . La sede si trova presso il Comune di Pandino."}
{"id": "717311", "revid": "1590006", "url": "https://it.wikipedia.org/wiki?curid=717311", "title": "Feccia", "text": ""}
{"id": "717313", "revid": "17351", "url": "https://it.wikipedia.org/wiki?curid=717313", "title": "AgustaWestland Lynx", "text": ""}
{"id": "717316", "revid": "1982", "url": "https://it.wikipedia.org/wiki?curid=717316", "title": "Piazza de' Pitti", "text": "Piazza de' Pitti \u00e8 una grande piazza del quartiere Oltrarno di Firenze, dominata dall'imponente mole di Palazzo Pitti.\nStoria.\nIl palazzo, iniziato per Luca Pitti nel 1457, su progetto, pare, di Filippo Brunelleschi, si trovava in una zona allora secondaria della citt\u00e0, alle pendici della collina di Boboli, che lo poneva su un piano leggermente rialzato. Nel 1558 il palazzo fu acquistato da Eleonora da Toledo e da allora divenne la residenza pi\u00f9 prestigiosa della famiglia Medici.\nNel 1620 Giulio Parigi ampli\u00f2 la facciata, mentre nel Settecento, sotto i Lorena, vennero erette le due ali laterali che delimitano il piazzale odierno, leggermente in salita, a sottolineare ancora di pi\u00f9 la maestosit\u00e0 del complesso.\nUn'entrata al Giardino di Boboli si trova all'inizio dell'ala sinistra. Tra le teste leonine che decorano il sotto mensola dei finestroni al primo piano, una \u00e8 una fontana con una piccola vasca in marmo.\nLa piazza venne ulteriormente ingrandita nel 1837, demolendo alcuni palazzi ai lati, per esempio il Palazzo Guidetti, facendo diventare Palazzo Guicciardini in angolo.\nGli altri palazzi della piazza, sebbene alcuni di notevole pregio, non possono essere messi minimamente in competizione con il palazzo del granduca (e cos\u00ec doveva essere).\nPer gran parte del Novecento la piazza era utilizzata per la sosta di autoveicoli; nel 1996 il parcheggio venne chiuso e furono effettuati lavori alla pavimentazione per riportare la piazza ad un aspetto pi\u00f9 simile possibile a quello originario. \nIl 24 giugno 2011 la piazza \u00e8 stata interamente pedonalizzata.\nEdifici.\nOltre ovviamente a palazzo Pitti, si distinguono sul lato ovest il Palazzo Temple Leader, abitato dallo studioso inglese che ricostru\u00ec il Castello di Vincigliata. L'edificio \u00e8 riconoscibile per la spaziosa loggia all'ultimo piano.\nAl n.18 una targa ricorda l'abitazione di Paolo dal Pozzo Toscanelli, l'astronomo che ispir\u00f2 con i suoi studi Cristoforo Colombo. Al n.2 invece un'altra targa ricorda come in quel palazzo visse F\u00ebdor Dostoevskij, scrivendo il romanzo \"L'idiota\" (1868-1869).\nIn piazza de' Pitti \u00e8 presente il consolato del Brasile, e anche la sede della scuola di moda e design \"Accademia italiana\"."}
{"id": "717318", "revid": "15756", "url": "https://it.wikipedia.org/wiki?curid=717318", "title": "Ort\u00ec", "text": "Ort\u00ec, insieme a Terreti, Aras\u00ec, Straorino e Cerasi, forma il territorio della XI circoscrizione del comune di Reggio di Calabria.\nIl borgo \u00e8 situato in zona collinare a di strada dal centro storico di Reggio, ad un'altitudine di ; al contempo si trova a meno di dalla costa in linea d'aria e, non casualmente, \"Ort\u00ec\" \u00e8 anche chiamato e considerato un \"Balcone sullo stretto\".\nIl suo affaccio sullo stretto di Messina lo rende uno dei luoghi pi\u00f9 suggestivi e paesaggisticamente affascinanti del reggino, infatti nelle giornate in cui l'aria \u00e8 pi\u00f9 tersa si distinguono chiaramente sia l'Etna, a sud ovest, che l'arcipelago delle isole Eolie verso nord (in particolare l'isola di Stromboli).\nToponimo.\nVarie sono le idee sull'origine del nome (\"Orthi\" in dialetto greco-calabro) oppure dal latino \"Orior\" dunque \"Ortus\" (\"sorto\" vista la storica posizione dominante su Monte Chiarello).\nStoria.\nOrt\u00ec sorgeva nei primi decenni del XIV secolo sul Monte Chiarello con il nome di \"Mesa Nova\", a seguito della guerra tra gli Angioini di Napoli e gli Aragonesi di Sicilia. Successivamente, rimasti vincitori gli Angioini, rinominarono Mesa Nova con il nome di \"Motta\" (centro circondato da mura) \"Anomeri\" (dal greco \"a\"privativo e \"nomos\" che significa legge) \"senza legge\" anche se il vero significato \u00e8 di \"non ostaggi\" in quanto i cittadini di Mesa Nova erano scappati da Mesa di Calanna distrutta dagli Aragonesi e questo avvenne intorno al 1313.\nNel 1462, sempre durante le guerre tra Aragonesi e Angioini, il re Ferdinando d'Aragona, invi\u00f2 il proprio figlio quattordicenne Alfonso Duca di Calabria a capo di un spedizione militare in Calabria , con l'obbiettivo di aiutare i Reggini e controbilanciare la crescente influenza angioina. La spedizione, partita dalla costa Jonica, avanz\u00f2 vittoriosa saccheggiando i paesi di Pentidattilo e San Lorenzo, e si ricongiunse con un esercito proveniente da Reggio al fine di mettere sotto assedio Motta Anomeri.\nI \"Mottigiani\" tentarono di resistere all'assedio, e per ben due volte riuscirono a mandare a fuoco i bastioni d'assedio degli Aragonesi: una prima volta bersagliandoli con alcuni fuochi artificiali, la seconda grazie ad una sortita notturna di un manipolo di coraggiosi che riusc\u00ec ad intrufolarsi fra le linee nemiche e, dopo aver cosparso di olio e polvere da sparo sul bastione, gli diedero fuoco.\nTuttavia, fiaccati dalla progressiva carenza d'acqua potabile all'interno della motta, gli abitanti di Motta Anomeri furono costretti alla resa.\nIl Re Ferdinando d'Aragona lasci\u00f2 ai reggini la scelta del futuro della motta: essi avrebbero potuto abbattere solamente le fortificazioni militari lasciando intatte le abitazioni, oppure raderla completamente la suolo. I reggini scelsero la distruzione della motta, e ne vietarono anche la ricostruzione nello stesso sito. I Mottigiani superstiti ricostruirono il paese ai piedi del \"Monte Chiarello\" a , ma diviso in due centri abitati distinti, denominati \"Ort\u00ec superiore\" e \"Ort\u00ec inferiore\".\nDell'antica \"Motta Anomeri\" rimangono oggi i resti della torre della motta, che formava, insieme alle altre motte, un sistema di avvistamento per la difesa della citt\u00e0 di Reggio.\nOrt\u00ec offre per la sua posizione uno straordinario scenario paesaggistico invidiabile in tutta Europa tanto da essere definito da Mons. Ferro, \"Balcone sullo Stretto\".\nOrti fu comune autonomo tra il 1822 e il 1862, comprendeva anche Aras\u00ec, Straorino e Cerasi, poi per carenze di fondi per la gestione dei servizi, il Consiglio Comunale di Ort\u00ec fece domanda per essere accorpato a Reggio, cosa che avvenne, con regio decreto nel 1866.\nNel 1993 \u00e8 stato ritrovato da un abitante del posto (Filippo Sorgon\u00e0) un fossile di un cetaceo (una balena) di quasi 12 metri del Pliocene, che va ad attestare il luogo come uno fra i pi\u00f9 interessanti dal punto di vista paleontologico della Provincia di Reggio Calabria.\nNegli ultimi anni si sono aggiunti, per arricchire le potenzialit\u00e0 naturali, l'agriturismo Sant'Anna, il monastero della Visitazione, il Museo della civilt\u00e0 contadina e il Museo della Seta e del Costume.\nPeccato che dopo la forte emigrazione degli anni 1960 di numerosi cittadini verso i paesi europei e quella successiva verso la citt\u00e0 di Reggio Calabria, la frazione sia stata abbandonata a se stessa.\nLe amministrazioni che si sono succedute in tutti questi anni non hanno pi\u00f9 considerato la perdita di una zona di valore ambientale e panoramico, come poche in Europa, infatti la popolazione come avvenuto 1866, continua ad essere sottoposta a razionamento dell'acqua tanto da doversi dotare di autoclavi per garantirsi l'approvvigionamento idrico. La Frazione oltre a case diroccate di cui nessuno si prende cura \u00e8 diventata quasi un paese fantasma.\nAltre frazioni.\nAras\u00ec.\nPosto all'interno di un'ampia vallata a circa , Aras\u00ec dista 15 km di strada dal centro storico di Reggio Calabria e circa 2 chilometri dalla limitrofa frazione di Straorino, da cui \u00e8 simbolicamente separata da una fontana marmorea detta \"dell'Acqua Fresca\".\nDi probabile origine greco-romana (come testimoniato da alcuni ritrovamenti di cocci risalenti a tale periodo), le prime notizie relative a tale centro abitato risalgono al periodo bizantino: in vari documenti dell'epoca viene fatto riferimento a tale localit\u00e0 con i nomi di \"Eras\u00eca\" o di \"Airas\u00eca\".\nAppare quindi del tutto infondata la leggenda che, con alcune piccole varianti, faceva risalire l'origine del nome della frazione all'esclamazione \"Ora Si!\" pronunciata da uno o pi\u00f9 abitanti del luogo.\nUn ruolo di particolare rilevanza all'interno dell'economia della frazione fu svolto dal monastero femminile italo-greco di \"S. Pietro d'Aras\u00ec\", che sorgeva alle porte dell'attuale centro abitato e della cui esistenza si ha testimonianza a partire dall'XI secolo e fino al XVII secolo.\nA cavallo fra la fine del Medioevo e l'inizio del Rinascimento Aras\u00ec raggiunse il suo periodo di maggior floridit\u00e0 economica, tanto che alla fine del XVI secolo riusc\u00ec ad eguagliare in popolazione Ort\u00ec, storicamente il maggiore e pi\u00f9 importante centro della zona. Ulteriore emblema di prosperit\u00e0 economica fu la progressiva costruzione di ben sette chiese: la \"Chiesa del SS. Rosario\" e la \"Chiesa di S. Caterina\" (distrutte dalla furia del torrente \"Canaluccio\" nel XVIII secolo), la \"Chiesa di S. Sebastiano\", la \"Chiesa di S. Domenico\", la \"Chiesa di S. Nicola\", la \"Chiesa di S. Leonardo\" e la principale \"Chiesa di Santa Maria del Popolo\", con annesso campanile alto circa 25 metri. Di tali chiese soltanto le ultime due sono ancora esistenti.\nA partire dal 1694, Aras\u00ec, al pari di altre frazioni della zona, godette di un certo potere di autogoverno, con la possibilit\u00e0 di eleggere un proprio Sindaco: come contrappasso di tale autonomia, Reggio impose delle gravose tasse, che scatenarono numerose proteste nei decenni successivi. A seguito di tale rimostranze, nel 1734 Aras\u00ec ed altre frazioni furono inglobate nel comune di Ort\u00ec, ed, insieme ad esso, riunite al comune di Reggio Calabria nel 1802.\nDurante la seconda met\u00e0 del XVIII secolo, un circolo vizioso di carestie ed ingenti terremoti mise in ginocchio l'economia della zona, costringendo molti \"arasitani\" a vendere beni e propriet\u00e0 a varie ricche famiglie reggine, fra cui spiccano i Plutino. Nel 1908 il devastante terremoto danneggi\u00f2 gravemente vari edifici, incluso il campanile della Chiesa di Santa Maria del Popolo che fu raso al suolo.\nA partire dal secondo dopoguerra, Aras\u00ec, al pari di altre frazioni della zona, si svuot\u00f2 progressivamente a causa di una massiccia emigrazione sia verso la vicina Reggio, sia verso le pi\u00f9 ricche citt\u00e0 del centro nord, che verso le pi\u00f9 ricche nazioni dell'Europa Occidentale: oggigiorno la popolazione della frazione consta di poche centinaia di abitanti.\nCerasi.\nAdagiata su di una piccola rocca, Cerasi sorge a circa e da Reggio Calabria. Il suo nome deriva dalla parola latina \"cerasum\", ovvero \"ciliegia\" (in dialetto reggino \"ciurasi\"), a causa del numeroso quantitativo di piante di ciliegio presenti nei dintorni.\nSchindilif\u00e0.\nPosto sulla riva sinistra del torrente Gallico a circa , Schindilif\u00e0 deriva il suo nome dall'espressione greca \"Schinos clefos\", ovvero \"salto dei cervi\".\nStraorino.\nPosto a circa , Straorino si estende principalmente lungo la Strada Statale che collega Reggio Calabria con Gambarie, nei pressi del bivio verso la limitrofa Aras\u00ec. Il suo nome deriva dall'espressione greca \"Stragos ed eros\", che significa \"luogo tortuoso a monte\"."}
{"id": "717319", "revid": "1543377", "url": "https://it.wikipedia.org/wiki?curid=717319", "title": "Albi di Rat-Man Color Special", "text": "Lista degli albi della serie \"Rat-Man Color Special\", ristampa delle storie di Rat-Man di Leo Ortolani a colori."}
{"id": "717320", "revid": "121548097", "url": "https://it.wikipedia.org/wiki?curid=717320", "title": "John Lennon Anthology", "text": "John Lennon Anthology \u00e8 un box set antologico di versioni demo, outtakes e inediti, che ripercorre la carriera solista di John Lennon da \"Give Peace a Chance\" del 1969, fino agli album \"Double Fantasy\" e \"Milk and Honey\". \nDescrizione.\nIl cofanetto divide l'intera carriera discografica del Lennon solista in quattro periodi associati a dei precisi luoghi: il primo CD intitolato \"Ascot\" si riferisce al periodo successivo allo scioglimento dei Beatles quando Lennon abitava nella sua dimora a Tittenhurst Park e registrava nello studio chiamato appunto \"Ascot\"; il secondo CD, \"New York City\", prende in esame il periodo pi\u00f9 politicizzato di John Lennon durante i primi tempi del suo soggiorno negli Stati Uniti dopo essersi trasferito dall'Inghilterra, il terzo CD intitolato \"Lost Weekend\" \u00e8 dedicato al periodo da \"scapolo\" passato a Los Angeles durante la momentanea separazione da Y\u014dko Ono, e il conclusivo quarto CD, \"Dakota\", si occupa degli ultimi anni di Lennon mentre abitava semi-recluso nel proprio appartamento al Dakota Building di New York. In quest'ultimo CD sono contenuti rari demo tape di canzoni mai portate a termine come \"Dear John\", \"Mr. Hyde's Gone (Don't Be Afraid)\", \"Life Begins at 40\" e velenose parodie indirizzate a Bob Dylan e al suo periodo da \"Cristiano Rinato\" (\"Serve Yourself\", \"Satire 1, 2, e 3\").\nTracce.\nTutte le canzoni sono opera di John Lennon tranne dove indicato."}
{"id": "717321", "revid": "1906976", "url": "https://it.wikipedia.org/wiki?curid=717321", "title": "Alfa Romeo 158", "text": "L'Alfa Romeo 158 \u00e8 una autovettura da competizione prodotta dall'Alfa Romeo dal 1938 al 1950.\nLa nascita.\nNota anche come Alfetta per le ridotte dimensioni, \u00e8 entrata, nella storia dell'automobilismo sportivo moderno, come la monoposto pi\u00f9 longeva (ha corso, infatti, sui circuiti di tutto il mondo, per ben 13 anni, dal 1938 al 1950, nelle sue varie versioni, ma mantenendo l'impianto costruttivo originario) ed anche, come quella che ha conseguito il maggior numero di successi nei Gran Premi automobilistici.\nNasce nella primavera del 1937, nelle officine della Scuderia Ferrari, che, a quei tempi, era il reparto sperimentale della Alfa Romeo, su progetto di Gioachino Colombo, e con la preziosa collaborazione, specie per la parte riguardante le sospensioni ed il cambio, dell'ingegnere Alberto Massimino. La sigla 158 stava ad indicare, secondo una consuetudine del tempo, la cilindrata, di 1500 cc, ed il numero dei cilindri, 8; il motore era sovralimentato, con un compressore volumetrico Roots monostadio. Fin dalle prime prove al banco dimostra notevoli doti di potenza ed affidabilit\u00e0, arrivando a sviluppare 180 CV, a 6.500 giri al minuto, potenza che, alla sua prima apparizione in pista, giunge a 195 CV, a 7.000 giri/minuto.\nLa vettura rispettava alla nascita il regolamento in vigore dal 1938 della categoria \"vetturette\" con cilindrata massima di 1,5 litri e compressore, contro i 3,0 litri con compressore (e 4,5 litri senza) delle vetture da Gran Premio.\nNel 1949, la vettura sar\u00e0 inquadrata nel regolamento della nuova \"Formula A\", poi \"Formula 1\", che equiparava vetture da 1,5 sovralimentate e 4,5 litri aspirate.\nI Gran Premi.\nL'Alfa Romeo 158 debutta ufficialmente alla Coppa Ciano di Livorno del 7 agosto 1938, su un percorso cittadino di 5,800 m da ripetere 25 volte, per un totale di 145\u00a0km, ed \u00e8 subito vincente, con Emilio Villoresi 1\u00b0, e Clemente Biondetti 2\u00b0.\nL'evoluzione successiva (modello B), porta la data del 1939, e, con una potenza cresciuta a 225 CV, a 7.500 giri/minuto, si aggiudica la Coppa Ciano di Livorno, del 30 luglio 1939, e la XV Coppa Acerbo di Pescara, del 13 agosto 1939, con Clemente Biondetti. Purtroppo, il clima prebellico impedir\u00e0 a questa vettura di correre oltrefrontiera.\nNel 1940, a causa dello scoppio della seconda guerra mondiale, le gare automobilistiche si ridussero drasticamente, ed ancora di pi\u00f9 l'anno successivo, 1941, svolgendosi quasi esclusivamente nel Sud America, con una ridotta presenza di mezzi e piloti europei.\nA guerra terminata, nel 1946, si torna a gareggiare e l'Alfetta, ulteriormente alleggerita e potenziata rispetto all'anteguerra (modello 158/46; 254 CV; 7.500 giri/minuto; peso di 630\u00a0kg), si aggiudica, con Nino Farina, il I Grand Prix des Nations di Ginevra, del 21 luglio, piazzando anche al 2\u00ba posto Carlo Felice Trossi ed al 3\u00b0 Jean-Pierre Wimille. Vince anche, con Achille Varzi, il III Gran Premio del Valentino, che si svolge a Torino il 1\u00ba settembre (2\u00b0Jean-Pierre Wimille, anche lui su Alfetta), e, con Carlo Felice Trossi, si aggiudica il III Circuito di Milano, del 30 settembre, con Achille Varzi 2\u00b0, e Consalvo Sanesi 3\u00b0, anche loro su Alfetta.\nNel 1947, grazie alla adozione di un compressore volumetrico Roots a 2 stadi, la potenza viene ulteriormente elevata a 275 CV, sempre a 7.500 giri/minuto (modello 158/46B), e, in quell'anno, si aggiudica: il VII Grand Prix de Suisse, dell'8 giugno, a Bremgarten, con Jean-Pierre Wimille (2\u00b0 Achille Varzi, e 3\u00b0 Carlo Felice Trossi, sempre su Alfetta); il VII Grand Prix de Belgique, del 29 giugno, sul circuito di Spa-Francorchamps, sempre con Jean-Pierre Wimille (2\u00b0 Achille Varzi, e 3\u00b0 Carlo Felice Trossi, anche loro su Alfetta); il I Gran Premio di Bari, del 13 luglio, con Achille Varzi (2\u00b0 si piazza Consalvo Sanesi con una seconda vettura); il XVII Gran Premio d'Italia, del 7 settembre, al Parco Sempione di Milano. La vittoria va a Carlo Felice Trossi, mentre altre 3 Alfette si piazzano al 2\u00ba posto, con Achille Varzi, al 3\u00b0, con Consalvo Sanesi, ed al 4\u00b0 con Alessandro Gaboardi.\nNel 1948, a stagione inoltrata, la potenza sale ulteriormente, fino a 315 CV, sempre a 7.500 giri/minuto (modello 158/47). In quest'anno, si aggiudica: l'VIII Grand Prix de Suisse, del 4 luglio, a Bremgarten, con Carlo Felice Trossi vincente davanti a Jean-Pierre Wimille, anch'esso su Alfetta (nelle prove dello stesso GP, Achille Varzi si era schiantato con la sua Alfetta perdendo la vita); il XXXV Grand Prix de l'Automobile Club de France, del 18 luglio, a Reims-Gueux, con Jean-Pierre Wimille primo, davanti a Consalvo Sanesi e Alberto Ascari, tutti con la stessa vettura; il XVIII Gran Premio d'Italia, che si svolge nel Parco del Valentino, il 5 settembre, e che vede vincente, ancora una volta, Jean-Pierre Wimille; il I Gran Premio dell'Autodromo di Monza, che si corre a Monza, il 17 ottobre, e che vede l'ennesima vittoria di Jean-Pierre Wimille, davanti a Carlo Felice Trossi, Consalvo Sanesi, e Piero Taruffi, tutti e 4 su Alfa Romeo 158.\nIl 1949 si apre nel peggiore dei modi, per l'Alfetta e per l'automobilismo mondiale: infatti, il 28 gennaio, durante le prove del Gran Premio Juan Domingo Peron, sul circuito del Parco Palermo di Buenos Aires, muore in un incidente, alla guida di una Gordini, Jean-Pierre Wimille, promettente pilota, che tanti successi aveva mietuto negli anni precedenti alla guida dell'Alfetta, e sul quale la casa milanese puntava anche per quell'anno. E, poco dopo, anche Carlo Felice Trossi morir\u00e0, per un male incurabile. In pochi mesi, la squadra corse dell'Alfa, dominatrice degli ultimi 3 anni di gare, \u00e8 praticamente scomparsa. Si decide, pertanto, di non partecipare ad alcun Gran Premio.\nNel 1950 avviene il debutto dell'Alfetta nel 1\u00ba Campionato del Mondo di Formula 1, con una squadra completamente nuova, che vede schierati due piloti italiani, Nino Farina, ed il non pi\u00f9 giovane Luigi Fagioli, classe 1898, ed un pilota argentino, quasi quarantenne, ma di cui si dice un gran bene, tale Juan Manuel Fangio. Con una potenza di 350 CV, a 8.600 giri/minuto, e con un peso di soli 700\u00a0kg, che porta il rapporto peso/potenza al notevole (per quei tempi) valore di 2\u00a0kg/CV, l'Alfa Romeo 158 non ha praticamente rivali, aggiudicandosi 6 dei 7 Gran Premi di questa prima stagione mondiale (si considerano 6 Gran Premi, perch\u00e9 alla 500 Miglia di Indianapolis, anche se introdotta nel circuito mondiale, non parteciparono n\u00e9 piloti n\u00e9 macchine europee). Il 7\u00ba Gran Premio della stagione, il XXI Gran Premio d'Italia, ultima prova del mondiale 1950, che si svolge il 3 settembre sul circuito di Monza, se lo aggiudica, al debutto, la Alfa Romeo 159, naturale evoluzione della 158, con, alla guida, Nino Farina, che si aggiudica anche il 1\u00ba titolo di campione del mondo di Formula 1.\nI numeri di questa prima ed ultima avventura mondiale della Alfa Romeo 158, giunta alla sua tredicesima stagione, sono i seguenti: primi 3 posti nel Gran Premio di Gran Bretagna del 13 maggio 1950, con Nino Farina davanti a Luigi Fagioli, e, a seguire, Reg Parnell; 1\u00ba posto nel Gran Premio di Monaco del 21 maggio 1950, con Juan Manuel Fangio; primi due posti nel Gran Premio di Svizzera, del 4 giugno 1950, con Nino Farina ancora davanti a Luigi Fagioli; primi due posti nel Gran Premio del Belgio del 18 giugno 1950, con Fangio davanti a Fagioli; primi due posti nel Gran Premio di Francia del 2 luglio 1950, con Fangio che precede, ancora una volta, Fagioli; 3\u00ba posto con Fagioli, nell'ultimo appuntamento mondiale del Gran Premio d'Italia del 3 settembre. E poi, ancora, 5 giri veloci in 5 Gran Premi, e 5 pole position. Le doti principali di questa vettura, come riferirono tutti i grandi piloti che ebbero modo di condurla, furono potenza, velocit\u00e0, affidabilit\u00e0, estrema maneggevolezza."}
{"id": "717322", "revid": "9416", "url": "https://it.wikipedia.org/wiki?curid=717322", "title": "Competente", "text": ""}
{"id": "717324", "revid": "17351", "url": "https://it.wikipedia.org/wiki?curid=717324", "title": "AgustaWestland Bell 206", "text": ""}
{"id": "717327", "revid": "17351", "url": "https://it.wikipedia.org/wiki?curid=717327", "title": "AgustaWestland-Bell 206", "text": ""}
{"id": "717330", "revid": "17351", "url": "https://it.wikipedia.org/wiki?curid=717330", "title": "AgustaWestland-Bell AB206", "text": ""}
{"id": "717332", "revid": "666668", "url": "https://it.wikipedia.org/wiki?curid=717332", "title": "Cristo Risorto Pro Scicli", "text": "LAssociazione Sportiva Dilettantistica Cristo Risorto Pro Scicli\" nota semplicemente come Pro Scicli\"' \u00e8 stata una squadra italiana di calcio a 5 con sede a Scicli, in provincia di Ragusa.\nStoria.\nLe origini.\nLa societ\u00e0 \u00e8 stata fondata nel 1969 come alternativa alla principale squadra di calcio a 11 della citt\u00e0 e solo successivamente \u00e8 stata convertita al calcio a 5. Nel 2002 vince il torneo regionale di Serie C1 e conquista la promozione in Serie B imponendosi nello spareggio contro la formazione reggina del Maestrelli C5, grazie al fondamentale apporto dell'italobrasiliano Neto Mendes De Souza Nelson. \nLa dirigenza conferma gli uomini di punta della promozione ed infoltisce la rosa diretta da Roberto Tasca in vista del Girone F di Serie B dove la Pro Scicli \u00e8 inserita insieme a ben sette formazioni campane. Il campionato si rivela, dopo un inizio incoraggiante, piuttosto problematico per via di una fase centrale molto deludente. Con l'innesto dei giovani Thiago Del Rigo Perfetti e Gonzalo Matos, la squadra conquista 10 punti sui dodici disponibili nelle ultime quattro giornate e giunge alla salvezza. Dopo un anno cos\u00ec delicato passato in maniera indenne, la Pro Scicli si attrezza in maniera pi\u00f9 convincente per la stagione 2003/2004: registrato il ritorno in patria di Matos, la squadra siciliana tessera Federico Amar ed il portiere Ariel Antico ed agli ordini di mister Tasca riparte per una stagione inizialmente balbettante ma poi ingrana una marcia dapprima soddisfacente, poi ottima, quando dopo il tesseramento dei tre italoargentini Mariano Comas, Maxmiliano Agostino e Santiago Distefano, la Pro Scicli sconfigge le prime due della classe ovvero il Marcianise e il Gi.Pi. Palermo. La rincorsa nella seconda parte della stagione non basta alla qualificazione ai play-off, a cui accede il Palermo per migliore differenza reti.\nSfumata la richiesta di ripescaggio in A2, la Pro Scicli per la stagione 2004-2005 lavora comunque per un campionato di alto livello: la squadra viene assegnata all'esperto tecnico Rino Chillemi proveniente dall'Augusta, che si porta dall'altra realt\u00e0 ragusana diversi giocatori con esperienza di massima divisione. Il Girone F della Serie B, imbottito di formazioni campane (8 su 14) \u00e8 uno stimolo per la Pro Scicli che poco prima dell'inizio di stagione si assicura il pivot Enrique Oropel con esperienze in A2 con Cesena. La squadra diventa quella \"da battere\", guidando il campionato sino a pasqua, quando a Imola vince la Coppa Italia di categoria. Al ritorno in campo per il campionato, la Pro Scicli non perde lo smalto sin l\u00ec dimostrato, vincendo il proprio girone per distacco e conquistando la Serie A2.\nSerie A.\nChillemi lascia Scicli, sostituito da Vicente De Luise referente FIFA per il calcio a 5, dall'Augusta, per la prima stagione in A2, arrivano ben sei nomi a rimpinguare un organico gi\u00e0 ottimo. L'ultimo colpo \u00e8 l'arrivo del portiere Javier Lopez gi\u00e0 giocatore del Montesilvano. L'ottimo inizio ed il buon andamento in fase centrale del campionato, con alcune perle come la vittoria sul Cinecitt\u00e0 poi promosso, sono seguite da un periodo di involuzione, che porta all'allontanamento di Neto. La squadra non trova il bandolo della matassa giungendo sesta in classifica e mancando la qualificazione ai play-off per la massima serie, apparsi possibili dopo la prima parte di stagione. Il 2007 \u00e8 invece l'anno decisivo per il salto di qualit\u00e0: sotto la guida del cavallo di ritorno Chillemi, la societ\u00e0 iblea vince con due giornate di anticipo il girone B della Serie A2 2006-07, conquistando una storica promozione in Serie A e qualificandosi ai play-off scudetto dove per\u00f2 \u00e8 eliminata al primo turno dalla Roma Futsal. Nel 2007-08 la Pro Scicli disputa il suo primo campionato di Serie A, concludendo all'ottavo posto. Nei play off scudetto elimina il Bisceglie al primo turno ma deve cedere nei quarti alla Luparense che si confermer\u00e0 per il secondo anno di seguito campione d'Italia.\nNel 2008-09 i problemi societari sono messi in secondo piano dal positivo avvio di campionato. La situazione per\u00f2 esplode violentemente in dicembre quando la Pro Scicli non si reca in trasferta per disputare la partita contro il Bisceglie. Il giudice sportivo infligge alla societ\u00e0 la sconfitta per 6-0 a tavolino, un punto di penalit\u00e0, un'ammenda e un indennizzo. La maggior parte dei tesserati cambiano maglia, e la Pro Scicli disputa le partite restanti con i giocatori del settore giovanile, perdendole tutte e chiudendo la stagione all'ultimo posto in classifica.\nIl ritorno nei campionati regionali.\nAl termine del campionato, pur mantenendo il titolo sportivo la societ\u00e0 non presenta domanda di iscrizione al campionato di Serie A2 ed \u00e8 costretta a ripartire dalla Serie D siciliana.\nCollegamenti esterni.\n "}
{"id": "717336", "revid": "767487", "url": "https://it.wikipedia.org/wiki?curid=717336", "title": "Canale di Corsica", "text": "Il canale di Corsica (in corso: \"canali di Corsica\" o \"canale di Corsica\", in francese: \"canal de Corse\") \u00e8 il braccio di mare che divide la Corsica dall'isola d'Elba; segna il passaggio dal mar Ligure e il mar Tirreno e dal mar Tirreno al mare di Corsica dinanzi alle coste orientali del Capo Corso, dove segna anche il limite tra Mediterraneo occidentale e centrale.\nQuesto mare, oltre alla costa orientale di capo Corso, bagna la costa occidentale dell'isola d'Elba e l'isola di Capraia."}
{"id": "717337", "revid": "9595", "url": "https://it.wikipedia.org/wiki?curid=717337", "title": "Passariano", "text": ""}
{"id": "717346", "revid": "287204", "url": "https://it.wikipedia.org/wiki?curid=717346", "title": "Piazza Tasso", "text": "Piazza Torquato Tasso \u00e8 una delle piazze del Quartiere 1, zona Oltrarno a Firenze.\nIn passato si chiamava piazza Gusciana. La denominazione attuale \u00e8 in onore del poeta Torquato Tasso (1544-1595) e gli fu conferita nel gennaio del 1913, alcuni anni dopo la prima realizzazione della piazza tra il 1901 e il 1905 grazie all'apertura di un tratto delle mura che chiudevano la zona. Il nome di \u201cGusciana\u201d, sopravvissuto pi\u00f9 al lungo degli altri, \u00e8 stato poi assegnato, nel 1998, a una strada contigua.\nVicende urbanistiche.\nL'area ha subito molteplici trasformazioni nel corso dei secoli. \nDal dodicesimo secolo.\nAnticamente questa zona della citt\u00e0, a ridosso delle mura, era detta di Camaldoli, per la presenza di un monastero dell\"ordine dei benedettini camaldolesi con annessa la chiesa di San Salvatore a Camaldoli. Abbandonano la citt\u00e0 nel 1529 con l'assedio di Carlo V. Inizialmente Alessandro dei Medici vuole destinare il luogo alle monache dell'Ordine di Malta che hanno perso il loro convento nella vicina piazza della Calza. Dopo l'uccisione del duca per mano di Lorenzaccio, Cosimo I, che gli succede, abbatte parzialmente la chiesa e una grossa parte del monastero, insieme agli orti da cui sia i frati che i poveri abitanti del quartiere traggono provviste, per creare dei bastioni da utilizzare come protezione della citt\u00e0. Lo spazio avr\u00e0 nei secoli varie destinazioni. In questa zona si trovava la bottega di Bicci di Lorenzo.\nNel diciottesimo secolo.\nNella pianta di Firenze delineata da Ferdinando Ruggieri nel 1731 si identifica chiaramente la zona, chiusa dall'ultima cerchia di mura, con evidente il gi\u00e0 citato monastero.\nNel diciannovesimo secolo.\nIn occasione della proclamazione di Firenze come capitale del Regno d'Italia, nel 1865, Giuseppe Poggi elabora un piano, successivamente conosciuto come il \"Piano Poggi\". Il progetto \u00e8 approvato dal consiglio comunale nel 1866. Il piano prevede grosse modifiche in pi\u00f9 zone della citt\u00e0. Con lo spostamento della capitale a Roma, nel 1871, non viene realizzato nella sua interezza ma porta comunque a modifiche che avevano ormai irrimediabilmente compromesso il tessuto urbano. Il piano prevede nella zona dell'attuale piazza, tra Porta Romana e Piazza Pier Vettori, una stretta fascia residenziale, che sfiori le colline di Bellosguardo e Monte Oliveto.\nCon le premesse del Piano Poggi, si assister\u00e0 nel giro di pochi decenni, a una massiccia operazione di demolizione dei quartieri fiorentini che proseguir\u00e0 anche successivamente allo spostamento della capitale, rimanendo vigente parte del Piano Poggi, seppure modificato. In Oltrarno le demolizioni riguardano i resti delle mura vicino al monastero di Camaldoli e alcune case nella via Gusciana per creare una nuova piazza.\nIl 9 gennaio 1885, viene proposto al Consiglio Comunale della citt\u00e0 dal Cavalier Landi di demolire una sezione delle mura urbane verso Camaldoli. La proposta viene avanzata con l'intento di portare una maggiore aerazione nel quartiere conosciuto per la sua fatiscenza e ridotta igiene. La preoccupazione deriva dalle affinit\u00e0 del quartiere di San Frediano con le zone centrali di Napoli colpiti recentemente dall'epidemia di colera.\nNella zona di Gusciana in cui viene a formarsi la nuova piazzetta, viene proposta una nuova barriera del dazio, che sar\u00e0 poi denominata di Bellosguardo nel 1887. Il progetto di tale barriera viene affidato a Girolamo Passeri. L'Ufficio del Dazio, richiede oltre alla sostituzione delle mura con una doppia cancellata, un'ulteriore apertura. La terza barriera prevista \u00e8 tra quella di Gusciana e Porta San Frediano, all'altezza di Torre San Rocco, per facilitare l'entrata nella citt\u00e0 che risulta angusta passando per l'antica porta medievale di San Frediano. \nCominciano nuove demolizioni, che riguardano anche i muri che delimitano gli orti di Gusciana, lungo la via di Gusciana e quella delle Murina. Si ipotizza anche un perfezionamento del fronte settentrionale della vecchia via di Gusciana, tra quella di Camaldoli e del Leone, poich\u00e9 diverr\u00e0 sfondo della nuova barriera e margine Nord della nuova piazzetta. I lavori della nuova barriera del dazio saranno conclusi nel 1891.\nTra il 1888 e il 1892 il piano di 'riordino' del quartiere di San Frediano procede e si dilata nuovamente.\nIl 16 febbraio del 1888, un nuovo progetto di demolizione, smanteller\u00e0 le mura comprese tra la Porta San Frediano e la Torre di San Rocco, compreso il suo oratorio, che sar\u00e0 per\u00f2 acquistato nel 1889 dal Comune dal Regio Demanio.\nNel 1889, si realizza una strada per un congiungimento tra piazza del Carmine e la nuova piazzetta della barriera di Bellosguardo, che ha preso il nome della scomparsa via Gusciana. In luglio, l'ingegnere Tito Gori presenta due ipotesi progettuali: la prima ipotesi \u00e8 conforme al piano regolatore generale, mentre la seconda ha delle nuove varianti. La nuova via inizia presso il lato destro della Chiesa del Carmine, all'altezza di Piazza Piattellina e interseca diagonalmente via del Leone e della Chiesa, raggiungendo la barriera frontalmente. La seconda variante del progetto prevede un giardinetto triangolare al perimetro delle due vie precedentemente citate e della nuova via. Nel 1892, la Giunta Comunale, adotta un nuovo progetto viario. Iniziano le stime degli immobili che devono essere espropriati da via del Campuccio, via del Leone e via della Chiesa. Altri espropri verranno effettuati nei pressi della via lungo le mura di San Rocco.\nNegli anni Novanta dell'Ottocento si riprende nuovamente in considerazione la proposta di demolizione delle mura fino a Porta Romana, sostituendole anche in questo nuovo tratto, con una doppia cancellata in ferro, come nuovo confine daziario. Il progetto prevede un viale interno, parallelo al Giardino Torrigiani, uno spazio tra le due cancellate con una corsia per i binari della tranvia, una doppia fila di alberi con percorso pedonale e il viale esterno. Contemporaneamente i Torrigiani decidono di cedere il settore sud del loro personale giardino (verso il Convento della Calza) per destinarlo alla creazione di un nuovo quartiere. Il progetto di Boffi, prevede villette residenziali destinate alla borghesia e viene affidato all'architetto Michelangelo Maiorfi che si occupa della lottizzazione privata personalmente. Essa \u00e8 approvata il 28 aprile del 1891, con una delibera della Giunta Comunale ma con il decadere del progetto di demolizione delle mura che corrono lungo Viale Petrarca, anche la lottizzazione viene ridotta ad un moncone viario ortogonale a Via dei Serragli, con poche abitazioni.\nI piani urbanistici adottati nel corso dell'800 dimostrano incertezza e disordine delle scelte politiche che portano alla distruzione di un antico settore storico dell'Oltrano fiorentino con finalit\u00e0 speculative e funzionalistiche.\nNel ventesimo secolo.\nIl 26 febbraio 1912 nasce l'Unione Fiorentina per il Miglioramento e Risorgimento del Quartiere dell'Oltrarno, con presidente l'avvocato Vincenzo Pagani Nefetti. Come proseguimento degli interventi di riqualificazione ottocenteschi, si vuole risanare ulteriormente il quartiere di San Frediano, intervenendo sui problemi legati alle condizioni igieniche e all'alto tasso di criminalit\u00e0. Nel simbolo dell'Unione, che ha uno scudo suddiviso nei quattro settori che simboleggiano i quartieri, il quarto che riguarda il quartiere dell'Oltrarno cita la dicitura latina \"Nondum floruit\" (\"Non ancora fior\u00ec\").\nSi denuncia l'isolamento del quartiere rispetto alla zona del centro storico e alle nuove aree residenziali che stanno nascendo oltre i viali Aleardi e Petrarca. Si propone come soluzione la realizzazione di un nuovo ponte sull'Arno e l'eliminazione delle barriere del dazio che erano state ampliate nel 1911. Si punta soprattutto ad abbattere le cancellate erette lungo viale Aleardi presso Porta San Frediano, innalzate in seguito all'eliminazione del tratto murario e alla costruzione di nuovi palazzi considerati pi\u00f9 decorosi. Il quartiere \u00e8 descritto come una zona occupata da \u00ababitazioni indecenti e asilo in gran parte di gente trista e svergognata\u00bb. \nGiulio Puccini, in arte Jarro, in Firenze sotterranea scriveva gi\u00e0 nel 1881:E ancora:\nLe giustificazioni che stanno dietro al progetto di risanamento sono da ricercare nella volont\u00e0 della borghesia del tempo di affermare il proprio prestigio. Lo scopo degli in realt\u00e0 \u00e8 l'eliminazione di una fetta ampia del sottoproletariato urbano, evitando cos\u00ec agitazioni e tumulti. L'operazione punta a far salire i prezzi degli immobili, allontanando di fatto gli abitanti storici del quartiere.\nNel 1912, la piazzetta che era stata denominata Gusciana, prende il nome di piazza Torquato Tasso. Tra il 1912 e il 1913, si avviano gli espropri di alcuni vecchi stabili nel lato ovest di via del Leone.\nL'ingegnere Giovanni Bellincioni, assessore ai lavori pubblici di Firenze, redige nel 1915 un nuovo piano urbanistico, che prende avvio da uno studio del degrado del quartiere condotto sulle statistiche comunali. Nel progetto sono presenti dei richiami al piano poggiano. Sono previsti un ampliamento verso nord della piazza e la scomparsa di via del Leone e via Camaldoli a favore della creazione di nuovi isolati. L'ingegnere Bellincioni ammette chiaramente che lo scopo dell'amministrazione di cui fa parte, non \u00e8 quello di sviluppare una moderna edilizia, quanto quello di rendere il quartiere pi\u00f9 adatto a famiglie di condizione sociale pi\u00f9 elevata Il piano accende un dibattito non tanto sui contenuti ma sui costi che comporta. Gli economisti si dividono, tra di loro, una parte vede nel progetto un'\"apoteosi della patria\", in vista di un'uscita vittoriosa dal conflitto mondiale, altri sono pi\u00f9 cauti. Il piano entra in vigore solamente nel 1924, data la sospensione dei lavori tra il 1915 e il 1918. Alla fine della prima guerra mondiale, nell'attuale piazza Tasso, via di Camaldoli, via dell'Orto e via del Leone cominciano nuovi espropri che proseguiranno anche negli anni Venti e Trenta. Molte delle case hanno sul retro dei orti e giardini, con molto verde distrutto per ottenere i nuovi blocchi residenziali. Nel 1936, le demolizioni in vista di un allargamento della piazza sono quasi giunte al termine; saranno completate nel 1939.\nCon la conclusione della seconda guerra mondiale nel 1945 le rovine rendono la piazza quasi inagibile. Gli scantinati sono aperti, divenuti dei ricoveri d'animali e depositi per l'immondizia. Nello stesso anno, il Comune indice un concorso per la riqualificazione della piazza per arrivare a un riassetto del quartiere, che non ottiene i risultati sperati.\nLa piazza disarticolata viene scelta come sistemazione per dei giardini pubblici completati nel 1952. Il Comitato per l'estetica cittadina interviene per restaurare gli immobili della zona.\nConfigurazione attuale.\nOggi la piazza \u00e8 uno dei principali centri animati del quartiere: nel grande giardino sono presenti sia con una zona attrezzata con giochi per bambini, sia un campo di calcetto recintato e un piccolo campo da basket. Sulla piazza si affaccia il parcheggio di via Gusciana, gi\u00e0 sede della rimessa delle carrozzelle dei fiaccherai fiorentini, oggi traslocata alla Cascine.\nAll'angolo con Via del Leone e Via della Chiesa, si trova un tabernacolo con un affresco del XIV secolo. Si tratta di un affresco della prima met\u00e0 del XIV secolo. Fino agli inizi del XX secolo questo affresco era nascosto e praticamente sconosciuto. Restaurato per la prima volta nel 1908, \u00e8 finalmente visibile. Chiamato \u00ab\"Della Madonna del morbo\"\u00bb, si pensa sia stato realizzato come ringraziamento per la fine dell'epidemia di peste del 1348. In origine in Piazza Santo Spirito, \u00e8 spostato nel XVIII secolo. \u00c8 attribuito al Giottino o a Nardo di Cione. L'affresco \u00e8 stato poi rimosso e restaurato nel 1958. Una copia fedele \u00e8 collocata al posto dell'originale\nDalla parte opposta sono situati gli edifici delle ex Scuole Leopoldine (fondate dal granduca Leopoldo II di Lorena) e della chiesa sconsacrata di San Salvatore a Camaldoli, Il chiostro \u00e8 stato completamente restaurato nel 2002 dall'ufficio comunale di edilizia residenziale pubblica, e nel dicembre 2006 restituito all'uso cittadino. Formato da un grande cortile quadrato, con al centro un giardino, circondato da un portico con colonne in pietra \u00e8 stato adattato ad ospitare manifestazioni e fiere artigianali, insieme a concerti ed eventi pubblici. L'affresco sull'ingresso raffigura uno stemma mediceo del 1700 sorretto dai simulacri di due virt\u00f9. Il restauro non ha modificato la struttura fondamentale ha per\u00f2 reintegrato nuove colonne, identiche a quelle gi\u00e0 presenti risalenti al 1100, quando la contigua chiesa di San Salvatore fu donata dal Comune ai frati camaldolesi. Il complesso vanta una storia lunga e variegata:\nL'alluvione che colp\u00ec la citt\u00e0 nel 1966 ed altri eventi come un incendio nel 1973 sono stai la causa del lungo abbandono.. Dal 2015 il complesso \u00e8 la sede della Biblioteca Pietro Thouar. \nAll'angolo con viale Vasco Pratolini si trova una lapide in bronzo di Giuseppe Gronchi del 1925 in memoria degli abitanti del quartiere caduti durante la Prima guerra mondiale. \nTra la piazza e il viale Francesco Petrarca una targa, posta nel 1945, e un monumento in ricordo dell'eccidio del 17 luglio 1944. Fascisti e agenti in borghese, tra i quali alcuni membri della banda Carit\u00e0 su un autocarro arrivarono in piazza, sparando sulla folla. Morirono tragicamente cinque persone, tra cui Ivo Poli, un bambino di 8 anni, colpito mentre sta correndo verso casa. I fascisti arrestarono molti cittadini fucilati alle Cascine nei giorni successivi.\nSu un lato della piazza \u00e8 presente un murale in memoria di un giovane attivo socialmente nel quartiere soprannominato Bollo. \nProblematiche urbanistiche e sociali negli anni Duemila.\nLa piazza attualmente soffre dei problemi del traffico e dell'inquinamento derivanti dalla posizione tra i viale Aleardi e Petrarca, tra i pi\u00f9 transitati di Firenze, in quanto collegano il centro storico e le aree delle colline circostanti. Piazza Tasso \u00e8, inoltre, oggetto di scontro tra istituzioni e cittadini, per la forte turistificazione che vive l'area di San Frediano e la gentrificazione denunciata dalle realt\u00e0 associative del quartiere.\nNel gennaio 2015, la piazza \u00e8 stata sfondo di proteste contro la privatizzazione del giardino dei Nidiaci e della ludoteca situati nell'adiacente via della Chiesa.\nNell'agosto del 2017, la guida \"Lonely Planet\", ha pubblicato sul suo sito una classifica dei luoghi pi\u00f9 interessanti al mondo. Il quartiere di San Frediano si \u00e8 aggiudicato la prima posizione. La denominazione \"cool\" data al quartiere \u00e8 stata utilizzata sui muri della piazza con ironia.\nIl 30 novembre 2017, \u00e8 stata indetta un'assemblea cittadina dal comitato \"Laboratorio Diladdarno\", nato per dibattere sulle difficolt\u00e0 del quartiere, per un'iniziativa di ripensamento della piazza dal basso, ovvero una progettazione costruita dalle proposte dei residenti e cittadini.\nNel 2018, \u00e8 stato pubblicato un bando sul sito del Comune di Firenze per la creazione di un nuovo parcheggio sotterraneo, che ha accesso una polemica sulla problematica delle speculazioni dei privati nei luoghi pubblici, che nel caso citato possono aggiudicarsi attraverso il bando, una concessione di 90 anni sui diritti di superficie. Il bando ha avuto un esito negativo, in quanto privo di risposte, ma nonostante le proteste e i dubbi sollevati, l'amministrazione si \u00e8 detta pronta a ritentare.\nLa piazza \u00e8 sede della \"Stanzina dei bambini\", luogo di socialit\u00e0 situato all'angolo con via del Leone. Creata alla fine degli anni Ottanta da un gruppo di artigiani anziani insieme ad operatori di strada, con la concessione gratuita degli spazi e del giardino detto \"Il mattonaio\", \u00e8 attigua alla sede del giornale \"Fuori Binario\". L'idea \u00e8 quella di creare uno spazio di volontariato artigianale per trasmettere competenze ai bambini residenti nel quartiere e per prevenire il disagio sociale. Attorno al progetto nasce l'associazione \"I puri\" poi \"La Stanzina dei Bambini\". Con il tempo il lavoro della Stanzina, acquista prestigio e sono diverse le personalit\u00e0 pubbliche che visitano lo spazio nel corso degli anni. Nel 2013 il comune revoca la concessione. Nel 2020 si \u00e8 riaperta la questione della riapertura dello spazio.\nStrade attigue.\nVia del Leone.\nLa strada nasce dalle trasformazioni della piazza tra la fine dell'Ottocento e inizio Novecento. In antichit\u00e0 il suo tracciato era chiamato San Donato ed era pi\u00f9 corto e stretto. Sul nome, ci sono molte ipotesi, ma quella pi\u00f9 accreditata \u00e8 che esso derivi da una locanda che l\u00ec aveva sede.\nLa strada \u00e8 sede di un'occupazione di due immobili.\nNegli anni, gli attivisti hanno portato avanti molte lotte nel quartiere insieme ai comitati e organizzato diversi tipi di attivit\u00e0 per i cittadini, come il \"Cinema sotto le stelle\" in piazza Tasso.\nDurante il periodo di Pandemia da SARS-CoV-2, gli attivisti si sono dedicati a una raccolta alimentare in favore delle fasce pi\u00f9 in difficolt\u00e0.\nVia di Camaldoli.\nIl nome attuale \u00e8 una dedica della citt\u00e0 alla presenza dell'ordine dei Benedettini camaldolesi nella via ad oggi loro dedicata.\nVia della Chiesa.\nInizialmente divisa in tre bracci, uno di questi \u00e8 l'ultimo tratto di Via San Salvatore o dell'Annunziatina. Sono proprio le suore della Annunziatina, che erigono la chiesa di San Salvatore che comprende un ospizio, trasformato in seguito da il granduca Leopoldo in scuole per le bimbe povere oggi sede di un complesso scolastico per l'infanzia ed elementare. Al numero 89, si trova ancora la targa di marmo del 22 Agosto 1714 che proibisce \"il gioco a palla, ruzzola, pallottola, pallone e pillotta\" davanti al monastero, per evitare di recare disturbo. Al numero 41, verso la piazza vi \u00e8 il palazzo Accolti, costruito dalla famiglia proveniente da Arezzo, che nel dodicesimo secolo si trasferisce a Firenze e partecipa attivamente alla vita politica. I tre bracci vengono uniti e chiesa e convento sono soppressi dai francesi. Il convento diventa prima un ombrellificio e in seguito un'officina."}
{"id": "717349", "revid": "287204", "url": "https://it.wikipedia.org/wiki?curid=717349", "title": "B\u00e2tonnage", "text": "Nel linguaggio enologico il b\u00e2tonnage \u00e8 l'azione di rimettere in sospensione la feccia del vino.\nUtilizzo.\nQuesta operazione \u00e8 tradizionalmente realizzata utilizzando un attrezzo o un bastone il cui movimento permette l'agitazione del vino; agitandosi il vino la feccia precedentemente depositatasi sul fondo del recipiente risale in sospensione. Tale attivit\u00e0 si compie successivamente alla fermentazione alcoolica.\nQuesta operazione favorisce l'autolisi dei lieviti che cedono al vino le mannoproteine parietali, colloidi protettori che hanno la capacit\u00e0 di legare i composti fenolici, in particolare tannini pi\u00f9 reattivi. La conseguenza \u00e8 l'aumento della sensazione di corpo del vino, mentre il migliore sviluppo di alcuni aromi non \u00e8 stato ancora scientificamente dimostrato.\nSono spesso oggetto di b\u00e2tonnage i vini fermentati in barrique essendo l'autolisi dei lieviti favorita dalla microssigenazione indotta dalla barrique."}
{"id": "717350", "revid": "6923", "url": "https://it.wikipedia.org/wiki?curid=717350", "title": "Isabella Rossellini", "text": "Biografia.\nFiglia d'arte, nasce a Roma dal matrimonio dell'attrice Ingrid Bergman, di origine svedese e tedesca, con il regista italiano Roberto Rossellini; i suoi genitori divorziarono quando aveva 5 anni. Ha studiato al Liceo dell\u2019Istituto Santa Giuliana Falconieri di Roma. Fin da piccola ha frequentato i set cinematografici ma il suo interesse non era la recitazione bens\u00ec i costumi, ha infatti anche studiato all'Accademia di costume e di moda di Roma e iniziato a collaborare con Marcella De Marchis prima moglie del padre. Negli anni '70 vive tra Roma e New York, dove comincia a lavorare come traduttrice e collaboratrice per la Rai. Esordisce sul video nel 1976 come \"corrispondente da New York\" nel programma di Renzo Arbore \"L'altra domenica\".\nNel 1979 si trasfer\u00ec definitivamente negli Stati Uniti e l'anno dopo cominci\u00f2 la carriera di modella, a 28 anni, grazie alle fotografie di Bruce Weber per l'edizione inglese di \"Vogue\" e di Bill King per l'edizione statunitense. Nel corso della sua carriera ha collaborato con molti famosi fotografi, tra cui Richard Avedon, Steven Meisel, Helmut Newton, Peter Lindbergh, Norman Parkinson, Herb Ritts, Francesco Scavullo, Annie Leibovitz e Robert Mapplethorpe. La sua immagine \u00e8 apparsa sulle copertine di giornali come \"Marie Claire\", \"Harper's Bazaar\", \"Vanity Fair\" ed \"Elle\". Inoltre nel marzo 1988 le \u00e8 stata dedicata una mostra fotografica, chiamata \"Ritratto di donna\", presso il Museo d'arte moderna di Parigi.\nLa sua carriera di modella la fece avvicinare al mondo dei cosmetici e nel 1982 divenne la testimonial esclusiva della casa di bellezza internazionale Lanc\u00f4me, rimpiazzando Nancy Duteil negli Stati Uniti e Carol Alt in Europa. Fu cos\u00ec che nel 1990 prese parte allo sviluppo del nuovo profumo di Lanc\u00f4me, \"Tr\u00e9sor\". In seguito, nel 1995, collabor\u00f2 con il Coty Group e lanci\u00f2 una sua linea personale di cosmetici, \"Manifesto di Isabella Rossellini\". Nel 1992 \u00e8 apparsa nel controverso libro di Madonna, \"Sex,\" e nel videoclip della canzone \"Erotica.\"\nLa Rossellini esord\u00ec nel cinema accanto a sua madre nel 1976, con una breve apparizione nelle vesti di una suora in \"Nina\" di Vincente Minnelli, ma il suo debutto vero e proprio risale al 1979 con \"Il prato\". Nel 1985 recit\u00f2 nel suo primo film americano, \"Il sole a mezzanotte\", ma probabilmente divenne famosa per il personaggio di Dorothy Vallens, la cantante di \"night club\" nel film di David Lynch \"Velluto blu\". Altri ruoli importanti sono quelli che ha rivestito nei film \"Cugini\", \"La morte ti fa bella\" e \"Fearless - Senza paura\". Notevole l'interpretazione della dea Minerva nel film \"L'Odissea\" (1997).\nA partire dal 2003 la Rossellini ha partecipato come \"guest star\" in alcuni episodi della serie di J. J. Abrams \"Alias\", nella parte della diabolica Katya Derevko. Nello stesso anno appare nel film canadese \"The Saddest Music in the World\" diretto da Guy Maddin. Nel 2004 ha impersonato il ruolo della Suprema sacerdotessa Thar nella miniserie \"The Legend of Earthsea\". Inoltre ha recitato nella produzione indipendente \"La Sindrome di Stendhal\".\nNel 2006 la Rossellini \u00e8 apparsa in televisione per alcuni documentari: per uno special televisivo sull'Italia a cura di Discovery Channel e per un episodio della serie \"Iconoclasts\" di Sundance Channel a fianco di Dean Kamen, l'inventore del Segway, in cui raccontava la sua storia e le sue vicende personali. Nel 1987 ha ricevuto un Independent Spirit Awards come migliore attrice protagonista per la sua parte in \"Velluto blu\". Nel 1997 ha ricevuto altre due candidature al premio. Ha ricevuto inoltre una nomination ai Golden Globe come migliore attrice in una miniserie o film per la tv per il suo ruolo in \"Crime of the Century\" ed una nomination agli Emmy Award come guest star nella serie drammatica \"Chicago Hope\".\nA proposito della sua carriera di attrice ha dichiarato di essere sorpresa di aver lavorato tanto a lungo, essendo una modella e per di pi\u00f9 straniera; l'industria cinematografica statunitense infatti diffidava di lei, la sua fortuna \u00e8 stata quella di aver lavorato per produzioni indipendenti o europee grazie alle quali non \u00e8 stata etichettata in alcun modo. Oltre al cinema, alla moda e ai cosmetici, la Rossellini \u00e8 consigliere del \"Wildlife Conservation Network\" e direttrice della \"Howard Gilman Foundation\", un'istituzione impegnata nella salvaguardia della natura e nella conservazione dell'arte, della fotografia e della danza, riuscendo ad ottenere, tra l'altro, un finanziamento dal gruppo Disney di $ per entrambe le associazioni. Ha anche collaborato con il Central Park Conservancy. Sostiene inoltre varie associazioni per l'addestramento di cani-guida per i ciechi ed \u00e8 stata in passato amministratore della \"George Eastman House\", ricevendo nel 1997 un George Eastman Award onorario per il sostegno alla conservazione dei film.\nLa Rossellini ha scritto tre libri: nel 1997 la sua autobiografia, \"Some of me\"; nel 2002 \"Looking at Me (on pictures and photographers)\" e, nel 2006, \"In the name of the Father, the Daughter and the Holy Spirits: Remembering Roberto Rossellini\", tradotto in italiano come \"Nel nome del padre, della figlia e degli spiriti santi\" e accompagnato dal cortometraggio di Guy Maddin \"Mio padre ha 100 anni\", entrambi in omaggio alla figura del padre. Nel film ha interpretato quasi tutti i ruoli, inclusi quello di David O. Selznick, di Alfred Hitchcock e della madre Ingrid Bergman. Nel 2016 conduce \"Master of Photography\", primo talent show incentrato sul mondo della fotografia.\nVita privata.\nHa tre fratelli: la sorella gemella Isotta Ingrid Rossellini, professoressa alla New York University, un fratello, Roberto Ingmar Rossellini, che lavora nel mondo della finanza, ed una sorellastra, Pia Lindstr\u00f6m, che in precedenza ha lavorato in televisione ed \u00e8 nata dal primo matrimonio della madre. Ha altri quattro fratellastri nati dagli altri due matrimoni del padre, fra cui Renzo Rossellini jr., produttore cinematografico, e lo scomparso regista e produttore Gil Rossellini (figlio adottivo di Roberto Rossellini). \u00c8 nipote del compositore Renzo Rossellini.\nDal 1973 al 1978 ebbe una relazione con lo scrittore e filosofo Luciano De Crescenzo. I due stavano per sposarsi ma per una sua improvvisa partenza per gli Stati Uniti il matrimonio fu prima rimandato e poi annullato, come raccontato da entrambi in numerose interviste; i due rimasero intimi amici. L'anno successivo sposa il regista Martin Scorsese, conosciuto durante il viaggio, con cui si stabil\u00ec a New York. Nel 1982 divorziarono e, un anno dopo, lei si rispos\u00f2 con il modello Jon Wiedemann, dal quale ha avuto una figlia, Elettra (nata nel 1983) e dal quale poi divorzi\u00f2 due anni dopo. Ha inoltre un figlio adottivo, Roberto (nato nel 1993). Dal 1986 al 1990 \u00e8 stata legata al regista David Lynch e in passato ebbe relazioni con gli attori Gary Oldman e Christian De Sica.\nDoppiatrici italiane.\nNelle versioni in italiano dei suoi film, Isabella Rossellini \u00e8 stata doppiata da:"}
{"id": "717352", "revid": "841530", "url": "https://it.wikipedia.org/wiki?curid=717352", "title": "Mapai", "text": "Mapai, in ebraico \u05de\u05e4\u05d0\"\u05d9, \u00e8 un acronimo di \"Mifleget Poalei Eretz Yisrael\" (ebraico \u05de\u05e4\u05dc\u05d2\u05ea \u05e4\u05d5\u05e2\u05dc\u05d9 \u05d0\u05e8\u05e5 \u05d9\u05e9\u05e8\u05d0\u05dc), lett. \"Partito dei Lavoratori di Eretz Yisrael\") \u00e8 stato un partito politico di sinistra in Israele ed \u00e8 stato la forza dominante nella politica israeliana fino alla sua confluenza nell'attuale Partito Laburista Israeliano nel 1968.\nOrigini.\nIl partito fu fondato il 5 gennaio 1930 a causa della fusione tra Hapoel Hatzair, fondato da Aaron David Gordon, e l'originario Ahdut HaAvoda (fondato nel 1919 dall'ala destra, pi\u00f9 moderata, del partito socialista russo marxista-sionista Poale Zion, guidato da David Ben-Gurion). Ai primi degli anni venti del XX secolo, il movimento laburista sionista aveva fondato l'Unione Histadrut, che controllava l'economia degli insediamenti ebraici in Palestina mandataria e le loro infrastrutture, diventando pi\u00f9 tardi il Mapai, la fazione politica dominante nella politica sionista. Fu anche responsabile della fondazione di Hashomer e dell'Haganah, i primi due gruppi armati ebraici che garantivano la sicurezza ebraica e le propriet\u00e0 delle neo-costituite comunit\u00e0 ebraiche in Palestina. Dai primi degli anni Trenta, David Ben-Gurion era diventato la guida del partito e divent\u00f2 \"de-facto\" il leader dell'intera comunit\u00e0 ebraica palestinese (nota come l'Yishuv).\nIl partito \u00e8 stato membro dell'Internazionale Socialista tra il 1930 e il 1940.\nIncidenza nella politica israeliana.\nA causa del suo ruolo svolto nella vittoriosa Guerra arabo-israeliana del 1948, il partito ottenne un vasto sostegno da parte degli elettori nelle elezioni parlamentari del 1949, vincendo la competizione col il 35,7% dei voti espressi (ben pi\u00f9 del secondo partito, che era il Mapam che consegu\u00ec il 14,7%) e ottenne 46 dei 120 seggi parlamentari. Ben-Gurion divenne Primo ministro e form\u00f2 un governo di coalizione con il Fronte Religioso Unito, col Partito Progressista, col partito dei Sephardim e Comunit\u00e0 orientali e con la Lista Democratica di Nazareth (un partito arabo israeliano associato col Mapai).\nLe elezioni parlamentari del 1951 videro un ulteriore incremento dei consensi, col 37,3% dei voti (47 seggi), malgrado le difficolt\u00e0 economiche vissute dal Paese. Ben-Gurion form\u00f2 ancora un governo col sostegno del Mizrachi, del Hapoel HaMizrachi, dell'Agudat Yisrael, dei Lavoratori di Agudat Israel e dei tre partiti arabi israeliani associati al Mapai: la Lista Democratica per gli Arabi israeliani, il Progresso e Lavoro e Agricoltura e Sviluppo. Tuttavia egli sciocc\u00f2 la nazione rassegnando le proprie dimissioni il 6 dicembre 1953, ritirandosi nel piccolo kibbutz nel Negev di Sde Boker, e fu rimpiazzato da Moshe Sharett.\nLe elezioni parlamentari del 1955 videro il primo calo di sostegno da parte degli elettori, visto che il partito registr\u00f2 solo il 32,2% dei consensi (40 seggi), sebbene esso fosse ancora abbondantemente davanti al secondo partito, l'Herut (12,6%). Ben Gurion torn\u00f2 Primo ministro e form\u00f2 una coalizione governativa col Fronte Nazionale Religioso (che pi\u00f9 tardi cambier\u00e0 il suo nome in Partito Nazionale Religioso), col Mapam, con l'Ahdut HaAvoda e coi tre partiti arabi israeliani: la Lista Democratica per gli Arabi israeliani, il Progresso e Lavoro e l'Agricoltura e Sviluppo. Pi\u00f9 tardi alla coalizione si un\u00ec il Partito progressista.\nIn contrasto col precedente andamento, le elezioni parlamentari del 1959 videro un nuovo incremento nel sostegno popolare, dal momento che il partito registr\u00f2 la sua miglior prestazione elettorale, col 38,2% dei voti e 47 seggi. Ben-Gurion invit\u00f2 ancora il Partito nazionale Religioso, il Mapam, l'Ahdut HaAvoda, il Partito Progressista e i tre partiti arabo-israeliani (Progresso e Sviluppo, Cooperazione e Fratellanza e Agricoltura e Sviluppo) a formare il nuovo Gabinetto.\nL'Affare Lavon che affond\u00f2 il governo nel 1961 probabilmente contribu\u00ec al relativo insuccesso elettorale delle elezioni parlamentari del 1961, visto che esso consegu\u00ec il 34,7% dei voti e 42 seggi. Sebbene Ben-Gurion formasse una forte coalizione col Partito Nazionale Religioso, con l'Ahdut HaAvoda, con i Lavoratori di Agudat Israel, con Cooperazione e Fratellanza e con Progresso e Sviluppo, due eventi nel corso della quinta legislatura portarono il Mapai a una ridotta capacit\u00e0 d'incidere sulla politica nazionale.\nIl primo fu rappresentato dalle dimissioni di Ben-Gurion da capo del partito, a causa di asserite ragioni personali, malgrado in realt\u00e0 egli avesse ben colto il calo di popolarit\u00e0 da parte dei suoi colleghi. Egli fond\u00f2 allora un nuovo partito, il Rafi, portando con s\u00e9 sette altri membri del Mapai. Il secondo evento fu la fusione tra i due principali partiti di destra dell'opposizione: l'Herut e il Partito Liberale, che formarono il Gahal (\"Gush Herut-Liberalim\" ). Ci\u00f2 significava la fine della legislatura. Il Mapai aveva solo 34 seggi a fronte dei 27 del Gahal.\nLa fine del Mapai e la sua confluenza nel Partito Laburista.\nLa risposta del partito al cospicuo rafforzamento senza precedenti dell'opposizione fu la ricerca di sostegno da parte di altri partiti dal consimile orientamento politico Il risultato fu un'alleanza con Ahdut HaAvoda per formare l'Allineamento Laburista (\"HaMa'arakh\" ) prima delle elezioni parlamentari del 1965. Il nuovo partito si assicur\u00f2 in tal modo il 36,7% dei voti e 45 seggi, distaccando in tal modo Gahal (che ebbe solo 26 seggi). Il 23 gennaio 1968 il Mapai, l'Ahdut HaAvoda e il Rafi si fusero nel Partito Laburista Israeliano e tutte le componenti cessarono quindi di esistere in quanto entit\u00e0 singole."}
{"id": "717356", "revid": "339392", "url": "https://it.wikipedia.org/wiki?curid=717356", "title": "Socialismo liberal-democratico", "text": ""}
{"id": "717365", "revid": "767487", "url": "https://it.wikipedia.org/wiki?curid=717365", "title": "Per incanto o per delizia", "text": "Per incanto o per delizia (\"Woman on Top\") \u00e8 un film commedia statunitense del 2000 diretto da Fina Torres e interpretato da Pen\u00e9lope Cruz.\nIl film \u00e8 anche conosciuto col titolo Amore peperoncino e... salsa.\nFu presentato nella sezione Un Certain Regard del 53\u00ba Festival di Cannes.\nTrama.\nIsabella Oliveira (Pen\u00e9lope Cruz) soffre dalla nascita di \"mal di movimento\" che non le permette di viaggiare su mezzi di trasporto che non guida. Non potendo giocare con gli altri persone, impiega molto del suo tempo libero a cucinare, diventando una cuoca. Lavora, in seguito, in un ristorante di pesce gestito da Toninho (Murilo Ben\u00edcio) di cui si innamora e che sposa. Quando scopre, per\u00f2, che il marito la tradisce andando a letto con la vicina, decide di partire per San Francisco, dove \u00e8 ospite in casa dell'amica Monica. A causa di una maledizione che Toninho, disperatosi per la partenza improvvisa della moglie, fa alla dea del mare Yemanja, Isabella, pur avendo ricevuto molte proposte di lavoro, riuscir\u00e0 inizialmente soltanto ad insegnare in un corso di cucina. Tuttavia i sentimenti per l'amato ex-marito sono ancora presenti. Cos\u00ec, su consiglio dell'amica Monica, telefona ad una donna che le d\u00e0 la formula di un rito per dimenticare Toninho: infatti, dovr\u00e0 gettare la foto bruciata nel mare sopra degli oggetti. Il rito funziona.\nMentre trascorre il tempo a San Francisco, viene chiamata da un produttore di una televisione locale, Cliff Lloyd (Mark Feuerstein), che le permette di condurre un programma televisivo incentrato sulla cucina brasiliana: \"Passion Food\".\nIntanto Toninho, che dopo la maledizione fatta alla dea del mare Yemanja non riceve pi\u00f9 pesce a sufficienza dai suoi pescatori per mandare avanti il ristorante, cerca di riuscire a capire dove sia andata Isabella quando ad un tratto, guardando un dipinto della dea legge la scritta \"Monica\", l'amica di Isabella nota anche a lui e che vive a San Francisco. Arriva quindi in citt\u00e0 e in un bar vede il programma condotto da Isabella:riesce quindi a risalire all'indirizzo e, la sera successiva, mentre Isabella cucina, compare Toninho che suona con la sua chitarra:dapprima viene cacciato e trattenuto in carcere per una notte, poi viene invece assunto da Cliff Loyd per rendere pi\u00f9 coinvolgente il programma. Con l'occasione, Toninho cerca in tutti i modi di convincere la sua Isabella a tornare ma, proprio quando lei sta per decidere di chiedere il divorzio, Loyd dichiara che il programma potr\u00e0 essere trasmesso su rete nazionale per conto di una societ\u00e0.\nTroppi sono i cambiamenti che preoccupano Isabella, che non si sente pi\u00f9 a suo agio e si licenzia. Ora, dopo il rito fatto per far scomparire Toninho dai suoi pensieri, non si innamora pi\u00f9 di nessuno e rifiuta anche i baci di Cliff Loyd, innamorato di lei dal primo momento. Perde altres\u00ec anche la sua abilit\u00e0 in cucina. Decide dunque di ripescare la foto di Toninho e, dopo che i due, entrambi licenziati, si incontrano di nuovo, cucinano insieme e Isabella si innamora di nuovo di Toninho. I due partono di nuovo per il Brasile e, dopo il ritorno del pesce, il ristorante procede a gonfie vele e, come nella frase finale, \"Vissero per sempre felici e contenti\"."}
{"id": "717369", "revid": "7077", "url": "https://it.wikipedia.org/wiki?curid=717369", "title": "Master (giochi di ruolo)", "text": ""}
{"id": "717371", "revid": "36426", "url": "https://it.wikipedia.org/wiki?curid=717371", "title": "Piazza Mentana", "text": "Piazza Mentana \u00e8 una delle piazze lungo l'Arno nel centro storico di Firenze. Vi si accede da lungarno generale Armando Diaz, via dei Saponai, via della Mosca, via dei Vagellai e via Vincenzo Malenchini.\nStoria.\nLa sua apertura fu inaugurata il 19 novembre 1901, anche se qui gi\u00e0 esisteva uno slargo, di forma meno regolare, chiamato Piazza delle Travi (o dei \"Foderi\"), perch\u00e9 ospitava il deposito delle travi di legno che venivano fatte viaggiare via fiume dalle zone boscose del Casentino e di Vallombrosa, in parte destinate ai cantieri navali di Pisa, in parte alle esigenze dei cantieri fiorentini; esisteva proprio un laboratorio dei lgnaioli in angolo con via della Mosca. Esisteva un porticciolo fluviale che venne smantellato nel 1236 quando si inizi\u00f2 a costruire il Ponte di Rubaconte (futuro Ponte alle Grazie) che avrebbe tagliato via la corrente dal piccolo porto. Alcuni studiosi sostengono che il porto esisteva dai tempi dei romani, altri collocano invece il primordiale scalo nei pressi di piazza dei Giudici, per la protezione del quale venne forse eretto il castello d'Altafronte.\nCome fosse organizzato lo scalo lo documenta, tra le moltissime testimonianze, un noto dipinto di Bernardo Bellotto (1742, collezione privata), che ci mostra la piazza chiusa verso l'Arno da un muro nel quale si apriva una porta (nota come La Porticciola) fornita di tettoia. Da qui due ampie rampe di scale giungevano fino al fiume (nel dipinto in questione animate da numerose lavandaie): una esiste ancora e porta alla riva del fiume, dove talvolta attraccano ancora i \"navicelli\", le tradizionali imbarcazioni fluviali spinte a remo, e le canoe sportive della Societ\u00e0 dei Canottieri.\nVerso la fine del Settecento la piazza venne chiamata anche piazza d'Arno. Qui si affacciava uno dei maggiori tiratoi dell'Arte della Lana: popolarissimo scorcio pittoresco immortalato da numerosi vedutisti, consisteva in una specie di pontile lungo il fiume, con una tettoia verso l'Arno. In questa zona, detta anche \"Porticciola\", le lavandaie venivano di frequente a sciacquare il bucato. Il tiratoio arrivava fino a piazza dei Giudici e venne distrutto per fare posto alla neoclassica sede della Borsa, poi della Camera di Commercio. L'intervento comport\u00f2 parallelamente significativi lavori di riordino edilizio e viario tutto intorno all'area, condotti su progetto dell'ingegnere Felice Francolini (affiancato tra gli altri dallo stesso Michelangelo Maiorfi e da Loreto Mazzi) e che sostanzialmente portarono alla situazione attuale.\nL'attuale titolazione, deliberata dalla giunta comunale nel novembre del 1901, \u00e8 legata alla collocazione al centro dello spazio del monumento di Oreste Calzolari in ricordo dei caduti del combattimento sostenuto dai garibaldini il 3 novembre 1867 a Mentana, contro le truppe pontificie e francesi, nel tentativo di aprirsi una strada verso Roma (sul basamento i due bassorilievi in bronzo raffigurano \"L'uscita da Monterotondo\" e \"Lo scontro di Mentana\"). Recita l'iscrizione:\nL'attuale configurazione, con pavimentazione a lastrico, della piazza pu\u00f2 dirsi ottocentesca. Durante il ventennio fascista su questa piazza si affacciava una delle prime case del fascio di Firenze. Oggi, molto meno popolata di visitatori rispetto ai secoli scorsi, \u00e8 luogo di un parcheggio.\nIl monumento.\nIl monumento ai Caduti di Mentana e Monterotondo fu commissionato dalla Societ\u00e0 dei Reduci Garibaldini in ricordo dei caduti del combattimento sostenuto dagli stessi garibaldini il 3 novembre 1867 a Mentana e a Monterotondo (di qualche giorno precedente), contro le truppe pontificie e francesi, nel tentativo di aprirsi una strada verso Roma. I bozzetti concorrenti furono esposti al Circolo degli Artisti di Firenze nel 1898 e, tra questi, fu giudicato vincitore quello proposto dallo scultore Oreste Calzolari. L'opera fu ufficialmente inaugurata il 27 aprile 1902 ma gi\u00e0 nel novembre dell'anno precedente, essendo oramai imminente il completamento dell'opera, la stessa piazza aveva assunto per delibera della giunta comunale la nuova denominazione di piazza Mentana.\nIl gruppo scultoreo presenta le figure di due garibaldini: il primo, in piedi, tende il corpo e lo sguardo verso il nemico, contro il quale allunga un braccio armato di rivoltella, mentre con l'altro sostiene il compagno morente, riverso all'indietro e abbandonato, seppure ancora in grado di stringere l'asta della bandiera (realizzata in bronzo). \"Nella scelta compositiva si possono scorgere richiami a celebri sculture classiche, come il Menelao sorregge il corpo di Patroclo nella Loggia de' Lanzi, ma anche riferimenti alla simbologia risorgimentale della morte per la bandiera. Il monumento fu criticato per la somiglianza nella composizione e nei gesti, con il monumento bronzeo ai fratelli Cairoli che Ercole De Rosa aveva inaugurato a Roma nel 1883, gi\u00e0 accusato di aver ecceduto nel patetismo romantico\" (Mazzanti).\nSul basamento, quadrangolare, sono, sul fronte la scritta dedicatoria, sui lati due bassorilievi in bronzo raffiguranti \"L'uscita da Monterotondo\" e \"Lo scontro di Mentana\". La scritta che gli accompagna li dichiara dono dei triestini (Monterotondo) e dei trentini (Mentana), per cui si pu\u00f2 supporre (in mancanza di notizie nella letteratura consultata) che siano stati aggiunti tra il 1918 e il 1919, quando Trento e Trieste tornarono ad essere italiane. Sul rilievo della battaglia di Monterondo si rileva inoltre la firma della fonderia di Romolo Cavina: \"R. Cavina. Fuse\"."}
{"id": "717373", "revid": "38120", "url": "https://it.wikipedia.org/wiki?curid=717373", "title": "What's the 411?", "text": "What's the 411? \u00e8 l'album di debutto della cantante statunitense Mary J. Blige pubblicato nel 1992. L'album \u00e8 una perfetta miscela tra hip-hop e soul, un album innovativo, unico nel suo genere. Il disco \u00e8 stato certificato triplo disco di platino dalla RIAA grazie ad oltre 3.000.000 copie vendute solo negli Stati Uniti d'America, e ha prodotto ben sette singoli, di cui due sono arrivati al numero 1 della Hot R&amp;B/Hip-Hop Songs di \"Billboard\". Dopo questo debutto la Blige si \u00e8 auto-proclamata \"The Queen of hip-hop/soul\" (Regina del Hip-Hop/Soul)."}
{"id": "717374", "revid": "1543377", "url": "https://it.wikipedia.org/wiki?curid=717374", "title": "Franco ruandese", "text": "Il franco (ISO 4217 RWF oppure RWFR) \u00e8 la valuta del Ruanda dal 24 aprile 1964; \u00e8 diviso in 100 centime ed \u00e8 spesso abbreviato con RF.\nStoria.\nIl franco divenne la moneta del Ruanda nel 1916, quando il Belgio occup\u00f2 la precedente colonia tedesca ed il franco del Congo belga sostitu\u00ec la rupia dell'Africa orientale tedesca. Il Ruanda us\u00f2 il franco del Congo belga fino al 1960 quando fu introdotto il franco del Ruanda e Burundi. Il Ruanda inizi\u00f2 ad emettere la moneta propria nel 1964\nEsistono progetti per introdurre una valuta comune, un nuovo scellino dell'Africa orientale, uguale per i cinque stati membri della Comunit\u00e0 dell'Africa Orientale. Questa nuova moneta dovrebbe entrare in corso nel 2015.\nMonete.\nNel 1964 furono introdotte monete da 1, 5 e 10 franchi; quelle da 1 e 10 franchi erano in cupronickel e quella da 5 franchi in bronze. Nel 1969 fu introdotta la moneta d'alluminio da 1 franco e nel 1970 da quelle \u00bd e 2 franchi sempre in alluminio. Una moneta di diametro minore da 10 franchi in cupronichel fu emessa il 1974. Monete d'ottone da 20 e 50 franchi furono introdotte nel 1977.\nUna nuova serie di monete \u00e8 stata emessa nel 2004 (datata 2003):\nBanconote.\nNel 1964 le banconote della \"Rwanda and Burundi Bank of Emission\" furono sovrastampate per la circolazione nel solo Rwanda. I tagli erano da 20, 50, 100, 500 and 1000 franchi.\nQueste banconote furono seguite da emissioni regolari negli stessi tagli.\nLe banconote da 20 e 50 franchi furono sostituite da monete nel 1977, ed una nuova banconota da 5000 franchi fu introdotta nel 1978. La prima banconota da 2000 franchi \u00e8 stata introdotta a met\u00e0 dicembre 2007.\nDa fine 2009 la banconota da 100 franchi non ha pi\u00f9 valore legale ed \u00e8 stata sostituita da moneta di uguale valore.\nLe banconote ruandesi sono di 500, 1000, 2000 e 5000 franchi.\nSequenza storica dei cambi.\nUn dollaro americano (USD) oscilla attualmente tra 500 e 600 franchi. Un euro oscilla attualmente tra 700 e 800 franchi.\nLa serie storica dei cambi del franco con il dollaro statunitense:* 262.20 (1995)"}
{"id": "717377", "revid": "161374", "url": "https://it.wikipedia.org/wiki?curid=717377", "title": "AgustaWestland-Bell AB412", "text": ""}
{"id": "717382", "revid": "547034", "url": "https://it.wikipedia.org/wiki?curid=717382", "title": "David di Donatello 1992", "text": "La cerimonia di premiazione della 37\u00aa edizione dei David di Donatello si \u00e8 svolta il 6 giugno 1992 in Campidoglio a Roma."}
{"id": "717389", "revid": "767487", "url": "https://it.wikipedia.org/wiki?curid=717389", "title": "Blu Cantrell", "text": "Biografia.\nFiglia di una cantante jazz, dopo numerosi provini, registrazioni e collaborazioni con artisti come Puff Daddy, Truth Hurts e Faith Evans, \u00e8 stata scoperta dalla \"Red Zone Entertainment\" nel 2000. Finalmente grazie al singolo \"Hit 'em Up Style (Oops!)\", contenuto nell'album \"So Blu\", dal quale sono stati estratti altri singoli, la cantante ha riscontrato una favorevole risposta di pubblico.\nNel 2002 ha duettato con Lady May nella canzone \"Round Up\", mentre l'anno successivo, nel 2003, ha pubblicato \"Bittersweet\", il suo secondo album, che contiene il singolo \"Breathe\", nel quale \u00e8 stata affiancata da Sean Paul.\nNello stesso anno stava per apparire sulla copertina di Playboy, ma ha ritrattato all'ultimo momento volendo essere considerata pi\u00f9 di un sex symbol.\nNell'estate 2005 ha pubblicato il singolo \"The Cha Cha\"."}
{"id": "717392", "revid": "729019", "url": "https://it.wikipedia.org/wiki?curid=717392", "title": "Benna (meccanica)", "text": "La b\u00e8nna (dal latino \"benna\") \u00e8 un organo per il sollevamento, trasporto, carico e scarico di materiali sciolti, o per lo scavo e spostamento di terreni.\nDescrizione.\n\u00c8 montata su varie macchine e apparecchiature tipo pale caricatrici, gru, terne ed escavatori. Pu\u00f2 essere sorretta da una gru (benna sospesa), oppure da un braccio articolato montato su un veicolo a motore autobenna con la benna montata anteriormente.\nTipologie.\nA seconda dell'uso e del tipo di materiale esistono diversi tipi di benna specifici:"}
{"id": "717398", "revid": "287204", "url": "https://it.wikipedia.org/wiki?curid=717398", "title": "Shattiwaza", "text": "Figlio di Tushratta dovette fuggire da Mitanni in seguito all'uccisione del padre forse per mano, o con il coinvolgimento, di Artatama II. \nDel caos che segu\u00ec il regicidio approfittarono gli assiri che sotto la guida di Asur-uballit recuperarono la loro indipendenza da Mitanni ed insieme agli Alsheani ne invasero le terre sostenendo le pretese di Artatama II e poi del figlio Shuttarna che per mantenere le buone relazioni con l'Assiria restitu\u00ec le porte del palazzo di Assur razziate anni prima da Shaushtatar.&lt;br&gt;\nIl fuggitivo Shattiwaza dopo aver trovato un primo rifugio a Babilonia ottenne infine asilo presso la corte ittita dove il re \u0160uppiluliuma I gli offri in sposa una delle proprie figlie.&lt;br&gt;\nIl trattato tra Suppiluliuma di Hatti e Shattiwaza di Mitanni, giunto fino a noi, \u00e8 una delle principali fonti d'informazione sulla storia medio orientale del XIV secolo a.C.&lt;br&gt;\nCome conseguenza del trattato Piyashshili, figlio di Suppiluliuma, guid\u00f2 l'esercito ittita nel territorio di Mitanni. Secondo il racconto ittita Piyashshili e Shattiwaza attraversarono l'Eufrate a Karkemish e marciarono contro la citt\u00e0 di Irridu in territorio mitannico. Essi inviarono messaggeri dalla riva occidentale del fiume sperando di essere ben accolti ma le popolazioni della riva orientale rimasero fedeli al loro nuovo governante influenzati, secondo le parole di Suppiluliuma, dall'oro di Artatama.\nL'esercito ittita, malgrado l'ostilit\u00e0 della popolazione locale e l'arrivo di unit\u00e0 di carri al comando di Shuttarna, figlio di Artatama II, diede battaglia risultando vincitore. In seguito a questo risultato Irridu chiese di trattare la pace.\nNel frattempo un esercito assiro \"guidato da un solo carro da guerra\" marci\u00f2 su Washukanni. Sembrerebbe che in un primo momento Shuttarna avesse chiesto aiuto all'Assiria per fronteggiare la minaccia ittita. Sia che le forze inviate non gli fossero apparse sufficienti sia che avesse cambiato idea, all'esercito assiro non fu permesso di entrare nella citt\u00e0 che si trov\u00f2 cos\u00ec sotto assedio.&lt;br&gt;\nQuesti fatti modificarono l'atteggiamento della popolazione della citt\u00e0 che ritenne fosse meglio vivere come vassalli l'impero ittita che essere dominati da loro stessi antichi vassalli. Un messo venne inviato a Piyashshili e Shatiwazza che si trovavano presso la citt\u00e0 di Irridu, con l'ordine di rendere pubblica la richiesta di resa di fronte alle porte della citt\u00e0. Pyiashshili e Shatiwazza marciarono cos\u00ec verso la capitale mitannica Washukanni in seguito si arresero anche le potenti citt\u00e0 di Harran e Pakarripa.&lt;br&gt;\nMentre si trovavano accampati a Pakarripa, una regione desolata dove l'esercito soffr\u00ec la fame, ricevettero notizia di un'avanzata assira ma l'esercito nemico non venne mai avvistato. Sembra che alcune popolazioni loro alleate avessero convinto gli assiri alla ritirata essendo questi inferiori all'esercito ittita.\nShattiwaza divenne cos\u00ec re di Mitanni che si trov\u00f2 ridotto alle sole valli del Khabur e del Balikh dopo la conquista da parte di Suppiluliuma del regno di Karkemish e delle terre ad occidente dell'Eufrate, che furono affidate a suo figlio Piyashshili. Mitanni divenne cos\u00ec sempre pi\u00f9 dipendente dal suo alleato ittita. Secondo alcuni studiosi divenne un semplice stato-cuscinetto opposto all'Assiria.\nSotto la guida di Assur-ubalit la pressione assira si mantenne elevata nei confronti di Mitanni e lo stato di Nuzi, collocato ad est del Tigri fu conquistato e distrutto.\nBibliografia.\nAAVV, \"I Propilei vol II\", Mondadori, 1967"}
{"id": "717402", "revid": "2121638", "url": "https://it.wikipedia.org/wiki?curid=717402", "title": "Psylocke", "text": "Psylocke, il cui vero nome \u00e8 Elizabeth \"Betsy\" Glorianna Braddock, \u00e8 un personaggio immaginario dei fumetti creato da Chris Claremont (testi), Herb Trimpe e Fred Kida (disegni).\nApparsa per la prima volta sulle pagine di \"Captain Britain\" (prima serie) n. 8 (dicembre 1976), pubblicato dalla Marvel UK (filiale anglosassone della Marvel Comics), venne utilizzata inizialmente come personaggio di supporto nelle avventure del fratello, del quale prese brevemente il posto diventando anch'ella una Capitan Bretagna.\nBen presto tuttavia Psylocke, cos\u00ec come il gemello Brian, divenne uno dei punti cardine dell'universo mutante della Marvel entrando nella continuity americana con il fumetto \"New Mutants\" Annual n. 2 (1986) e divenendo uno degli elementi di punta degli X-Men. A partire dal 1989, il personaggio ha subito un radicale cambiamento con lo scambio del corpo dell'eroina con quello di una assassina giapponese ninja.\nBiografia del personaggio.\nOrigini.\nNata in Inghilterra, Elizabeth \u00e8 una dei figli di Sir James Braddock, ex-membro del corpo dei Capitan Bretagna e protettore del regno extra-dimensionale di Altromondo. Durante le sue prime apparizioni, Betsy lavorava come pilota per diventare in seguito una modella ed entrare a far parte dell'agenzia spionistica \"S.T.R.I.K.E.\", equivalente britannico dello \"S.H.I.E.L.D.\", nella Divisione-Psi, dove conobbe il suo primo amore Tom Lennox. Dopo la morte dell'uomo, Betsy decise di tingere di viola la sua bionda chioma, colore che sarebbe diventato col passare degli anni rappresentativo del suo personaggio. In uno dei suoi incarichi entr\u00f2 in contatto con il Club infernale e con la mutante Sage, che con i suoi poteri la forz\u00f2 ad abbandonare la missione per non farsi corrompere dall'atmosfera del luogo e dell'organizzazione. Tempo dopo, l'intervento del criminale Vixen port\u00f2 alla chiusura dello \"S.T.R.I.K.E.\" e durante uno sconvolgimento della realt\u00e0 causato dai poteri di James Jaspers, alias il malvagio Kaptain Briton, un Capitan Bretagna di una realt\u00e0 alternativa che si scambi\u00f2 a Brian, Betsy us\u00f2 appieno le sue capacit\u00e0 psichiche uccidendolo non appena l'uomo cerc\u00f2 di violentarla. Quando il gemello part\u00ec in missione in giro per il mondo, Elizabeth divenne il secondo Capitan Bretagna sfruttando il costume modificato di Kaptain Briton e venendo allenata da Linda McQuillan, un altro membro del Corpo dei Capitan Bretagna. Betsy serv\u00ec il suo Paese in varie missioni fin quando incontr\u00f2 nuovamente Vixen e il criminale Slaymaster che la cattur\u00f2, tortur\u00f2 e le strapp\u00f2 gli occhi lasciandola cieca. Lo shock psichico che ne consegu\u00ec raggiunse la mente di Brian che accorse in aiuto della sorella e sconfisse il nemico. Quando Betsy si ritir\u00f2 in convalescenza in Svizzera venne rapita da Mojo, grasso essere di un'altra dimensione fondata sull'intrattenimento televisivo. Qui, lui e la sua assistente Spirale dotarono Elizabeth di speciali occhi bionici con cui potevano seguire e trasmettere tutto ci\u00f2 che la ragazza vedeva, tenendola prigioniera per circa un anno, dandole il nome-in-codice di \"Psylocke\" e facendola diventare la star del reality show \"Wildways\". Venne inoltre mutato il suo corpo in una ragazza orientale. Quando i Nuovi Mutanti giunsero nel mondo in cui era ambientato \"Wildways\", la liberarono e la condussero con loro sulla Terra alla scuola di Xavier dove Betsy rimase per imparare a controllare i suoi poteri. Pi\u00f9 tardi, nel corso della mini-saga \"Massacro Mutante\", Betsy diede sostegno agli X-Men e, dopo essersi ritrovata ad affrontare Sabretooth, le venne offerto di unirsi ufficialmente al gruppo. Adottando nuovamente il nome-in-codice di Psylocke, con le sue abilit\u00e0 psichiche aiut\u00f2 il gruppo ad identificare in Sinistro il mandante del massacro.\nSeggio Periglioso.\nQuando durante \"La Caduta dei Mutanti\" gli X-Men affrontarono l\"Avversario\" a Dallas e vennero uccisi, l'intero gruppo fu resuscitato dalla maga transdimensionale Roma. Gli X-Men decisero allora di tenere nascosto al mondo il fatto di essere sopravvissuti e si trasferirono in Australia dove, dopo aver sconfitto i Reavers, occuparono la loro base. Durante questo periodo, Betsy divenne molto intima con Colosso facendosi ritrarre anche nuda da lui ed inizi\u00f2 ad avere non pochi problemi con Havok che non si fidava di lei per paura che invadesse telepaticamente la sua mente. Quando poi il gruppo sub\u00ec diversi lutti e defezioni, Psylocke assunse il comando dei pochi rimasti e di ritorno da una missione nella Terra Selvaggia ebbe una visione in cui venivano attaccati, sconfitti ed uccisi dai Reavers. Per salvare se stessa e i compagni, li spinse ad attraversare il \"Seggio Periglioso\", con la conseguenza di ritrovarsi tempo dopo mutati nel corpo e nello spirito. Risvegliatasi in seguito su un'isola della Cina del sud senza ricordare nulla del suo passato, venne trovata da Matsu'o Tsurayaba ed affidata all'organizzazione ninja della \"Mano\", dove il suo corpo, ora misteriosamente asiatico, venne addestrato per diventare l'assassina \"Lady Mandarin\". Durante la sua prima missione si ritrov\u00f2 ad affrontare l'amico Wolverine e quando la sua lama psichica, nuova manifestazione dei suoi poteri, entr\u00f2 in contatto con la mente del mutante, il suo legame con la \"Mano\" si ruppe e, sconvolta per la parte dei ricordi inerenti a se stessa che aveva recuperato, decise di partire con lui e Jubilee. In seguito i tre si ritrovarono sull'isola di Genosha per salvare i Nuovi Mutanti dai piani omicidi di Cameron Hodge, per poi riunirsi agli X-Men durante la mini-saga \"Programma Extinzione\". Insieme, il gruppo torn\u00f2 brevemente alla scuola per venire poco dopo trasportato nella galassia Shi'ar al salvataggio di Charles Xavier.\nPsylocke o Revanche?\nDi ritorno sulla Terra gli X-Men approdarono sull'isola Muir dove affrontarono il potente Re delle Ombre. Fu proprio grazie alla lama psichica di Psylocke che si riusc\u00ec a liberare Polaris dalla possessione della quale era succube e a distruggere il nemico. Poco dopo, i membri di X-Factor si riunirono agli X-Men ed il gruppo fu diviso in due squadre: Psylocke, che si ritrov\u00f2 in squadra con Ciclope, cominci\u00f2 a mostrare un comportamento aggressivo e spregiudicato, nonch\u00e9 a flirtare spudoratamente con il compagno. Il suo atteggiamento, che non passava di certo inosservato, suscit\u00f2 molte preoccupazioni nei compagni di squadra e quando Jean Grey inizi\u00f2 a notare le troppe attenzioni dell'amato Scott verso Betsy decise di affrontarla, ma il loro confronto venne interrotto dall'arrivo di una donna con il volto e il corpo di Elizabeth Braddock, che accus\u00f2 Psylocke di essere un'impostora. La donna misteriosa che si ribattezz\u00f2 \"Revanche\" convinse gli X-Men a partire per il Giappone dove venne loro rivelata la verit\u00e0: quando Betsy Braddock emerse dal \"Seggio Periglioso\" la sua anima venne scambiata con quella della ninja Kwannon, amante di Matsuo Tsurayaba, ridotta in fin di vita. In seguito, il corpo di Kwannon con all'interno l'anima di Betsy venne affidato alle cure della Mano che la trasform\u00f2 nell'assassina incontrata da Wolverine. Allo stesso modo, nel corpo di Betsy venne inserita l'anima di Kwannon, ma le due subirono un'altra modifica ad opera di Spirale, che dot\u00f2 l'una di alcuni ricordi, tratti genetici e caratteriali dell'altra e viceversa, rendendole in un certo senso gemelle. Poco dopo, Ravanche rivel\u00f2 di essere infetta del virus Legacy che come conseguenza port\u00f2 i suoi poteri psichici al massimo livello e, prima di morire, le permise di restituire a Psylocke la parte di s\u00e9 mancante, rendendola completa e allo stesso tempo riuscendo a riprendersi la propria porzione di ricordi dalla mente di Elizabeth. Successivamente, Jean aiut\u00f2 Betsy a gestire i ritrovati poteri e le due chiarirono la situazione riguardante l'attrazione per Scott giusto in tempo perch\u00e9 Psylocke iniziasse una relazione con il compagno di squadra Arcangelo.\nAlba Cremisi.\nQuando pi\u00f9 tardi Sabretooth cerc\u00f2 di fuggire dalla scuola Xavier dove era tenuto prigioniero, Psylocke ingaggi\u00f2 un combattimento con lui allo scopo di fermarlo, ma venne spietatamente sventrata. Per salvarla, Warren, insieme a Wolverine, Gomurr l'Antico e al Dr. Strange, intraprese un viaggio nella dimensione dell\"Alba Cremisi\" alla ricerca di un potente filtro magico in grado di salvarle la vita da morte ormai prossima. Il loro viaggio ebbe buon esito, ma come risultato dell'esposizione all\"Alba Cremisi\", Psylocke consegu\u00ec sia un tatuaggio rosso, simile ad una cicatrice, sull'occhio sinistro, sia il potere di spostarsi attraverso le ombre, sia un cambiamento a livello caratteriale, diventando pi\u00f9 fredda e distante. Durante il periodo di convalescenza venne contattata da Kuragari, il sovrano di quella dimensione che la scelse come sua sposa. Warren, con l'aiuto di Gomurr, riusc\u00ec nuovamente a salvarla e, per evitare che l'oscurit\u00e0 la sopraffacesse, condivise con Betsy parte della sua forza vitale. Diverso tempo dopo Psylocke venne chiamata da Tempesta che, in missione in Africa assieme agli X-Men, si ritrov\u00f2 ad affrontare ancora una volta il Re delle Ombre. Durante la \"Psicho-Guerra\", Betsy imprigion\u00f2 il nemico nella sua mente privandosi per\u00f2 cos\u00ec dei suoi poteri telepatici e creando una specie di effetto a catena che rese per qualche tempo \"ciechi\" tutti i telepati, vale a dire incapaci di usare i propri poteri. Quando dopo la maxi-saga L'Era di Apocalisse Psylocke si riun\u00ec agli X-Men, Jean l'aiut\u00f2 a contenere il potere del \"Re delle Ombre\" con il risultato che le due si scambiarono i poteri potenziandosi a vicenda: Jean aument\u00f2 le sue capacit\u00e0 telepatiche mentre Psylocke divenne una potente telecineta.\nMorte e resurrezione.\nCon i suoi nuovi poteri Betsy divenne una X-Man a tempo pieno, ma ben presto la sua vita sub\u00ec un nuovo cambiamento: termin\u00f2 infatti la relazione con Arcangelo e ne cominci\u00f2 un'altra con Thunderbird III. I due si unirono ad un gruppo separato di X-Men che guidato da Tempesta part\u00ec alla ricerca dei diari della veggente Destiny. In Spagna durante la loro prima missione, Psylocke per difendere Rogue e Bestia venne uccisa dallo spadaccino Vargas davanti agli occhi dell'amico. Suo fratello Brian ne recuper\u00f2 il corpo per poi seppellirlo nella cappella di famiglia, tuttavia Betsy riapparve qualche tempo dopo in visione ad Alfiere per avvertirlo che una grande ed aliena minaccia era in arrivo, ma prima che potesse incamminarsi per l'aldil\u00e0, una figura misteriosa la fece scomparire attirandola a s\u00e9 attraverso un portale luminoso.\nQuasi un anno dopo la sua morte Psylocke ritorn\u00f2 misteriosamente in vita in Spagna nell'esatto luogo in cui era stata uccisa. Gli X-Men la riaccolsero tra le loro file e da quel momento venne perseguitata dal fratello Jamie, fino a quando le rivel\u00f2 di esser stato lui a farla tornare in vita donandole una notevole protezione contro i poteri telepatici o di alterazione della realt\u00e0, in modo che la sua forma non potesse essere modificata e la sua mente controllata o manipolata con lo scopo di salvarlo dai suoi vecchi amici che, insieme ad un'entit\u00e0 oscura chiamata il \"Primo Caduto\" (l'opposto della Fenice, che cerca di mettere fine al ciclo di nascita e morte), volevano creare un piccolo paradiso per alcuni eletti, condannando il resto dell'umanit\u00e0 alla distruzione. Assieme a Nightcrawler, Marvel Girl, Alfiere e Cannonball, Betsy riusc\u00ec a sconfiggere la minaccia grazie anche al sacrificio del fratello.\nExiles.\nApparsa nel quartier generale degli Exiles, Psylocke venne scelta come nuovo membro del team incaricato di proteggere la stabilit\u00e0 dell'Omniverso. Durante la sua prima missione su \"Terra-1720\" incontr\u00f2 una versione alternativa di Slymaster con il quale ebbe un duro scontro che non riusc\u00ec per\u00f2 a portare a termine. Da allora Slymaster cominci\u00f2 a viaggiare tra le dimensioni uccidendo tutte le versioni di Besty con le quali entr\u00f2 in contatto. Ritornata brevemente su \"Terra-616\", durante il crossover \"X-Men: Die by the Sword\" tenutosi fra New Excalibur ed Exiles, riabbracci\u00f2 il fratello Brian che per\u00f2 dovette abbandonare a seguito dell'attacco di un esercito di Furie create da redivivo Mad Jim Jasper, che decimarono il Corpo dei Capitan Bretagna prima di essere distrutto. Scegliendo di rimanere con gli Exiles, Betsy viaggi\u00f2 attraverso le realt\u00e0 fino a giungere su una Terra in cui il suo spirito entr\u00f2 in conflitto e venne plagiato da quello della Betsy residente in essa. Ogun, maestro della deceduta Betsy il cui spirito risiedette nel corpo di Psylocke, si offr\u00ec di addestrarla per fare in modo che avesse la propria vendetta su Slymaster responsabile della sua morte. Liberatasi della psiche ospite, Psylocke rintracci\u00f2 l'omicida su \"Terra-616\" e lo uccise. Alla chiusura di \"New Exiles\", Betsy ritorn\u00f2 al quartier generale e, dopo aver cominciato una relazione con Sabretooth, promise di onorare la sua missione di protettrice dell'Omniverso.\nRitorno.\nRitrovata dalla Regina Rossa mentre era sospesa fra innumerevoli universi paralleli, Psylocke riapparve nel covo della Sorellanza a San Francisco e tramite un rituale mistico la sua mente vene riportata nel corpo originario (in cui Kwannon era morta), precedentemente trafugato da Spirale, Chimera e Lady Deathstrike da un cimitero di Tokyo, consentendone il ritorno in vita. Ancora confusa, venne condizionata dalla Regina che ne fece una fedele servitrice. Durante l'assedio di Graymalkin, si scontr\u00f2 ripetutamente con Wolverine prima di essere riportata alla base della Sorellanza dove inizi\u00f2 un nuovo scontro con Dazzler, conclusosi quando questa le scagli\u00f2 contro un raggio di luce facendone emergere la vera personalit\u00e0. All'interno della sua mente, Betsy combatt\u00e9 e sconfisse la controparte malvagia creata dalla Regina e Spirale e ritorn\u00f2 nel corpo asiatico di Kwannon, riunendosi finalmente agli X-Men.\nReclutata nell'X-Club di Bestia, accett\u00f2 di tornare indietro nel tempo per prendere alcuni campioni di sangue dai genitori del Dr. Nemesis, uno fra i primi mutanti nati all'inizio del Novecento. Tempo dopo, durante la rivolta a San Francisco guid\u00f2 Madison Jeffries, Kavita Rao e Nemesis sul fondo dell'Oceano Pacifico per riattivare i motori dell'Asteroide M ed utilizzarlo come nuova base degli X-Men.\nMessasi in viaggio per il Giappone accompagnata da Wolverine allo scopo di riportarvi il cadavere di Kwannon, venne attaccata dalla Mano non appena messo piede a terra. Dopo che il suo vecchio corpo fu distrutto per ordine di Matsu'o Tsurayaba durante lo scontro, Psylocke si mise sulle sue tracce scoprendo uno dei tanti segreti del canadese: reo di aver partecipato all'omicidio della sua promessa sposa Mariko Yashida, Matsu'o, tenuto prigioniero da anni su suo ordine, veniva mutilato di una parte del corpo ad ogni anniversario della morte di Mariko. Implorata di ucciderlo poich\u00e9 incapace di commettere seppuku, Matsu'o vide i suoi piani rovinati dall'arrivo di Wolverine che ingaggi\u00f2 battaglia con Psylocke al termine della quale le concedette di porre fine alla vita del nemico. Utilizzando la telepatia per indurlo a rivedere la sua amata Kwannon e rendergli il tutto meno doloroso, lo uccise.\nPoteri e abilit\u00e0.\nTelepatia.\nLa mutazione originaria di Betsy consisteva in un vasto potenziale telepatico, quasi a livello dei pi\u00f9 grandi telepati mondiali come Xavier, Jean Grey, Emma Frost, Sinistro e Marvel Girl. Poteva leggere e proiettare pensieri anche per lunghe distanze, controllare menti, proiettare illusioni, e generare scariche telepatiche capaci di stordire o addirittura uccidere. Poteva inoltre proiettare se stessa o altri sul piano astrale, e sforzandosi al massimo riuscire a sondare e comandare intere citt\u00e0. Quando utilizzava i suoi poteri, di solito le compariva attorno al viso un'aura simile nella forma a una farfalla, della quale non \u00e8 mai saputo se potesse essere vista anche dai compagni di squadra, o se fosse solo un simbolo per far capire al lettore che la ragazza stesse utilizzando i propri poteri. Oltre alle varie manifestazioni telepatiche, Betsy possedeva anche limitate capacit\u00e0 precognitive, mai del tutto controllate, che le permettevano di sbirciare nel futuro solo per brevi momenti. In aggiunta alle sue capacit\u00e0 mutanti, durante la sua vita, a Betsy vennero impiantati un paio di occhi artificiali da lei definiti \"bionici\" che, oltre a trasmettere qualsiasi cosa stesse vedendo direttamente sugli schermi del Mojoverso, le permettevano di non venire mai abbagliata dalla luce.\nDopo che Jean Grey ha \"esorcizzato\" la personalit\u00e0 di Morte dalla mente di Betsy, il resto delle sue abilit\u00e0 psichiche sono state sbloccate rendendola di fatto una mutante di livello Omega.\nLama Psichica.\nDopo lo scambio del corpo con quello di Kwannon, un'asiatica ninja assassina, Betsy svilupp\u00f2 una notevole predisposizione al combattimento corpo-a-corpo, ma la potenza della sua telepatia risult\u00f2 all'incirca dimezzata rispetto all'origine, a causa della condivisione che doveva fare del proprio potere con Kwannon/Revanche. Dopo la morte della donna, la telepatia ritorn\u00f2 al massimo del suo potenziale, ma ormai Psylocke si era abituata ad utilizzarla sotto forma di \"lama psichica\" (il risultato della concentrazione di tutto il suo potenziale psionico in un unico strumento). Dopo il suo incontro con Apocalisse che gli ha fornito maggiori poteri ha avuto la capacit\u00e0 di usare questa energia psichica sotto forma di qualsiasi arma bens\u00ec che non sia da sparo e di usarla per crearsi scudi o piattaforme che lei non ha mai usato, anche grazie alla predisposizione del corpo di Kwannon per i combattimenti ravvicinati, Betsy infatti si lanciava nel centro della mischia ed armata della sua lama, riusciva a penetrare attraversando il corpo del nemico, distruggendo cos\u00ec tutti i suoi collegamenti neurali (senza per\u00f2 ferire in alcun modo il corpo), riducendo cos\u00ec all'incoscienza i propri avversari. Dopo la sua esposizione all\"Alba Cremisi\" guadagn\u00f2 inoltre la capacit\u00e0 di spostarsi attraverso le ombre, anche per lunghe distanze e perfino attraverso le dimensioni. Tuttavia, dopo aver imprigionato il Re delle Ombre all'interno del piano astrale, Betsy non mostr\u00f2 pi\u00f9 alcun segno di questa abilit\u00e0.\nTelecinesi.\nPer mantenere imprigionato il Re delle Ombre all'interno del piano astrale, oltre al potere dell\"Alba Cremisi\", Psylocke sacrific\u00f2 anche la propria telepatia, rimanendo per qualche periodo senza alcun potere mutante, a parte la sua abilit\u00e0 di ninja.\nAlla fine per\u00f2 Jean Grey le venne in aiuto: le due mutanti si scambiarono i reciproci poteri, aumentando nel processo la potenza di ciascuno; perci\u00f2 Jean perse la sua telecinesi ed inizi\u00f2 ad esercitare la sua telepatia latente fino ai livelli massimi; al contrario Betsy, perduta la telepatia, si ritrov\u00f2 a gestire un nuovo notevole potere telecinetico.\nInizialmente incapace di gestire questi nuovi poteri, Psylocke riusciva ad abbattere montagne senza per\u00f2 esser capace di far levitare una semplice graffetta dal pavimento. Con il passare del tempo divenne per\u00f2 sempre pi\u00f9 abile tanto da riuscire a manifestare una katana psichica, evoluzione psionica della lama, ma molto pi\u00f9 potente della precedente, capace di attraversare le menti o i macchinari, che si ponevano sulla sua strada, e cortocircuitarli senza per\u00f2 ferire fisicamente la vittima. Oltre alla katana, i poteri telecinetici di Betsy erano in grado di permetterle di levitare o di far levitare altri, manipolare la materia e creare scudi di varia misura e forza.\nDopo la sua resurrezione, la telecinesi di Psylocke risult\u00f2 ulteriormente potenziata, tanto da raggiungere il livello della stessa Marvel Girl, la telecineta pi\u00f9 potente sul pianeta in quel momento. Inoltre, grazie all'intervento del fratello Jamie, che manipol\u00f2 le stringhe quantistiche del suo corpo, Betsy risult\u00f2 immune a qualsiasi forma di alterazione sia fisica che psionica, il che comport\u00f2 la formazione di una specie di scudo psichico permanente, che la protegge e scherma da attacchi mentali, lettura della mente e comunicazione telepatica; conseguenza di questa schermatura \u00e8 perci\u00f2 anche la sua totale indifferenza a qualsiasi tipo di illusione o distorsione della realt\u00e0, oltre che a qualsiasi tentativo di possessione.\nRelazioni sentimentali.\nElizabeth Braddock, durante tutta la sua storia editoriale, \u00e8 stata coinvolta in numerose relazioni sentimentali. Come membro della Divisione-Psi dello \"S.T.R.I.K.E.\", inizi\u00f2 una relazione con l'agente Tom Lennox terminata con l'omicidio dell'uomo, mentre questi tentava di difenderla. Lo shock seguente la sua morte, aggravato dall'intimo legame psichico che i due condividevano, traumatizz\u00f2 Betsy per qualche tempo. Successivamente svilupp\u00f2 un'attrazione per Cypher, membro dei Nuovi Mutanti che l'aveva salvata dal Mojoverso e dopo il suo inserimento negli X-Men, con il corpo di Kwannon sedusse e manipol\u00f2 mentalmente Ciclope per fare in modo che l'uomo fosse attratto da lei. Avendo riacquisito il pieno controllo della sua personalit\u00e0, offr\u00ec delle sincere scuse a Jean, ammettendo che il suo provocante comportamento era dovuto alla presenza della personalit\u00e0 seduttiva di Kwannon, e che lei, Betsy, personalmente non trovava particolarmente attraente Scott. Tempo dopo, Betsy e Arcangelo iniziarono una relazione, che si concluse sia perch\u00e9 troppo differenti per continuarla, sia perch\u00e9 Betsy cominci\u00f2 a provare una forte attrazione per Neal Shaara, nuovo X-Man. I due portarono avanti la loro relazione fino alla morte di Elizabeth. Dopo la sua resurrezione, n\u00e9 Warren n\u00e9 Neal si dimostrarono attratti nuovamente nei suoi confronti, il primo a causa della sua nuova relazione con Husk e il secondo perch\u00e9 sentimentalmente legato a Lifeguard. Psylocke ha anche avuto brevemente una relazione lesbica con Cluster (Charlie Cluster-7).\nAltre versioni.\nUltimate.\nLa versione Ultimate di Betsy Braddock apparve per la prima volta nell'arco narrativo \"World Tour\", come agente assegnato alla ricerca del mutante David, figlio di Xavier. La ragazza fu pi\u00f9 tardi posseduta dallo stesso David che cerc\u00f2 di uccidere il padre e i suoi X-Men sfruttando le doti di cui era a disposizione, ma grazie alla sua ferrea forza di volont\u00e0, Betsy riusc\u00ec a riprendere il controllo del proprio corpo quanto bastava per permettere a Colosso di scagliarle contro una macchina ed ucciderla assieme a David. Tuttavia la sua coscienza sopravvisse e penetr\u00f2 all'interno del corpo di Kwannon, ragazza asiatica in stato comatoso. Adesso Betsy, oltre ad essere una potente telepate, \u00e8 anche capace di creare le sue famose lame psichiche. Riconosciuta dall'X-Man Alfiere, proveniente dal futuro, come sua moglie, viene reclutata nella sua squadra di X-Men.\nEra di Apocalisse.\nPsylocke fu l'unica X-Man a non partecipare all'originale crossover \"L'Era di Apocalisse\", per poi entrare nel fumetto che commemor\u00f2 il suo decimo anniversario. In questa futura e alternativa realt\u00e0, Psylocke, sempre con sembianze asiatiche, poteri telepatici e lame psichiche, si schier\u00f2 a fianco dei suoi compagni ed affront\u00f2 alcuni dei suoi vecchi amici, in particolare Jean Grey, liberandoli dal controllo mentale imposto loro da Sinistro. In seguito liber\u00f2 il piccolo Charles Lensherr, figlio di Magneto e Rogue, e part\u00ec poi per la colonia di Nuovo Giappone assieme a Kirika, Silver Samurai e Sole Ardente.\nHouse of M.\nDurante l'alterazione della realt\u00e0 imposta da Scarlet, Betsy divenne principessa delle isole britanniche, sorella del monarca. In realt\u00e0 sarebbe dovuta essere lei a regnare, perch\u00e9 di qualche minuto pi\u00f9 grande del fratello, ma la sua sete d'avventure la port\u00f2 ad abdicare in suo favore, preferendo difendere il regno con l'amica nonch\u00e9 dama di compagnia, Rachel Grey.\nAltri media.\nCinema.\nPsylocke compare brevemente in \"X-Men - Conflitto finale\" (2006), interpretata dalla modella e attrice Meiling Melan\u00e7on. In \"X-Men - Apocalisse\" (2016), il personaggio ha un ruolo pi\u00f9 ampio, come antagonista quaternario del film, ed \u00e8 interpretata da Olivia Munn. "}
{"id": "717407", "revid": "614400", "url": "https://it.wikipedia.org/wiki?curid=717407", "title": "Shizuo Kakutani", "text": "Biografia.\n\u00c8 noto per le sue ricerche sulla teoria del potenziale e, soprattutto, per il suo teorema di punto fisso, noto come Teorema di Kakutani."}
{"id": "717408", "revid": "36426", "url": "https://it.wikipedia.org/wiki?curid=717408", "title": "Piazza della Libert\u00e0 (Firenze)", "text": "Piazza della Libert\u00e0 segna il punto pi\u00f9 a nord del centro storico di Firenze. Fu realizzata nell'Ottocento nel corso dei lavori per la creazione dei Viali di circonvallazione.\nStoria e architetture.\nUno spiazzo attorno a Porta San Gallo esisteva dal Trecento e si chiamava appunto \"piazza di Porta San Gallo\". Questo spazio un tempo era molto limitato per la presenza di un fossato difensivo. \nUna prima trasformazione si ebbe nel 1738 quando fu eretto l'Arco di Trionfo per celebrare a Firenze l'arrivo dei Lorena dopo l'estinzione dei Medici.\nDal 1865 la piazza venne stravolta per la demolizione delle mura, e venne ricostruita con un disegno completamente nuovo da Giuseppe Poggi, che tra il 1865 e il 1875 cre\u00f2 l'attuale piazza ellittica, circondata da palazzi analoghi stilisticamente, caratterizzati da portici in un sobrio stile classicheggiante. Al centro venne sistemato un giardino con l'antica Porta e l'Arco di Trionfo, separati da una fontana con laghetto. Vi vennero piantati tutt'intorno alberi d'alto fusto, che ombreggiano e fanno da cortina di separazione tra il giardino e il traffico dei viali che vi girano attorno. \nNell'Ottocento la piazza era intitolata a Camillo Cavour. Nel 1930 la titolazione venne cambiata (essendoci gi\u00e0 una via Cavour) e divenne piazza Costanzo Ciano, ammiraglio del regime; di nuovo nel 1944 il nome venne trasformato in piazza Muti, per ottenere solo nel 1945 la denominazione attuale di piazza della Libert\u00e0. \nSul lato nord-occidentale della piazza si trova il palazzo del gruppo Fondiaria-SAI; era la sede storica de \"La Fondiaria Assicurazioni\", prima della sua incorporazione.\nL'8 ottobre 2018 \u00e8 stata tolta per sempre la storica insegna della secolare compagnia fiorentina e sostituita con quella della bolognese Unipolsai\nIl Parterre.\nPi\u00f9 complessa \u00e8 la storia del \"Parterre\", che chiude il lato nord della piazza. Come suggerisce il nome si trattava di un giardino \"alla francese\" voluto nel Settecento dal Granduca Pietro Leopoldo. Il Poggi non lo tocc\u00f2, ma nel 1922 l'architetto Enrico Fantappi\u00e9 vi eresse il palazzo delle Esposizioni, che fu il principale centro fieristico della citt\u00e0 fino alla creazione del Padiglione Spadolini nella Fortezza da Basso. Del palazzo originale oggi resta solo una parte, poich\u00e9 in occasione dei Mondiali di Italia '90 venne costruito un grande parcheggio sotterraneo e un polo polivalente per iniziative culturali come concerti, proiezioni, presentazioni di libri, eccetera. "}
{"id": "717412", "revid": "124659202", "url": "https://it.wikipedia.org/wiki?curid=717412", "title": "Capi di Stato dell'Estonia", "text": "Il presidente della Repubblica dell'Estonia (in estone: \"Eesti Vabariigi President\") \u00e8 il capo di Stato dell'Estonia. Essendo lo Stato una democrazia parlamentare, il presidente \u00e8 principalmente una figura simbolica, che non detiene poteri. Ogni presidente deve sospendere tutte le attivit\u00e0 all'interno del partito di appartenenza durante il mandato.\nL'attuale presidente \u00e8 Alan Karis, eletto dal collegio elettorale il 31 agosto 2021. \u00c9 entrato in carica l'11 ottobre 2021, subentrando a Kersti Kaljulaid, prima donna ad ricoprire tale incarico nella storia del paese.\nSecondo la Costituzione dell'Estonia del 1992, il presidente:\nIl presidente viene eletto dal Riigikogu per un mandato di cinque anni; se il candidato non riceve i due terzi dei voti dopo tre turni di votazione, viene convocata un'assemblea elettorale (composta dal Parlamento pi\u00f9 i membri dei governi locali), che sceglie tra i due candidati che hanno ottenuto maggiori preferenze.\nOgni presidente non pu\u00f2 essere eletto per pi\u00f9 di due mandati.\nStoria.\nL'Estonia non ha avuto un presidente, vero e proprio, dal 1918 al 1934 a norma della Prima Costituzione dello Stato. Dal 1920 al 1934 il capo di Stato era l\"'Anziano dello Stato\" (\"riigivanem\"), che era anche il capo del governo. La Costituzione fu cambiata nel 1933; a norma della seconda e nuova Costituzione, si scisse la figura di primo ministro da quella di capo di Stato, che conservava anche il titolo di \"Anziano dello Stato\". Questa nuova norma per\u00f2 non venne mai applicata, a causa del colpo di Stato di Konstantin P\u00e4ts del 1934. Nel 1938 venne approvata una terza Costituzione, che chiamava il capo di Stato \"presidente\" e gli attribuiva forti poteri. Konstantin P\u00e4ts divenne la prima persona insignita di questo titolo: il suo potere dur\u00f2 sei anni, concludendosi bruscamente quando l'Estonia fu invasa e annessa dall'Unione Sovietica nel 1940. P\u00e4ts fu obbligato a dimettersi e fu in seguito arrestato e deportato dai sovietici.\nDurante l'occupazione sovietica dell'Estonia, il capo del governo in esilio era formalmente chiamato \"primo ministro facente funzioni di presidente\".\nDopo che l'Estonia riconquist\u00f2 l'indipendenza, fu adottata una Costituzione parlamentare. Da allora si sono tenute cinque elezioni (1992, 1996, 2001, 2006 e 2011), in ognuna delle quali il Parlamento non \u00e8 riuscito a eleggere il presidente: l'elezione \u00e8 pertanto passata all'assemblea elettorale. Lennart Meri fu eletto nel 1992 e rieletto nel 1996, sconfiggendo Arnold R\u00fc\u00fctel entrambe le volte. R\u00fc\u00fctel stesso \u00e8 divenuto presidente nel 2001, mentre nel 2006 ha vinto le elezioni Toomas Hendrik Ilves, che nel 2011 \u00e8 stato riconfermato.\nAnziani dello Stato.\n1918 - 1920.\nIn questo periodo, le funzioni di capo di Stato furono esercitate dal Primo ministro:\n1920 - 1934.\nCon la I Costituzione estone viene introdotta la figura dell\"'Anziano Capo di Stato\" (in estone \"riigivanem\"), che era al tempo stesso capo dello Stato e capo del governo:\n \n \n \n1934 - 1938.\nSi introduce la II Costituzione, che ripristina l'ufficio di primo ministro separato da quello di Anziano, ma a seguito del colpo di Stato del primo ministro Konstantin P\u00e4ts la norma non venne applicata e P\u00e4ts esercit\u00f2 le funzioni di Anziano pur rimanendo primo ministro, finch\u00e9 nel 1937 non assunse il titolo di \"Presidente-Reggente\" o \"Protettore dello Stato\" (in estone \"Riigihoidja\"):\nPresidenti della Repubblica.\n1938 - 1940.\nCon la III Costituzione, si introduce la figura del \"Presidente della Repubblica\":\n1940 - 1991.\nPrimo ministro del governo in esilio, facente anche funzioni di presidente\n1991 - 1992.\nRipristino indipendenza, IV Costituzione ed elezioni, nel 1992\n1992 - oggi.\n \n "}
{"id": "717416", "revid": "1253176", "url": "https://it.wikipedia.org/wiki?curid=717416", "title": "Zappatore (militare)", "text": "Gli zappatori sono soldati del Genio militare specializzati nello scavare trincee per bloccare l'avvicinamento del nemico, oppure gallerie alla base delle fortificazioni per provocarne il crollo.\nZappatore, nel passato, era la pi\u00f9 semplice qualifica attribuibile a un soldato del Genio militare. Il nome deriva dalla funzione che ricopriva, di scavo di trincee.\nIl genio zappatori \u00e8 tuttora una specialit\u00e0 di molti eserciti europei che ne hanno mantenuto il nome.\nIn Italia, le prime compagnie zappatori furono costituite nel 1\u00ba Reggimento del Genio nel 1848.\nIl 24 giugno 1859, giorno della battaglia di Solferino e San Martino, la fortezza di Castel Goffredo, ancora occupata da un avamposto della cavalleria austriaca, fu liberata dal generale francese Pierre Renault appoggiato dagli uomini del generale Jannin che, sfondando le porte del paese con gli zappatori del genio, penetrarono all'interno del paese liberandolo dai nemici.\nNell'ordinamento del Regio Esercito del 1910 furono istituiti due reggimenti di zappatori dell'Arma del genio. In seguito, la specialit\u00e0 fu ricompresa nel Genio pionieri."}
{"id": "717420", "revid": "113722003", "url": "https://it.wikipedia.org/wiki?curid=717420", "title": "Florencio Campomanes", "text": " \nScacchista.\n\u00c8 stato il primo Maestro di scacchi delle Filippine.\nHa preso parte a cinque olimpiadi scacchistiche, rappresentando il suo paese nelle edizioni di Mosca 1956, Monaco 1958, Lipsia 1960, Tel Aviv 1964, L'Avana 1966, ottenendo un complessivo di 19 vittorie, 28 patte e 33 sconfitte.\nPresidente FIDE.\nLa sua scalata ai vertici mondiali inizi\u00f2 nella veste di organizzatore: nel 1978 ottenne infatti di ospitare nella sua terra natale l'incontro per il titolo mondiale tra Anatolij Karpov e Viktor Kor\u010dnoj. Venne eletto presidente della FIDE nel 1982, carica che mantenne fino al 1995.\nLa sua presidenza attravers\u00f2 diversi momenti difficili, molti dei quali dovuti a divergenze con Garri Kasparov: l'inimicizia tra il filippino ed il campione azero risale all'epoca del match del 1984 con il palio il titolo mondiale tra Karpov e Kasparov, interrotto a causa dell'eccessiva durata. Il dissidio esplose definitivamente nel 1993, quando Kasparov, accusando la FIDE di incapacit\u00e0 nel reperire fondi e nel tutelare l'interesse del gioco e dei giocatori, abbandon\u00f2 la federazione e ne fond\u00f2 una propria, denominandola Professional Chess Association (PCA).\nA Campomanes \u00e8 succeduto nel 1995 come presidente della FIDE il calmucco Kirsan Iljum\u017einov. \u00c8 stato da allora presidente onorario della federazione internazionale, occupandosi dell'organizzazione di importanti eventi quali i campionati del mondo, le olimpiadi di scacchi, i tornei zonali ed interzonali.\nProblemi legali.\nIl 5 febbraio 2003, il Sandiganbayan, il tribunale filippino contro la corruzione ha inflitto a Campomanes una condanna ad un anno e dieci mesi di reclusione per aver sottratto dei fondi che la commissione governativa per lo sport aveva destinato nel 1992, durante il regime del dittatore Marcos, all'organizzazione delle olimpiadi scacchistiche di Manila. A causa dell'et\u00e0 avanzata e dei ricorsi presentati dai suoi avvocati, Campomanes non ha effettivamente scontato neppure un giorno di prigione.\nCampomanes \u00e8 morto il 3 maggio 2010 all'et\u00e0 di 83 anni."}
{"id": "717433", "revid": "110157", "url": "https://it.wikipedia.org/wiki?curid=717433", "title": "Pull and Bear", "text": "Pull and Bear \u00e8 una catena spagnola di negozi di moda introdotta nel 1991 da Inditex, lo stesso del gruppo Zara. Opera all'inizio nel Portogallo e dal 1992 in Grecia e a Malta. Pull and Bear introduce la linea XDYE nel 1998, offrendo molti indumenti hi tech e sportivi collegati alle icone della cultura giovane del XXI secolo.\nLa maggior parte dei negozi si trova in Spagna (ce ne sono 12 a Barcellona e 16 a Madrid). Pull and Bear opera anche in altri paesi: Italia, Belgio, Portogallo, Croazia, Repubblica Ceca, Ungheria, Malta, Messico, Polonia, Lituania, Israele, Kuwait, Marocco, Emirati Arabi Uniti, Venezuela, Giordania, Bahrein, Qatar, Libano, Andorra, Slovacchia, Slovenia, Romania, Francia, Russia, Turchia, Grecia, Irlanda e Singapore.\nControversie.\nNel 2013 a Dacca in Bangladesh avviene il Crollo del Rana Plaza di Savar dove aveva sede una delle fabbriche tessili a cui Pull and Bear (controllata dal gruppo Inditex) appalta i suoi lavori e dove sono morti 1134 operai. L'associazione Campagna Abiti Puliti ha accusato Inditex di non controllare le condizioni di sicurezza delle aziende cui affida la gestione dei loro prodotti"}
{"id": "717435", "revid": "767487", "url": "https://it.wikipedia.org/wiki?curid=717435", "title": "The Vines", "text": "The Vines \u00e8 un gruppo alternative rock australiano caratterizzato da uno stile musicale che si presenta come una miscela di rock degli anni sessanta e degli anni novanta.\nStoria.\nPrimi anni.\nIl nucleo originale dei Vines si \u00e8 formato nei sobborghi di Sydney nella met\u00e0 degli anni novanta, dove Craig Nicholls e Patrick Matthews si conoscono sul posto di lavoro, un McDonald's. Hanno quindi iniziato a suonare insieme, con Nicholls alla chitarra e voce e Matthews al basso. Ai due si \u00e8 quasi subito aggiunto un amico di scuola di Matthews, David Oliffe, alla batteria. Il gruppo si chiamava inizialmente Rishikesh, nome scelto da Nicholls che si riferiva ad un posto in India che il suo gruppo preferito, The Beatles, avevano visitato. I giornali locali, per un errore di stampa, cambiarono il nome in Rishi Chasms, cos\u00ec i tre decisero di cambiare il nome del gruppo in The Vines, nome suggerito dal padre di Nicholls, frontman di una cover band di Elvis Presley chiamata The Vynes. Le prime composizioni erano cover dei Nirvana, che eseguivano a dei party in cortile, mentre iniziavano a sviluppare un proprio sound personale, registrando la musica su un registratore quattro piste di Nicholls.\n\"Highly Evolved\".\nNel luglio 2001 il gruppo \u00e8 andato a Los Angeles per iniziare a registrare l'album di debutto, \"Highly Evolved\", con Rob Schnapf, che aveva gi\u00e0 lavorato con artisti come Foo Fighters, Beck e Elliott Smith. Le registrazioni si sono bloccate quasi subito, dato che i fondi scarseggiavano. David Oliffe decise di lasciare Los Angeles e ritorn\u00f2 in Australia, a causa della rapidit\u00e0 degli eventi e della pressione dovuta alla registrazione.\nIl gruppo ritorn\u00f2 in studio pochi mesi dopo, in seguito al crescente interesse della casa discografica, avendo a disposizione batteristi come Joey Waronker dei R.E.M.. Una volta tornati in Australia, iniziarono la ricerca di un nuovo batterista verso la fine del 2001. Dopo poco tempo dall'inizio della ricerca, entrarono in formazione Hamish Rosser alla batteria e uno dei migliori amici di Nicholls, Ryan Griffiths, alla chitarra acustica.\nIl loro primo singolo, \"Factory\", pubblicato nel novembre 2001, suscit\u00f2 un discreto interesse in Australia, mentre nel Regno Unito ottenne un discreto successo, ma la casa discografica stava solo considerando di pubblicare un EP. Nicholls, tuttavia, voleva realizzare a tutti i costi un full-length album invece di un EP, e quindi inizi\u00f2 la ricerca di una casa discografica all'estero.\nI Vines firmarono quindi un contratto con la Heavenly Records nel Regno Unito nel dicembre del 2001 e con la EMI in Australia nel mese di aprile del 2002. Il singolo \"Highly Evolved\" ebbe buoni riscontri nel Regno Unito, tanto che il settimanale musicale \"New Musical Express\" lo nomin\u00f2 singolo della settimana nel marzo del 2002. \"Highly Evolved\" nel Regno Unito arriv\u00f2 alla posizione 32 della classifica dei singoli e anche in Australia nella classifica ARIAnet dei 100 singoli pi\u00f9 ascoltati.\nLa pubblicazione dell'album vide un successo di critica, con il gruppo che conquist\u00f2 le copertine di \"Rolling Stone\" e \"NME\". L'album debutt\u00f2 alla posizione 3 della classifica inglese degli album, alla 5 nella classifica ARIAnet in Australia, e alla 11 negli Stati Uniti nella Billboard Hot 100 album chart.\nIl gruppo suon\u00f2 quindi dal vivo al \"David Letterman Show\" e agli MTV Video Music Awards. Altri singoli furono estratti dall'album, tra cui \"Get Free\" e \"Outtathaway!\". Un quarto singolo, \"Homesick\", \u00e8 stato pubblicato solo in Australia. \"Highly Evolved\" vendette 1,5 milioni di copie in tutto il mondo attraverso la distribuzione con la Capitol Records.\nNel maggio del 2003, il gruppo entr\u00f2 in uno studio a Woodstock, nello Stato di New York, sempre con Rob Schnapf come produttore. Bench\u00e9 Craig Nicholls disse di voler realizzare un album con una buona produzione, nel marzo del 2004 dichiar\u00f2 in un'intervista all'edizione australiana di Rolling Stone l'adesione ad una pi\u00f9-o-meno filosofia:\n\"Winning Days\".\nIl loro secondo album, \"Winning Days\", \u00e8 stato pubblicato il 29 marzo 2004 e ha debuttato alla posizione 7 in Australia, alla 23 e alla 29 rispettivamente negli Stati Uniti e nel Regno Unito. I Vines avevano recentemente terminato il loro \"Australian Invasion\" Tour con i Jet e i The Living End, iniziato l'11 marzo del 2004 a Houston, in Texas. \"Ride\" \u00e8 il primo singolo dell'album, e un secondo singolo, \"Winning Days\" \u00e8 stato pubblicato in Australia (dove non entr\u00f2 in classifica) e nel Regno Unito. Secondo alcune indiscrezioni, \"Animal Machine\" avrebbe dovuto essere il singolo successivo negli Stati Uniti, e le prime pubblicit\u00e0 dell'album negli Stati Uniti riportavano questo fatto. Tuttavia, negli Stati Uniti non fu pubblicato nessun singolo dopo \"Ride\". Sempre \"Ride\" venne utilizzato per la pubblicit\u00e0 di un'auto della Nissan e dell'iPod negli Stati Uniti nel 2005.\nDopo la conclusione del \"Winning Days Tour\", il gruppo si trov\u00f2 ad affrontare diversi problemi. \"Winning Days\" non aveva avuto lo stesso successo di \"Highly Evolved\", e aveva ottenuto una tiepido riscontro sia da parte di critici che dal pubblico al di fuori dei fan pi\u00f9 accaniti. Il cantante Craig Nicholls stava diventando sempre pi\u00f9 irregolare, e gli fu impedito di rilasciare interviste dopo diverse cattive esperienze durante il tour americano.\nQuesta situazione port\u00f2 verso la fine di maggio del 2004 all'abbandono del palco da parte del bassista Patrick Matthews, dopo che Nicholls grid\u00f2 contro il pubblico, dando loro delle pecore, frustrato dopo aver chiesto ripetutamente alla folla di smettere di parlare durante l'esecuzione del primo brano alla stazione radiofonica Triple M all'Annandale Hotel di Sydney. In seguito, Nicholls aggred\u00ec un fotografo, e dovette ripagargli i danni. La Triple M escluse i Vines dal palinsesto della loro rete (per ironia della sorte, la Triple M passava frequentemente la musica dei Vines e la settimana seguente la canzone \"Ride\" apparve sul countdown di canzoni di \"Planet Rock\", in onda sulla stessa stazione). Dopo l'incidente, il management del gruppo dichiar\u00f2 la fine del tour in supporto a \"Winning Days\", e che il gruppo sarebbe entrato in studio per la registrazione di un nuovo album.\n\"Vision Valley\".\nVerso la met\u00e0 del 2005, il gruppo annunci\u00f2 che stava lavorando sul terzo album con il produttore Wayne Connolly. Andy Kent, dei connazionali You Am I, aveva suonato al basso durante la registrazione del disco. A novembre, il management del gruppo annunci\u00f2 la fine delle registrazioni di tutte le canzoni dell'album. Il missaggio e la masterizzazione delle tracce inizi\u00f2 a gennaio 2006. A met\u00e0 dicembre 2005, si scopr\u00ec che una delle canzoni dell'album era stata rubata. Tuttavia la traccia era incompleta e senza titolo, anche se presentava gi\u00e0 la parte vocale e strumentale. Il manager del gruppo chiese la rimozione del brano dal blog in cui era stato trovato, e il batterista Hamish Rosser post\u00f2 una dichiarazione nel forum dei fan chiedendo loro di non pubblicare o distribuire il brano su Internet.\n\"Don't Listen to the Radio\" venne pubblicato come primo singolo, disponibile per il download digitale dal 7 marzo 2006 su \"iTunes\". \"Gross Out\" venne invece reso disponibile per il download digitale il 18 marzo, e fu anche il primo brano rubato dell'album. \"Vision Valley\" \u00e8 stato pubblicato il 1\u00ba aprile 2006 in Australia, il 3 aprile in Europa e il 4 aprile negli Stati Uniti.\n\"Vision Valley\" \u00e8 composto principalmente di brevi ed immediate canzoni; l'album dura poco pi\u00f9 di 30 minuti. \"Anysound\" \u00e8 stato il secondo singolo ufficiale dall'album, e un video musicale animato \u00e8 stato pubblicato esclusivamente attraverso \"YouTube\". \"Dope Train\" \u00e8 stato il terzo singolo, con un video musicale composto di riprese dal vivo della band al \"Big Day Out\" nel 2007.\nLa Sindrome di Asperger.\nIl 19 novembre del 2004 \u00e8 stato rivelato che Craig Nicholls ha la Sindrome di Asperger, un disturbo pervasivo dello sviluppo legato all'autismo. La sua diagnosi venne rivelata in un tribunale alla Corte locale di Sydney, dove si stava tenendo il procedimento per il risarcimento relativo all'aggressione al fotografo dell'Annadhale Hotel, risarcimento che venne poi annullato. \u00c8 stato anche confermato che il gruppo potrebbe non riprendere tour a causa della condizione di Nicholls, ma probabilmente il gruppo potr\u00e0 eseguire occasionali spettacoli.\nDal momento della sua diagnosi, Nicholls ha dovuto rinunciare al consumo di marijuana, visto che poteva aumentare il rischio di effetti collaterali provocati dal farmaco che \u00e8 stato prescritto per la sua Sindrome di Asperger. Nicholls ha parlato della sua condizione in varie interviste, quando gli \u00e8 stato chiesto.\nIl ritorno.\nNel luglio del 2006, i Vines hanno tenuto un concerto presso l'Hotel Annandale sotto il nome di Joe Dirt, con un nuovo bassista, Brad Heald. L'ex bassista Patrick Matthews adesso suona per il gruppo alternative rock australiano Youth Group. Il gruppo ha annunciato sul fan-site ufficiale, \"Dreamin the Insane\", che sono pronti per suonare dal vivo ed avere in programma show \"ogni giorno adesso\". Il 23 luglio, il gruppo appare come ospite misterioso allo Splendour Grass festival, a Byron Bay. Nel settembre del 2006 The Vines hanno eseguito il primo concerto dopo due anni di assenza dal palco. Si sono esibiti in due locali di Sydney e Melbourne, e tutte e due le esibizioni hanno registrato il tutto esaurito.\nThe Vines hanno suonato come Big Top all'Homebake festival nel dicembre del 2006. All'inizio di febbraio 2007, il gruppo ha completato il tour di esibizioni al Big Day Out, con ottime recensioni da parte della stampa. Come parte del loro programma per il Big Day Out tour, The Vines hanno eseguito una cover della canzone degli OutKast, \"So Fresh, So Clean\". Il Frontman Craig Nicholls ha elogiato il pubblico e gli appassionati in tutto il tour, ringraziandoli per essere \"rimasti con la band\", durante il periodo precedente all'incidente di fronte all'Annandhale Hotel nel 2004. Nel corso del fine settimana di Pasqua nel mese di aprile del 2007, il gruppo ha fatto tre apparizioni in festival in tre notti (il Blackjack di Perth, il The Great Escape a Sydney e il Southern Roots a Hobart). La settimana seguente si sono esibiti ad Adelaide, Melbourne e Brisbane, sempre in tre serate consecutive.\nIl gruppo ha iniziato a lavorare su un nuovo album nel mese di aprile 2007. Hanno anche dichiarato in una intervista alla radio che aspirano a realizzare un album all'anno.\nIl gruppo si \u00e8 esibito in una serie di piccoli concerti presso il Metro Theatre di Sydney a novembre. Con queste esibizioni \u00e8 stato celebrato il decimo anniversario della Ivy League Records, etichetta con la quale il gruppo \u00e8 sotto contratto dal 2007, e nelle stesse esibizioni si sono visti anche un certo numero di nuovi gruppi e artisti che fanno parte dell'etichetta, come Josh Pyke, The Red Riders e Hoolahan. Dopo la recente firma con Ivy League, dopo aver lasciato la Capitol Records, il gruppo \u00e8 rientrato in studio a met\u00e0 novembre del 2007, con il produttore di \"Highly Evolved\" e \"Winning Days\", Rob Schnapf, a Los Angeles. Un commento pubblicato su \"MySpace\" dal gruppo afferma che il nuovo album sar\u00e0 probabilmente pubblicato entro i primi quattro mesi del 2008. Le parti di batteria e basso di 15 canzoni che dovrebbero far parte del nuovo album sono state ultimate nel dicembre 2007 nel corso di una registrazione di 5 giorni, lasciando solo le parti di chitarra e voce, che saranno registrate nei primi mesi del 2008."}
{"id": "717448", "revid": "842", "url": "https://it.wikipedia.org/wiki?curid=717448", "title": "Web cam", "text": ""}
{"id": "717449", "revid": "22475", "url": "https://it.wikipedia.org/wiki?curid=717449", "title": "Piazza Goldoni", "text": "Piazza Carlo Goldoni \u00e8 una delle piazze che si affacciano sull'Arno a Firenze.\nStoria e descrizione.\nAnticamente in questa piazza terminava la cerchia del XII secolo delle mura e vi scorreva il fossato difensivo (formato dalle acque del Mugnone) la cui eco si \u00e8 tramandata nel nome di via de' Fossi. Con l'apertura di una porta si form\u00f2 una prima area urbana, ma fu solo con l'abbattimento di questa penultima cerchia che nel tardo Duecento si pot\u00e9 formare una vera e propria piazza. La zona era sotto l\u00ec'influenza degli Umiliati, l'ordine religioso dedito alla produzione laniera che aveva la sua sede presso la vicina Chiesa di Ognissanti. \nSnodo fondamentale per l'accesso la Ponte alla Carraia, in parte finanziato proprio dai proventi della produzione della lana degli Umiliati, la piazza portava lo stesso nome del ponte.\nSul lato est nel Quattrocento la famiglia Ricasoli aveva fatto costruire un palazzo lungo il fiume, forse su progetto anche di Michelozzo. Il lato ovest invece era chiuso dal Cinquecento, quando i Ricasoli stessi avevano fatto costruire un giardino tra l'Arno e Via Borgo Ognissanti, al quale potevano accedere anche tramite un passaggio sotterraneo dal loro palazzo. \nCon la creazione dei lungarni, durante il periodo di Firenze Capitale (1865-1871) il giardino venne sacrificato per congiungere la passeggiata sul fiume fino al Parco delle Cascine. In quell'occasione il Palazzo Ricasoli venne trasformato nel Grand Hotel New York (non pi\u00f9 esistente), e la piazza assunse il nome odierno. Dal 1873 una statua scolpita da Ulisse Cambi raffigura proprio Carlo Goldoni. L'epigrafe recita \"A Carlo Goldoni la citt\u00e0 di Firenze per opera di filodrammatici concordi coadiuvante il municipio MDCCCLXXIII\"."}
{"id": "717452", "revid": "767487", "url": "https://it.wikipedia.org/wiki?curid=717452", "title": "Vetta di Ron", "text": "La Vetta di Ron (3.137\u00a0) \u00e8 una montagna delle Alpi Retiche occidentali facente parte del Gruppo dello Scalino, gruppo che si stacca dalle Alpi del Bernina verso la Valtellina.\nDescrizione.\nLa sua croce di vetta domina l'alta Valle di Ron sopra Ponte in Valtellina, ma \u00e8 pi\u00f9 facilmente raggiungibile dalla vasta Alpe Rogneda, altopiano prativo tra i 2000 e i 2300\u00a0m.\nLa via normale.\nLa sua via normale, seppur non banale e faticosa, \u00e8 alla portata di ogni escursionista con buon allenamento ed esperienza di alta montagna. Cima poco frequentata dal turismo di massa, grazie alla sua considerevole elevazione offre un notevole panorama sulle vicine cime del Pizzo Scalino e del Pizzo Painale, sulle Alpi Orobie, sul Monte Disgrazia e su fino alle lontane vette dell'alta Valtellina. Ma, soprattutto, da lass\u00f9 si pu\u00f2 godere di una incomparabile vista sugli imponenti e innevati giganti del massiccio del Bernina, per ammirare i quali rappresenta un privilegiato punto di osservazione.\nSui suoi versanti vi sono vie di rilevante interesse alpinistico come la \"Via dei Campanili\" o la \"Via Cornelius\"."}
{"id": "717453", "revid": "1543377", "url": "https://it.wikipedia.org/wiki?curid=717453", "title": "Lingue balto-slave", "text": "Il gruppo linguistico balto-slavo \u00e8 un ipotetico gruppo linguistico ricostruito, di cui fanno parte le lingue baltiche e le lingue slave all'interno della famiglia delle lingue indoeuropee. Le lingue che appartengono a questa famiglia sono parlate da circa 240 milioni di persone soprattutto in Europa centrale, orientale e balcanica.\nArgomentazioni generali.\nLe lingue baltiche e le lingue slave condividono molte caratteristiche simili, sia lessicali, sia morfosintattiche, pi\u00f9 di ogni altro gruppo linguistico all'interno delle lingue slave.\nMolti linguisti, seguendo alcuni importanti indoeuropeisti come August Schleicher e Oswald Szemer\u00e9nyi, ritengono che questi due gruppi si siano separati da un comune antenato, il Proto-balto-slavo, in seguito alla frammentazione dell'indoeuropeo comune in vari gruppi linguistici, ma prima della divisione nei due grandi rami delle lingue baltiche e delle lingue slave.\nAltri linguisti, seguendo indoeuropeisti come J\u0101nis Endzel\u012bns e Antoine Meillet, ritengono che queste caratteristiche simili siano dovute ad intensi contatti tra i due gruppi gi\u00e0 dopo che si erano separati direttamente dall'indoeuropeo comune (nell'ambito del gruppo \"satem\") o a coincidenze di altra natura.\nEvidenze ed interpretazioni.\nPi\u00f9 di 100 parole sono comuni ad entrambi i gruppi linguistici nella forma e nel significato, tra cui:\nIl numero di parole condivise tra i due gruppi linguistici pu\u00f2 essere spiegato dall'esistenza di una comune lingua balto-slava nel passato o da altre conseguenze:\nMeillet vs. Szemer\u00e9nyi.\nFino all'opera \"Dialectes indo-europ\u00e9ens\" di Meillet del 1908, l'unit\u00e0 balto-slava era indiscussa tra i linguisti, come Meillet stesso notava nel capitolo \"Le balto-slave\", \u00ab \"L'unit\u00e9 linguistique balto-slave est l'une de celles que personne ne conteste\" \u00bb (\u00ab L'unit\u00e0 linguistica balto-slava \u00e8 una di quelle che nessuno contesta \u00bb). La critica di Meillet al balto-slavo fa perno su sette caratteristiche evidenziate da Karl Brugmann nel 1903, tentando di mostrare che nessuna di queste singole era sufficiente a provare l'unit\u00e0 genetica.\nNel suo riesame del lavoro di Meillet nel 1957, Szemer\u00e9nyi conclude che i balti e gli slavi, in effetti, dovevano aver condiviso un \"periodo di lingua e vita comune\", e si erano probabilmente separati a causa delle incursioni delle trib\u00f9 germaniche tra la Vistola e lo Dnepr. Szemer\u00e9nyi denota quattordici punti che giudica frutto di un'eredit\u00e0 comune e non di innovazioni parallele, e perci\u00f2 come prove dell'unit\u00e0 balto-slava:\nUn'altra innovazione proposta per il balto-slavo \u00e8 la legge di Winter (Werner Winter, 1978), cio\u00e8 l'allungamento di una vocale corta prima di una occlusiva sonora. Le condizioni di operazione della legge sono discusse; secondo Matasovi\u0107 (1995) il cambiamento ha luogo solo nelle sillabe chiuse."}
{"id": "717454", "revid": "116742159", "url": "https://it.wikipedia.org/wiki?curid=717454", "title": "Nilo Azzurro", "text": "Il Nilo Azzurro (amarico: \u12d3\u1263\u12ed; traslitterato: abay; arabo: \u0627\u0644\u0646\u064a\u0644 \u0627\u0644\u0623\u0632\u0631\u0642; traslitterato: an-N\u012bl al-\u0100zraq) \u00e8 un fiume (1.610\u00a0km, bacino 178.700\u00a0km\u00b2) dell'Africa, chiamato anche Abbai o Abai.\nCorso del fiume.\nIl fiume ha origine dall'Altopiano Etiopico, presso il lago Tana. Dopo aver attraversato l'Etiopia verso sud, il fiume piega verso nord-ovest attraverso il Sudan, dove prende il nome di Bahr al Azraq.\nGiunto a Karthoum si unisce al Nilo Bianco, formando il Nilo.\nAffluenti.\nTra i numerosi affluenti: Goggiam, Scioa e Dinder.\nRegime idrologico.\nIl fiume ha un regime molto pi\u00f9 irregolare del Nilo Bianco (portata quasi costante intorno a 1000\u00a0m\u00b3/s); da ci\u00f2 derivano le piene annuali del Nilo, di fondamentale importanza nella storia dell'Egitto. Ad aprile la portata pu\u00f2 essere di poco superiore a 100\u00a0m\u00b3/s (quindi il 90% dell'acqua viene fornita dal Nilo Bianco e dai suoi affluenti), ma ad agosto e settembre pu\u00f2 arrivare a 9000\u00a0m\u00b3/s (contribuendo quindi per oltre l'80% alla piena annuale).\nLungo il Nilo Azzurro sono presenti alcune dighe; oltre a quelle di Roseires (1966) e Sennar (1925) in Sudan, \u00e8 in corso di costruzione in Etiopia la Grande Diga della Rinascita Etiope. "}
{"id": "717460", "revid": "599013", "url": "https://it.wikipedia.org/wiki?curid=717460", "title": "Organizzazione mondiale del commercio", "text": "L'Organizzazione mondiale del commercio, abbreviato in OMC (in inglese: \"World Trade Organization\", \"WTO\"), \u00e8 un'organizzazione internazionale creata allo scopo di supervisionare numerosi accordi commerciali tra gli stati membri. Vi aderiscono 164 Paesi, e altri 26 paesi stanno negoziando l'adesione all'Organizzazione, comprendendo cos\u00ec oltre il 97% del commercio mondiale di beni e servizi. La sede si trova, dal 1995, presso il \"Centro William Rappard\" a Ginevra, Svizzera.\nStoria.\nL'OMC \u00e8 stata istituita il 1\u00ba gennaio 1995, alla conclusione dell'Uruguay Round, i negoziati che tra il 1986 e il 1994 hanno impegnato i paesi aderenti al GATT ed i cui risultati sono stati sanciti nell'Accordo di Marrakech del 15 aprile 1994. Membri dell'Organizzazione mondiale del commercio sono gli Stati e i \"territori doganali separati\": non \u00e8 chiaro quale sia il profilo dell'Unione europea.\nL'OMC ha cos\u00ec assunto, nell'ambito della regolamentazione del commercio mondiale, il ruolo precedentemente detenuto dal GATT: di quest'ultimo ha infatti recepito gli accordi e le convenzioni adottati (tra i pi\u00f9 importanti il GATT, il GATS ed il TRIPS) con l'incarico di amministrarli ed estenderli; a differenza del GATT, che non aveva una vera e propria struttura organizzativa istituzionalizzata, l'OMC prevede invece una struttura comparabile a quella di analoghi organismi internazionali.\nAttivit\u00e0.\nObiettivo generale dell'OMC \u00e8 quello dell'abolizione o della riduzione delle barriere tariffarie al commercio internazionale; a differenza di quanto avveniva in ambito GATT, oggetto della normativa dell'OMC sono, per\u00f2, non solo i beni commerciali, ma anche i servizi e le propriet\u00e0 intellettuali.\nTutti i membri dell'OMC sono tenuti a garantire verso gli altri membri dell'organizzazione lo \"status\" di \"nazione pi\u00f9 favorita\" (\"most favoured nation\"): le condizioni applicate al paese pi\u00f9 favorito (vale a dire quello cui vengono applicate il minor numero di restrizioni) sono applicate (salvo alcune eccezioni minori) a tutti gli altri stati.\nL\u2019OMC rappresenta un meccanismo di \"enforcement\" degli accordi molto sviluppato rispetto alle organizzazioni internazionali tradizionali. Nel caso in cui dovesse riscontrare che una misura nazionale viola gli accordi, infatti, l\u2019OMC, pur non avendo potere esecutivo, deve raccomandare che la misura sia resa compatibile con gli accordi e deve vigilare affinch\u00e9 siano rispettate le sue raccomandazioni.\nDopo la Conferenza ministeriale di Seattle nel 1999, che avrebbe lanciato il cosiddetto \u2018Millennium Round\u2019, ma che \u00e8 fallita a causa del mancato accordo tra paesi industrializzati e Paesi in via di sviluppo e per le proteste da parte del movimento \u2018no global\u2019, \u00e8 stato lanciato a Doha nel 2001, a due mesi dall\u201911 settembre, il \u2018round sullo sviluppo\u2019. Tale esigenza riflette il fatto che la maggioranza dei membri dell'OMC \u00e8 composta oggi da paesi scarsamente sviluppati, per i quali il commercio internazionale rappresenta la possibile via d\u2019uscita da una condizione di povert\u00e0.\nTuttavia, a causa delle profonde divergenze tra i membri, in particolare tra paesi industrializzati \u2013 Unione Europea, Stati Uniti e Giappone \u2013 e paesi emergenti ed in via di sviluppo \u2013 rappresentati soprattutto da Brasile, India, Cina, Sudafrica \u2013, il negoziato \u00e8 ancora in fase di stallo e, al fine di sbloccare la situazione, il National Foreign Trade Council ha proposto la negoziazione separata di alcune parti del programma.\nFunzioni.\nA norma dell'Articolo III dell'Accordo di Marrakech le funzioni dell'OMC sono le seguenti:\nInoltre: \nLe due funzioni principali dell'OMC possono, dunque, essere identificate nelle seguenti:\nNegoziazione delle normative sul commercio internazionale.\nMentre la maggior parte delle organizzazioni internazionali operano secondo il criterio \"un paese, un voto\" o anche secondo quello del \"voto ponderato\", molte delle decisioni prese in ambito OMC (come, ad esempio, l'adozione degli \"accordi\" o la revisione degli stessi) sono prese secondo il meccanismo del \"consenso\": tale criterio non prevede l'unanimit\u00e0 delle decisioni ma che nessun paese membro consideri una decisione talmente inaccettabile da obiettarvi; le votazioni sono dunque utilizzate esclusivamente come meccanismo sussidiario o nei casi determinati dall'accordo istitutivo.\nIl vantaggio dell'adozione delle decisioni sulla base del \"consenso\" risiede nel fatto che in tal modo si incoraggiano gli sforzi tesi a proporre ed adottare decisioni che siano le pi\u00f9 largamente condivisibili e condivise; gli svantaggi di tale iter procedurale sono invece riscontrabili nell'allungamento dei tempi necessari e nel numero dei \"round\" negoziali necessari a raggiungere il \"consenso\" per l'adozione delle decisioni nonch\u00e9 nell'utilizzo di un linguaggio ambiguo nella stesura dei punti controversi nelle decisioni, in modo tale che la successiva interpretazione degli stessi risulta spesso difficoltosa.\nI pi\u00f9 recenti fallimenti del modello decisorio dell'OMC basato sul consenso si sono avute alle conferenze di Seattle del 1999 e di Canc\u00fan del 2003, fallimenti prevalentemente dovuti al rifiuto, da parte di alcuni paesi in via di sviluppo, di accettare le proposte di decisione avanzate (da parte degli Stati Uniti e dell'Unione europea \"in primis\"); inoltre il \"round\" negoziale denominato \"Doha round\", che ha avuto inizio con la Quarta Conferenza Ministeriale dell'OMC tenutasi a Doha in Qatar nel novembre 2001, ha presentato fasi altamente conflittuali senza il raggiungimento di alcun accordo finale nonostante i continui incontri negoziali tenutisi, di volta in volta, a Canc\u00fan, Ginevra, e Parigi.\nRisoluzione delle controversie internazionali.\nAl pari delle altre organizzazioni internazionali, l'OMC non ha un effettivo e significativo potere per sostenere le proprie decisioni nelle dispute fra paesi membri: qualora un paese membro non si conformi ad una delle decisioni dell'organo di risoluzione delle controversie internazionali costituito in ambito WTO quest'ultimo ha la possibilit\u00e0 di autorizzare delle \"misure ritorsive\" da parte del paese ricorrente, ma manca della possibilit\u00e0 di adottare ulteriori azioni ritorsive; ci\u00f2 comporta, ad esempio, che i paesi ad economia maggiormente sviluppata e solida possono sostanzialmente ignorare i reclami avanzati dai paesi economicamente pi\u00f9 deboli dal momento che a questi ultimi semplicemente mancano i mezzi per poter porre in atto delle \"misure ritorsive\" realmente efficaci nei confronti di un'economia fortemente pi\u00f9 solida che obblighino quindi il paese verso il quale il reclamo \u00e8 indirizzato a cambiare le proprie politiche; un esempio di tale situazione \u00e8 rintracciabile nella controversia DS 267 che ha dichiarato illegali i sussidi statunitensi alla produzione del cotone.\nLa complessit\u00e0 del diritto dell'OMC costituisce una sfida per i paesi in via di sviluppo e, in particolar modo, per i paesi in assoluto meno sviluppati i quali non hanno in genere le risorse per acquisire l'expertise in materia. Questa carenza \u00e8 particolarmente sentita al momento di gestire eventuali dispute sulla corretta applicazione degli accordi OMC. Proprio per ovviare a questo problema alcuni stati hanno creato, nel 2001, un'organizzazione internazionale specifica, il Centro consultivo sul diritto dell'OMC.\nStati membri.\nAl momento della sua istituzione l'OMC contava 76 stati (i paesi aderenti al \"GATT 1947\" nonch\u00e9 le Comunit\u00e0 europee). Negli anni successivi altri stati si sono uniti all'organizzazione. L'OMC contava 164 membri al 29 luglio 2016, in seguito all'adesione dell'Afghanistan: l'elenco aggiornato degli stati membri dell'OMC pu\u00f2 essere reperito a questo link .\nI seguenti paesi non-membri sono presenti come \"osservatori\" (e, tra questi, molti hanno fatto richiesta di adesione all'organizzazione): \nL'Iran ha richiesto l'affiliazione fin dal 1996, ma gli Stati Uniti d'America, accusando il governo di Teheran di supportare il terrorismo internazionale, hanno bloccato la domanda del paese asiatico per ben 22 volte: nel marzo del 2005 gli Stati Uniti hanno affermato di voler ritirare il proprio \"veto\" verso l'Iran come parte di un accordo pi\u00f9 generale collegato al controllo del nucleare. La Russia, pur avendo fatto domanda per divenire stato membro (dell'allora GATT) fin dal 1993, \u00e8 diventata membro solo nel dicembre del 2011.\nIl negoziato di adesione pi\u00f9 breve \u00e8 stato quello del Kirghizistan, durato due anni e dieci mesi. I pi\u00f9 lunghi sono stati invece quelli della Repubblica Popolare Cinese, durato 15 anni e 5 mesi, e della Russia, durato quasi 18 anni.\nOrganizzazione.\nSecondo quanto sancito dall'\"Articolo IV\" dell'Accordo Istitutivo, l'OMC presenta la seguente struttura organizzativa:\nIl Direttore generale del GATT.\nIl \"Direttore generale dell'OMC\" detiene il pi\u00f9 importante ufficio permanente in ambito OMC: \u00e8, infatti, responsabile della supervisione delle funzioni amministrative in seno all'organizzazione; dal momento che le decisioni politiche sono per\u00f2 prese dai rappresentanti degli stati membri (tramite le \"Conferenze ministeriali\" o il \"Consiglio generale\" dell'organizzazione). Il potere del Direttore generale dell'OMC dipende molto dal suo profilo. In effetti, se dispone di un importante capitale politico (come per esempio Pascal Lamy) pu\u00f2 giocare un ruolo molto proattivo. Pu\u00f2 in effetti cercare di spingere gli stati membri verso un accordo attraverso pi\u00f9 mezzi: a) la diplomazia informale; b) aumentando la pressione sui negoziatori attraverso, per esempio, l'utilizzo dei media e c) attraverso la proposta di un progetto di accordo. Attraverso l'organizzazione delle conferenze ministeriali e dei negoziati a Ginevra, pu\u00f2 anche influenzare fortemente le discussioni (per esempio, fissare dei termini per produrre degli accordi pu\u00f2 influenzare la loro riuscita oppure deciderne il formato pu\u00f2 influenzare il livello di partecipazione dei vari membri).\nDal 1\u00ba marzo 2021 la carica \u00e8 rivestita dalla nigeriana Ngozi Okonjo-Iweala, che ha preso il posto del brasiliano Roberto Azev\u00eado. La carica \u00e8 stata formalmente istituita (in ambito GATT) nel 1965, sebbene possa essere vista come la continuazione del precedente mandato di \"Segretario esecutivo\"; l'elenco dei detentori dell'incarico \u00e8 il seguente:\nDirettori generali.\nSource: Official website\nCritiche.\nAlla fine degli anni novanta l'OMC \u00e8 diventato il principale oggetto delle critiche e delle proteste del movimento no-global, \"new-global\" ed altri. Alcune delle critiche rivolte all'OMC possono essere cos\u00ec riassunte: \nBibliografia.\nIn italiano si vedano, tra gli altri:\nSui rapporti con la Comunit\u00e0 Europea:\nSull'ammissione della Repubblica Popolare Cinese:\nSull'importanza delle norme OMC in materia di commercio internazionale di prodotti agricoli e alimentari (e sulla loro sicurezza):\nUlteriori riferimenti sono disponibili presso la WorldTradeLawnet Bibliography."}
{"id": "717463", "revid": "1437722", "url": "https://it.wikipedia.org/wiki?curid=717463", "title": "La vita mia", "text": "La vita mia \u00e8 un album musicale di Amedeo Minghi tratto dal recital \"Forse s\u00ec musicale\", registrato dal vivo al Teatro Eliseo di Roma dal 4 al 15 aprile 1989, tranne il brano \"La vita mia\", che \u00e8 l'unico inedito in studio."}
{"id": "717465", "revid": "1745361", "url": "https://it.wikipedia.org/wiki?curid=717465", "title": "Orione (mitologia)", "text": "Orione ( od , ) era un gigante cacciatore, sia nella mitologia greca, sia nella mitologia romana, che fu posto da Zeus, padre degli Dei tra le stelle, nella costellazione di Orione.\nCirca la sua nascita, le sue imprese e la sua morte, vi sono molte versioni, sia per il culto greco, sia per il culto romano (anche se quest'ultimo \u00e8 povero di episodi).\nMa le argomentazioni principali vertono essenzialmente sulla sua nascita, la sua morte, la sua visita all'isola di Chio, il suo accecamento da parte di Enopio (padre di Merope), il recupero della vista nell'isola di Lemno, la sua ascesa al cielo per formare l'omonima costellazione.\nIl mito.\nMitologia greca.\nSecondo la mitologia greca (v. Ferecide citato da Apollodoro), \"Orione\" era un gigante, figlio di Poseidone ed Euriale, figlia di Minosse re di Creta.\nSi narra che sull'isola di Chio, una notte corteggi\u00f2 Merope, figlia del re Enopio, che irato per l'affronto lo fece accecare ed esiliare. Orione si rifugi\u00f2 sull'isola di Lemno dove Efesto, impietosito dalla sua cecit\u00e0, lo affid\u00f2 alla guida di Cedalione, che lo condusse verso est, fin dove sorgeva il sole; l\u00ec grazie ad Eos, l'aurora, riacquist\u00f2 la vista e prese in moglie la dea.\nAltri invece narrano che Orione ricevette degli occhi costruiti dal dio Efesto, impietosito dalla triste storia. Per la gioia procurata del regalo, inizi\u00f2 a cacciare per lungo tempo senza mai fermarsi, e senza accorgersene arriv\u00f2 fino alla dimora di Eos e se ne innamor\u00f2 perdutamente.\nCacciatore dagli occhi celesti, usciva di notte accompagnato dal suo fedele segugio, Sirio, in cerca di prede. La dea Artemide, che con lui condivideva molte battute di caccia, se ne invagh\u00ec perdutamente e, nonostante fosse famosa per la sua sacra castit\u00e0, gli fece delle esplicite offerte. Orione declin\u00f2 i ripetuti inviti con garbo, spiegando alla dea che mai avrebbe potuto tradire la sua amata sposa, alla quale era eternamente grato per aver riacquistato la vista.\nInizialmente Artemide si mise l'animo in pace, ammirando, anzi, la insolita fedelt\u00e0 dell'uomo. Quando per\u00f2 successivamente scopr\u00ec che Orione si era invaghito delle Pleiadi, le sette figlie di Atlante e Pleione, e che aveva cominciato a molestarle, la dea fu accecata dall'ira e per vendicare l'incredibile affronto sub\u00ecto invi\u00f2 un suo fedele servo, lo Scorpione; la bestia si intrufol\u00f2 nella capanna del cacciatore durante la notte e ne attese il ritorno fino all'alba; il mostro continu\u00f2 a rimaner nascosto fino a quando il nostro eroe ed il suo fido compagno non presero sonno, stanchi per un'intensa battuta di caccia, ed infine sferr\u00f2 il suo attacco letale con il suo pungiglione avvelenato, prima su Orione e poi su Sirio che si era svegliato ed aveva tentato di difendere il suo padrone.\nOrione compare nell'undicesimo libro dell\"'Odissea\" di Omero: \u00e8 una delle ombre che Ulisse vede durante l'evocazione dei morti. Il gigante ha un aspetto felice ed \u00e8 intento a cacciare.\nMitologia romana.\nSecondo la mitologia romana (v. Ovidio, Igino, Servio, Tzetzes e Lattanzio), \"Orione\" era un gigante generato dall'urina di Giove, Nettuno e Mercurio. Per la sua triplice paternit\u00e0, gli si attribu\u00ec il nome di Tripater.\nTali autori raccontano che un giorno, Giove, Nettuno e Mercurio, si aggiravano per le campagne della Beozia. Al tramonto, essi incontrarono il contadino Ireo che offr\u00ec loro ospitalit\u00e0 nella sua capanna. Gli Dei vollero inizialmente mantenere l'anonimato per vedere come quel contadino li avrebbe trattati. Ireo vers\u00f2 da bere e port\u00f2 loro quanto aveva di meglio da offrire.\nGli Dei, vedendo la sua grande ospitalit\u00e0 nonostante la povert\u00e0 in cui versava, si fecero riconoscere ed Ireo impallid\u00ec. Ma dopo essersi ripreso, per onorarli della loro presenza, corse fuori la capanna e immol\u00f2 un toro per i suoi ospiti. Giove volle ricompensare il contadino dicendo che avrebbe soddisfatto qualsiasi suo desiderio.\nIreo allora chiese agli Dei di poter avere un figlio senza la necessit\u00e0 di doversi risposare, avendo promesso a sua moglie morta da poco, che non avrebbe preso in moglie alcun'altra donna. Giove gli ordin\u00f2, quindi, di portare la pelle del toro immolato e insieme a Nettuno e Mercurio, sparsero la loro orina su essa e la piegarono, ordinando al contadino di seppellirla nell'orto e di ritirarla dopo nove mesi. Ireo ubbid\u00ec e dopo nove mesi, dissotterrata la pelle, vi trov\u00f2 avvolto un bambino che allev\u00f2 come suo figlio e al quale diede il nome di Urion, da \"urina\", successivamente v\u00f2lto in Orione cambiando la prima lettera con una O (come dice Ovidio nei \"Fasti\", lib. V, cap. IV: \u00abPerdidit antiquum littera prima sonum\u00bb).\nSi racconta che Orione, in pochissimo tempo, divenne un gigante di straordinaria bellezza, tanto alto che, mentre scendeva da una montagna appoggiato ad un olmo, la sua testa era nascosta tra le nubi.\nDiana lo prese al suo servizio facendolo ministro del suo culto e con lui andava a caccia.\nDiodoro di Sicilia racconta che in vita, Orione progett\u00f2 e presiedette i lavori della costruzione della citt\u00e0 siciliana di Zancle, che prender\u00e0 poi il nome di Messina. Secondo Esiodo, per arginare le frequenti mareggiate che si abbattevano sulla costa, Orione trasport\u00f2 una grande quantit\u00e0 di terra davanti al porto di Messina. Il terrapieno che realizz\u00f2, costitu\u00ec Capo Peloro sul quale Orione costru\u00ec un tempio dedicato a Nettuno. A ricordo della fondazione della citt\u00e0 siciliana, in Piazza del Duomo a Messina gli \u00e8 dedicata l'omonima Fontana di Orione marmorea di Giovanni Angelo Montorsoli (1547-51).\nLa morte di Orione.\nRiguardo alla sua morte, Omero dice sia stato ucciso da Artemide per gelosia nell'Isola di Ortigia, a colpi di freccia. Igino invece racconta della morte di Orione ucciso da Diana perch\u00e9 aveva tentato di violentarla.\nUn'altra versione narra della morte di Orione per mano di Diana. Secondo questa versione, una mattina Diana passeggiava lungo la riva del mare, in attesa che Orione la raggiungesse per una nuova battuta di caccia. Era armata di arco e la sua faretra era piena di frecce d'argento. Mentre passeggiava, suo fratello Apollo le si affianc\u00f2 sorridente, in silenzio, armato anch'esso con arco e frecce. Apollo era contrariato dall'amore che sua sorella Diana provava per il mortale Orione, forse perch\u00e9 quell'amore distraeva Diana dai suoi doveri, forse per semplice gelosia. Quindi le tese un tranello, sfidandola a colpire un bersaglio mobile che in lontananza era appena visibile tra le onde del mare. Diana accett\u00f2 quella sfida e scocc\u00f2 una sola freccia che colp\u00ec in pieno il bersaglio. Mentre esultava per la sua abilit\u00e0 si accorse che il fratello Apollo non sorrideva pi\u00f9 e, mentre il bersaglio si avvicinava a riva sospinto dalle onde, nel cuore di Diana cresceva un'ansia profonda. Quel corpo era di Orione che, trafitto alle tempie dalla freccia d'argento di Diana, giaceva sulla riva come fosse di marmo. Alla sua vista, Diana pianse mentre Sirio, il cane fedele, ululava nel vento.\nGiove ebbe piet\u00e0 di quel dolore e accolse Orione e Sirio in cielo tra le splendenti costellazioni. Da allora, Diana, si allieta guardando Orione, il bel cacciatore. Lui, con corazza d'oro e spada d'oro, va per il cielo in traccia di favolose fiere, mentre Sirio, il suo cane fedele, lo segue traverso i campi turchini fioriti di stelle.\nEsistono altre tradizioni riguardo alla morte di Orione: alcune dicono che lo Scorpione fu mandato a uccidere Orione da Apollo, fratello della dea, che quando venne a conoscenza dell'affetto di Artemide verso il cacciatore, ne rimase piuttosto contrariato; altre, invece, narrano che fu Orione a innamorarsi di Artemide e non viceversa e che, per difendersi da lui, la dea lo uccise con le sue frecce.\nQuando Zeus scopr\u00ec cosa era successo si adir\u00f2 molto, e dall'alto dell'Olimpo fulmin\u00f2 con una folgore lo scorpione. Infine decise di far ascendere al cielo gli eroi e, da allora, la costellazione di Orione splende nell'Emisfero Boreale mentre affronta la carica del Toro. Non tanto lontano da l\u00ec luccica il Cane Maggiore (con la stella \"Sirio\", che \u00e8 la pi\u00f9 lucente dell'Emisfero Boreale). La costellazione dello Scorpione, invece, sorge esattamente quando quella di Orione tramonta, affinch\u00e9 il terribile mostro non possa pi\u00f9 insidiare il grande cacciatore.\nGli antichi sono tutti concordi nel raccontare che, dopo la sua morte, Orione fu collocato in cielo dove forma la Costellazione di Orione, la pi\u00f9 luminosa dell'Emisfero boreale.\nUna linea immaginaria, passante per le stelle della Cintura di Orione e prolungata verso sud-est, incontra la stella Sirio della costellazione del Cane Maggiore, il fido compagno di Orione.\nNel cielo, la costellazione di Orione rappresenta il gigante cacciatore, raffigurandolo, secondo alcuni, intento ad affrontare la carica del Toro, armato di clava (nella mano destra) e di scudo (nella mano sinistra), secondo altri, armato di clava e con una pelle di leone."}
{"id": "717467", "revid": "14214", "url": "https://it.wikipedia.org/wiki?curid=717467", "title": "Always the pretenders", "text": ""}
{"id": "717469", "revid": "6066", "url": "https://it.wikipedia.org/wiki?curid=717469", "title": "Karthoum", "text": ""}
{"id": "717472", "revid": "125473618", "url": "https://it.wikipedia.org/wiki?curid=717472", "title": "Mafia albanese", "text": "Mafia albanese e crimine organizzato albanese sono i termini usati per designare varie organizzazioni criminali attive in Albania o comunque composte da persone di cittadinanza albanese.\nIl termine \"mafia\", tuttavia, \u00e8 spesso usato in senso descrittivo e non implica un reale coordinamento delle attivit\u00e0 criminali, n\u00e9 segue che queste siano regolate da un corpo governativo.\nLe loro attivit\u00e0, nei Paesi dell'Unione europea e negli Stati Uniti, sono principalmente il traffico di droga, principalmente cannabis, sfruttamento della prostituzione e traffico di armi.\nStoria.\nLa criminalit\u00e0 organizzata in Albania raggiunse una certa fama all'inizio degli anni novanta del XX secolo, quando il vecchio itinerario Turchia-Jugoslavia fu bloccato a causa dei conflitti etnici, turchi e bulgari vennero costretti a cambiare la rotta dei traffici verso l'Italia, usando l'Albania come ponte. Ben presto i gruppi albanesi, poich\u00e9 avevano perso molto tempo, incominciarono a impostarsi sulle altre mafie balcaniche, conquistandone i punti cruciali e in un tempo breve ad avere tutto nelle loro mani, restando cos\u00ec con \"le mani pulite\" e quasi invisibili.\nDopo il 1997, con le varie riforme dell'Albania che mirava a una stabilit\u00e0 politica, il Paese divenne solo un ponte, nel quale per\u00f2 non poteva impostarsi, data la difficolt\u00e0 di creare rapporti di superiorit\u00e0 e inferiorit\u00e0, che scatenava sempre guerre violente. Per questo, il futuro della mafia albanese era in Europa, mentre in Albania la distribuzione di droga, prostituzione e altro rimasero al mercato libero, controllate minimamente dalla mafia.\nNel 2017 sembrerebbe sia diventata tra le prime trafficanti di cannabis in Europa.\nCaratteristiche generali.\nLa struttura e il funzionamento di queste organizzazioni sono poco studiate, data la difficolt\u00e0 nel riuscire a infiltrarsi. Secondo gli studi di Europol (Agenzia nata per combattere le criminalit\u00e0 organizzate e no presenti nel'Unione europea), la mafia albanese \u00e8 simile alla 'ndrangheta calabrese con un insieme di famiglie legate dal sangue. I membri del gruppo sono normalmente di un numero inferiore alle 20 unit\u00e0, della stessa citt\u00e0, quartiere o addirittura famiglia, poste allo stesso livello morale ed economico, dei quali si distingue solo un capo con poteri esclusivamente di guida. La mafia albanese attinge alcune norme morali dal famoso \"Kanun\", il quale regola anche le vendette.\nQuesti gruppi non tendono a collaborare, anzi, spesso si trovano in conflitto tra di loro. Una guerra interna a un'organizzazione, data la ferocia della vendetta, comporta la fine stessa dell'organizzazione.\nCodici e rituali.\nLa mafia albanese usa il termine \"besa\", che significa fiducia, ed \u00e8 un nome per il \"codice d'onore\". Durante il reclutamento un membro che entra nella mafia albanese \u00e8 tenuto a fare un giuramento. Il giuramento poi \u00e8 considerato sacro perch\u00e9 \u00e8 definito come Bes\u00eb. Besa \u00e8 estremamente importante nella cultura albanese, ed \u00e8 considerato un contratto verbale di fedelt\u00e0 e fiducia. Specialmente nel nord dell'Albania, quando qualcuno ti d\u00e0 la propria Bes\u00eb, ti ha dato la propria vita e ti protegger\u00e0 a costo della sua vita.\nDiffusione nel mondo.\nItalia.\nIn Italia le organizzazioni criminali albanesi collaborano spesso con la camorra e la 'ndrangheta, con quest'ultima soprattutto per la gestione della prostituzione. In una recente retata delle forze dell'ordine \u00e8 risultato che la 'ndrangheta avrebbe dato il permesso agli albanesi di gestire la prostituzione in cambio di droga e armi. Dal 2012 coopera anche con Cosa Nostra, in particolare nella zona di Catania, vendendo ad essa cannabis. Gi\u00e0 nel 2001 erano risultati contatti tra il clan Cappello di Catania e gli albanesi per affari di droga.\nLe organizzazioni criminali albanesi con la 'ndrangheta hanno rapporti basati sulla gestione della prostituzione e sul traffico di armi da come si evince dall'ANSA del 13 dicembre del 2005 e dall\"'operazione Harem\".\nCon il beneplacito della mafia calabrese gli albanesi potevano agire in varie regioni d'Italia portando prostitute albanesi, moldave, ucraine e romene in cambio di droga e armi. Sono state arrestate nell'operazione 80 persone di cui la met\u00e0 albanesi, le altre italiane legate alle 'ndrine dei paesi di Corigliano Calabro e di Cassano all'Ionio.\nIn Lombardia commerciano anche in droga, durante l'operazione \"Crimine 3\" sono stati scoperti in alleanza con il \"Locale di Erba\", capeggiato da Pasquale Varca, e legato ai Nicoscia-Arena in un traffico di cocaina con i colombiani e dove i Pesce-Oppedisano che dovevano recuperarla al porto di Gioia Tauro se ne impossessarono mettendo nei guai il locale con gli stessi albanesi (i cui capi risiedono in Nord Europa) e i colombiani da cui era stata comprata.\nIl 9 luglio 2015 si conclude l'operazione \"Overting\", incominciata nel 2005 ha portato all'arresto di 44 persone tra cui persone legate ai Mancuso, in collaborazione con un gruppo criminale albanese di Fiano Romano per traffico internazionale di cocaina. La droga proveniva dal Cile, Venezuela e Colombia e grazie anche al broker 'ndranghetista Domenico Trimboli pentito dal 19 marzo 2015. L'incontro con i narcos per l'accordo sullo scambio avveniva invece in Spagna. In Calabria, a Spilinga c'era la raffineria per recuperare la cocaina liquida impregnata in partite di vestiti o allo stato solido in piastrelle per pavimenti. Gli albanesi almeno una volta hanno tenuto in ostaggio un vibonese come garanzia del traffico.\nNel febbraio 2015 la Polizia di Stato, su delega della Procura di Catania, ha portato a termine l'operazione \"Spartivento\" nei confronti di sedici persone accusate di associazione per delinquere finalizzata al traffico internazionale di sostanze stupefacenti: secondo l'accusa, tre gruppi criminali, concorrenti tra loro e tutti collegati alla storica \"famiglia\" Santapaola-Ercolano di Cosa Nostra, avrebbero gestito il traffico di tonnellate di marijuana e hashish fatti arrivare dall'Albania su pescherecci siciliani o su natanti messi a disposizione dagli stessi albanesi per rifornire le piazze di spaccio di Librino, San Cristoforo e Picanello.\nSempre nel 2015, l'operazione \"Jonica Way\", conclusa dalla Polizia di Stato, ha dimostrato che esponenti del clan Cappello di Catania avevano preso contatti con un cittadino albanese per l'acquisto di partite di marijuana e hashish.\nA ottobre 2017 si conclude l'operazione \"Rosa dei Venti\" coordinata dalla Procura di Catania che porta all'arresto di 11 persone accusate di traffico internazionale di droga e di armi in essere tra una organizzazione albanese e clan catanesi per rifornire le piazze di spaccio di Catania, Ragusa e Siracusa. Un sodalizio cominciato almeno dal 2013. L'inchiesta italiana ha portato l'opposizione ad accusare il Governo di Edi Rama di corruzione e di collusione con i narcotrafficanti, proteste che si sono concluse con le dimissioni dei ministri Saimir Tahiri e Fatmir Xhafaj, imparentati con esponenti dei clan coinvolti nell'indagine.\nIl 30 novembre 2018 si conclude l'operazione Evelin nata nel 2016 da colpi di arma da fuoco contro il bar Evelin di San Salvo che porta all'arresto di 20 persone correlate alla criminalit\u00e0 albanese accusate a vario titolo di traffico di stupefacenti, detenzione illegale di armi, al sequestro di 12 chili di droga che operavano nell'area di Vasto in Abruzzo.\nDal 2018 come afferma Nicola Gratteri le organizzazioni criminali albanesi hanno fatto l'ingresso nel traffico internazionale di droga all'ingrosso a livello europeo e sono entrate in contatto con i narcotrafficanti sudamericani e agiscono in sinergia con le 'ndrine. Anche Antonio Nicaso afferma che molto probabilmente potrebbero diventare in Italia il braccio armato delle cosche italiane.\nIl 24 maggio 2021 la Guardia di Finanza di Catania port\u00f2 a termine l'operazione \"Cocorito\", che port\u00f2 all'arresto di 13 persone, indagate per il reato di associazione per delinquere finalizzata al traffico e allo spaccio di sostanze stupefacenti, e al sequestro di 365 kg di sostanze tra marijuana e cocaina destinate al mercato catanese: si trattava di un cartello della droga operante a Catania, costituito da due consorterie criminali composte da soggetti catanesi, colombiani e albanesi che si rifornivano di stupefacente direttamente in Colombia e in Albania.\nBelgio.\nGestiscono da 30 anni le attivit\u00e0 illecite del quartiere di Molenbeek-Saint-Jean e controllano il Porto di Anversa.\nCanada.\nIl crimine albanese risiede nelle citt\u00e0 orientali quali Toronto e Montr\u00e9al. Sono coinvolti in attivit\u00e0 da colletti bianchi, come frodi sanitarie e residenziali. Sono inoltre coinvolti in attivit\u00e0 di confine tra gli Stati Uniti e il Canada che comprendono traffico di droga e riciclaggio di denaro.\nUn rapporto della Canadian Security Intelligence Service nota che sebbene il crimine organizzato in Canada si sia spostato a una strutturazione pi\u00f9 lasca e multietnica, il termine \"mafia\" \u00e8 usato solo per identificare tre organizzazioni che hanno una struttura gerarchica e che sono culturalmente ed etnicamente omogenee: la mafia italiana, russa e albanese.\nPaesi Bassi.\nNei Paesi Bassi sono attivi nel controllo del porto di Rotterdam.\nRegno Unito.\nNegli ultimi anni nel Regno Unito le bande criminali albanesi autodefinitesi Hellbanianz hanno raggiunto un certo rilievo nell'ambito del traffico e dello spaccio di droga grazie a un prodotto di maggior qualit\u00e0 e basso costo e comprandolo direttamente in Sud America senza intermediari che ha finito per avvantaggiarli. I loro rivali alla fine hanno scelto di comprare il prodotto direttamente da loro piuttosto che fargli guerra. Sono presenti in tutte le principali citt\u00e0 del Regno Unito eccetto a Liverpool dove le bande locali non sono scese a compromessi.\nSembrerebbe, quindi, che abbiamo cominciato a stringere rapporti con elementi delle 'ndrine che hanno contatti nel porto di Anversa in Belgio e di Rotterdam nei Paesi Bassi a loro volta facenti capo alle famiglie della Locride e a dispetto di altre organizzazioni criminali straniere con cui gli 'ndranghetisti siglano accordi, fra di essi sembra si sia creata una alleanza pi\u00f9 stretta e si considerano alla pari l'uno con l'altro.\nL'alleanza sarebbe stata cercata fortemente dagli albanesi, proprio per poter mantenere il loro prodotto a un basso costo e poter accedere ai porti gi\u00e0 controllati dalla 'ndrangheta.\nA riprova di ci\u00f2 l'operazione \"Pollino\" del 2018 e l'arresto a Londra nel 2017 di un trafficante albanese con documento d'identit\u00e0 italiano falso.\nAlcune fonti inoltre riferirebbero che la gestione in ingresso dello stupefacente nei porti dell'Europa Centrale sarebbe stato dato in gestione dalla 'ndrangheta agli stessi albanesi in quanto molto bravi in questa attivit\u00e0 come riferisce la ricercatrice Anna Sergi."}
{"id": "717473", "revid": "729019", "url": "https://it.wikipedia.org/wiki?curid=717473", "title": "Nicturia", "text": "La nicturia (pronuncia corretta: ; pronuncia accettabile: ) \u00e8 una disfunzione dell'apparato urinario, che si manifesta nella frequente necessit\u00e0 di eliminazione dell'urina durante la notte.\nDefinizione.\nIl termine si riferisce soltanto alle frequenti minzioni notturne, con produzione di urine in quantit\u00e0 superiori a quelle prodotte durante le ore diurne; quando invece l'urina viene eliminata sia durante il giorno che durante la notte, si parla di pollachiuria.\nEziologia.\n\u00c8 spesso collegata alle seguenti patologie:\nInoltre, l'eccesso oppure l'assunzione tardiva di liquidi durante il giorno pu\u00f2 causare una nicturia temporanea. Al 2017, si stima che coinvolga il 24,7 % della popolazione italiana con et\u00e0 compresa tra i 25 e 75 anni. Casi gravi e non curati di nicturia possono comportare conseguenze quali: disturbi del sonno, depressione, ipotensione e disidratazione."}
{"id": "717475", "revid": "1305772", "url": "https://it.wikipedia.org/wiki?curid=717475", "title": "Corna Mara", "text": "La Corna Mara (2807\u00a0m s.l.m.) detto anche \"Corno di Mara\", \u00e8 una vetta costituente il primo bastione del sottogruppo Scalino-Painale (nel Gruppo dello Scalino), posta a sentinella della citt\u00e0 di Sondrio.\nDescrizione.\nGrazie alla sua posizione e alla buona elevazione si offre come straordinario balcone sul gruppo del Bernina, l'intera Valtellina e in giornate limpide anche sul lontano massiccio del Monte Rosa. \nLa sua cima, un tempo molto frequentata dai sondriesi, \u00e8 raggiungibile partendo dal Rifugio Gugiatti-Sartorelli (2137\u00a0m) senza particolari difficolt\u00e0 e le ampie praterie alle sue pendici offrono un ambiente ideale alla pratica dello scialpinismo."}
{"id": "717477", "revid": "767487", "url": "https://it.wikipedia.org/wiki?curid=717477", "title": "Wish (manga)", "text": "Wish \u00e8 uno sh\u014djo manga scritto e illustrato dalle CLAMP, la sua pubblicazione \u00e8 iniziata nel giugno 1996 sulle pagine della \"Mystery DX\" (rivista della Kadokawa Shoten), per poi essere raccolto in 4 volumi. L'edizione italiana, a cura della Star Comics, \u00e8 arrivata solo nell'ottobre 2005.\nWish, come molte altre opere delle CLAMP, \u00e8 caratterizzato dalla presenza massiccia di personaggi che seguono i canoni \"bish\u014dnen\".\nTrama.\nShuiichir\u014d Kud\u014d \u00e8 un chirurgo di 28 anni, il suo destino muta in una notte stellata. Dopo essere uscito dal lavoro nota un essere surreale simile ad un bambino che piange fra gli alberi che percorrono il viale, lo strano essere viene attaccato da un corvo (in realt\u00e0 \u00e8 un messaggero del diavolo), Shuiichir\u014d non perde tempo e lo salva. Questo essere si presenta come l'angelo Kohaku, ed afferma che quello attuale non \u00e8 il suo aspetto originale. Come ricompensa per avergli cambiato la vita l'angelo fa presente a Shuiichir\u014d che potr\u00e0 esprimere un desiderio, il giovane chirurgo rifiuta l'offerta dicendo che non ha nessun desiderio da esaudire. Kohaku decide di sdebitarsi aiutando il giovane nelle faccende domestiche. Aspettando con trepidazione il desiderio. Kohaku pu\u00f2 mantenere il suo vero aspetto (un bellissimo ragazzo dai capelli lunghi) solo di giorno, egli \u00e8 un angelo e come tale non pu\u00f2 mangiare nessun essere creato da dio, per questo assorbe la luce del sole. Durante una passeggiata Kohaku incontra Koryu, un demone (a differenza degli angeli i demoni prendono energia dalla luce della luna, quindi mantengono la loro forma originale di notte) che da tempo si diverte a fare i dispetti al candido angelo, ancora una volta Shuiichir\u014d risolve la situazione. Kohaku si sente sempre pi\u00f9 in debito con il giovane umano, ma allo stesso tempo capisce che non \u00e8 di grande aiuto."}
{"id": "717479", "revid": "125759166", "url": "https://it.wikipedia.org/wiki?curid=717479", "title": "Immortalit\u00e0", "text": "Limmortalit\u00e0 (o vita eterna) \u00e8 il concetto di sopravvivere in eterno o per un periodo di tempo indeterminato, senza affrontare la morte o superando la morte stessa.\nL'immortalit\u00e0 pu\u00f2 essere intesa in due accezioni principali, fisica e spirituale. L'immortalit\u00e0 fisica \u00e8 concepita generalmente come l'esistenza senza fine della mente a partire da una sorgente fisica, come un cervello o un computer. L'immortalit\u00e0 spirituale \u00e8 concepita in genere come l'esistenza senza termine di un individuo dopo la morte fisica in qualit\u00e0 di anima.\nReligione.\nCon la parola \"immortalit\u00e0\" si indica una trasformazione o un passaggio che avviene dopo la morte a un'altra forma di esistenza, nella quale la vita non \u00e8 completamente spenta e mantiene dei riferimenti alla persona reale, che per\u00f2 continua a vivere in eterno. L'immortalit\u00e0 si pu\u00f2 riconoscere come una concezione regolarmente presente nelle religioni, e in generale nelle culture antiche. Spesso \u00e8 intesa come prosecuzione della vita terrena nelle religioni primitive, in forme pi\u00f9 o meno mutate, e si accompagna a una distinzione nella sorte dei defunti. Alla base di tale distinzione pu\u00f2 esserci la posizione goduta durante la vita terrena e le funzioni sociali esercitate, il compimento di pozioni magiche, culturali, rituali, il modo e la causa di morte o il comportamento etico.\nIl concetto di immortalit\u00e0 fisica pi\u00f9 che puramente spirituale viene affermato soprattutto nelle antiche culture orientali. Esempi ne sono le credenze induista e buddista della trasmigrazione ciclica delle anime, il culto degli antenati o geni del Giappone, e le religioni presenti in Mesopotamia e soprattutto in Egitto, dove veniva celebrata mediante il rito funebre osiriano, eseguito sui cadaveri.\nSecondo la Bibbia.\nLa Bibbia, nell'Antico Testamento, parla dello \"Sheol\", parola ebraica, in termini molto chiari dandoci indicazioni riguardo alla condizione dell'uomo alla morte.\nIn Ecclesiaste o Qoelet capitolo 9 versi da 5 a 10,\n5 Poich\u00e9 i viventi sono consci che moriranno; ma in quanto ai morti, non sono consci di nulla, n\u00e9 hanno pi\u00f9 alcun salario, perch\u00e9 il ricordo d'essi \u00e8 stato dimenticato. \n6 Inoltre, il loro amore e il loro odio e la loro gelosia son gi\u00e0 periti, ed essi non hanno pi\u00f9 alcuna porzione a tempo indefinito in nessuna cosa che si deve fare sotto il sole.\n7 Va, mangia il tuo cibo con allegrezza e bevi il tuo vino con buon cuore, perch\u00e9 gi\u00e0 il [vero] Dio si \u00e8 compiaciuto delle tue opere. \n8 In ogni occasione le tue vesti siano bianche, e non manchi l'olio sulla tua testa. \n9 Vedi la vita con la moglie che ami tutti i giorni della tua vita vana che Egli ti ha dato sotto il sole, tutti i giorni della tua vanit\u00e0, poich\u00e9 questa \u00e8 la tua porzione nella vita e nel tuo duro lavoro con cui lavori duramente sotto il sole. \n10 Tutto ci\u00f2 che la tua mano trova da fare, fallo con la tua medesima potenza, poich\u00e9 non c'\u00e8 lavoro n\u00e9 disegno n\u00e9 conoscenza n\u00e9 sapienza nello Sceol, il luogo al quale vai.\nLo She\u00f2l nell'antico testamento \u00e8 la fine della vita.\nA questo proposito l\"Encyclop\u00e6dia Britannica\" osserva: \u201cLo Sceol era situato in qualche posto \u2018sotto\u2019 terra\u2026 La condizione dei morti non era n\u00e9 di dolore n\u00e9 di piacere. N\u00e9 allo Sceol veniva associata l'idea di un premio per i giusti o di una punizione per i malvagi. Buoni e cattivi, tiranni e santi, re e orfani, israeliti e gentili, tutti dormivano insieme senza rendersene conto\u201d\nNelle scritture bibliche ispirate lo Sheol \u00e8 sempre posto in relazione con la morte, mai con la vita : (1 Samuele 2,6), (2 Samuele 22,6), (Salmo 18,4-5), (Salmo 49,7-10,14,15), (Salmo 88,2-6), (Salmo 89,48), (Isaia 28,15-18).\nLo stesso concetto viene tradotto in greco con la parola Ades.\nLa Bibbia dei Settanta, traduzione greca delle Scritture Ebraiche (da Genesi a Malachia), usa 73 volte il termine \u201cAdes\u201d, 60 volte per tradurre il termine ebraico she'\u00f2hl, reso comunemente \u201cSceol\u201d o Sheol.\nLo stesso termine viene usato negli Atti degli Apostoli per parlare della condizione di Cristo, dalla quale fu risuscitato.\nSecondo un'ulteriore interpretazione della concezione biblica, \u00abl'essere umano, per propria natura, ha una relazione con Dio. Tale relazione con Dio \u00e8 addirittura in grado di superare la morte. L'Antico Testamento non conosce la dottrina greca dell'immortalit\u00e0 dell'anima. Negli scritti sapienziali troviamo la fede che l'anima del giusto \u00e8 nelle mani di Dio anche al di l\u00e0 della morte. L'antico Testamento, quindi, approda a una concezione simile a quella dei greci sull'immortalit\u00e0 dell'essere umano che per\u00f2 non sta nella sua natura, bens\u00ec nella fedelt\u00e0 di Dio\u00bb..\nFerma restando la terminologia adoperata nelle Scritture, che fa riferimento a un'inconfutabile distinzione concettuale tra il corpo e lo spirito, anche secondo la \"Jewish Encyclopedia\", \u00abla credenza che l'anima continui a esistere dopo la dissoluzione del corpo \u00e8 argomento di speculazione filosofica e teologica e di conseguenza non \u00e8 espressamente insegnata in alcun punto della Sacra Scrittura\u00bb.\nLo stesso papa Benedetto XVI ha tenuto a precisare che il cristianesimo delle origini si concentr\u00f2, almeno nei primi tempi, sul concetto di resurrezione della carne pi\u00f9 che su quello di \u00abimmortalit\u00e0\u00bb dell'anima; quest'ultima sarebbe divenuta materia di riflessione soltanto dei teologi successivi: \u00abPer la Chiesa antica \u00e8 significativo che non esisteva alcuna affermazione dottrinale circa l'immortalit\u00e0 dell'anima\u00bb.\nIl problema dello Stato Intermedio.\nIl problema dello \"stato intermedio\" tra la morte e la resurrezione finale che ne risulta, ha condotto il cristianesimo ad approfondire nelle Scritture la propria escatologia. L'uomo dopo la morte continua a esistere, anche se \u00e8 in una condizione di incompletezza, si trova gi\u00e0 in una situazione di gioia o di dolore, questa vita tende comunque alla reintegrazione al corpo nella risurrezione finale, con la conseguente beatitudine o dannazione eterna.\nInvece secondo la dottrina dell'immortalit\u00e0 condizionale dell'anima, professata da avventisti e altri gruppi, le Scritture insegnerebbero l'annichilimento definitivo della coscienza al termine della morte del corpo; essa smetterebbe di esistere, proprio come avviene agli animali irrazionali.\nI teologi contemporanei danno diverse spiegazioni al problema dello stato intermedio: per O. Cullmann si tratta di un periodo di sonno, in cui gli addormentati aspettano la resurrezione finale (Psicopannichismo); per Karl Rahner l'anima separata si trova in un periodo di crescita e si prepara per la comunione con l'intero cosmo che avverr\u00e0 quando si riunir\u00e0 al corpo; per L. Boros la resurrezione della carne avviene nell'istante stesso della morte, ma si completa solo con l'avvento del nuovo mondo, capace di ospitare un corpo risorto.\nNell'Islam la sopravvivenza \u00e8 una verit\u00e0 di fede per quanto riguarda la resurrezione finale, mentre sono varie le opinioni sullo stato intermedio prima del giudizio: in ogni caso si afferma che i defunti vengono sottoposti a un interrogatorio nel sepolcro.\nFilosofia.\nIn filosofia con il termine immortalit\u00e0 si intende la condizione di un essere non sottoposto a corruzione e quindi a sopravvivere per sempre.\nIl concetto di immortalit\u00e0 inteso come propriet\u00e0 del vivere per sempre implica la nascita da un essere e pertanto si distingue dal concetto di eternit\u00e0 che esclude da ogni termine di tempo.\nI concetti di immortalit\u00e0 e eternit\u00e0 vengono spesso confusi, sia perch\u00e9 si intende questa come semplice durata indefinita, sia perch\u00e9 si considera come una vera e propria extratemporalit\u00e0.\nLa confusione viene giustificata se si pensa che l'immortalit\u00e0 deve escludere ogni idea di fine e deve perci\u00f2 entrare nell'eternit\u00e0. Si dovr\u00e0 quindi chiamare eternit\u00e0 l'assoluta extratemporalit\u00e0 di un essere esistente \"ab aeterno\";\nimmortale, un essere che, pur avendo avuto origine nel tempo, \u00e8 destinato a superare i limiti della temporalit\u00e0.\nDurante tutta la storia umana molti hanno sperimentato ed espresso il desiderio di vivere per sempre.\nChe forma avesse una vita umana senza fine o indefinitamente lunga, o se fosse veramente possibile, \u00e8 stato l'argomento, per secoli, di una grande quantit\u00e0 di speculazioni, dibattiti e opere d'immaginazione.\nProspettive future.\nDei ricercatori, fra cui Raymond Kurzweil sostengono che l'immortalit\u00e0 fisica sar\u00e0 raggiunta all'incirca nel 2045. Arrestare e invertire l'invecchiamento potrebbe rivelarsi possibile grazie alla nanotecnologia, ma in maniera troppo limitata. \nBisognerebbe sottoporsi a una terapia di ringiovanimento e poi a una di mantenimento che richiederebbero un'enorme disponibilit\u00e0 finanziaria.\nTuttavia \u00e8 bene precisare la differenza tra il risultato raggiunto da queste conquiste e i concetti di immortalit\u00e0 espressi dalla religione e dalla filosofia: in questi ultimi casi l'immortalit\u00e0 \u00e8 intesa come invulnerabilit\u00e0, e la semplice soppressione dell'invecchiamento non la potr\u00e0 garantire: non si morir\u00e0 pi\u00f9 di vecchiaia ma si potr\u00e0 sempre e comunque restare vittime di incidenti, omicidi, malattie non ancora curabili, e di qualunque altro fattore che interferisca mortalmente con l'integrit\u00e0 dell'organismo.\nProgetto SENS.\nAttualmente Aubrey de Grey \u00e8 impegnato nel progetto SENS (Strategies for Engineered Negligible Senescence), che si propone di arrivare a mettere a punto terapie in grado di curare l'invecchiamento. La convinzione di base \u00e8 che l'invecchiamento sia dovuto all'accumularsi, a livello molecolare e cellulare, di effetti collaterali prodotti dal metabolismo e che il metabolismo stesso non \u00e8 in grado di eliminare. L'accumulo di tale \"spazzatura\" fa progressivamente diminuire l'efficienza dell'organismo, finch\u00e9 esso diventa incapace di difendersi dalle malattie o di mantenere in funzione gli organi vitali. La morte \u00e8 semplicemente l'inevitabile effetto ultimo di tale accumulo. Tutto questo probabilmente perch\u00e9 la natura, preoccupandosi della sopravvivenza della specie, ha visto nell'evoluzione una strategia da preferire alla conservazione del singolo individuo, per cui, se da una parte ha progettato un sistema molto efficiente per la riproduzione, dall'altra non ha progettato un metabolismo perfettamente autopoietico, capace cio\u00e8 di ripararsi integralmente e cos\u00ec conservarsi indefinitamente una volta raggiunto il completo sviluppo. L'autopoiesi perfetta \u00e8 riscontrabile invece a livello di specie.\nMolti scienziati definiscono il progetto SENS come pseudoscienza."}
{"id": "717485", "revid": "486946", "url": "https://it.wikipedia.org/wiki?curid=717485", "title": "Sid Meier's Pirates! (1987)", "text": ""}
{"id": "717489", "revid": "869733", "url": "https://it.wikipedia.org/wiki?curid=717489", "title": "Osso sacro", "text": "L'osso sacro \u00e8 un osso impari e asimmetrico, appartenente alla colonna vertebrale. \nIl nome italiano discende direttamente dalla locuzione latina \"os sacrum\" \u00abosso sacro\u00bb, che va a tradurre in maniera inesatta l'espressione del greco antico \"hier\u00f2n ost\u00e9on\" \u00abosso grosso\u00bb, confondendo \"hier\u00f2n\" \u00abgrosso\u00bb con \"ier\u00f3s\" \u00absacro\u00bb. \nStruttura.\nL'osso sacro, impari, \u00e8 un unico osso formato da cinque segmenti ossei fusi tra loro. Ha forma piramidale a base quadrangolare con base superiore e apice inferiore, una faccia anteriore concava, una faccia posteriore convessa e accidentata e due facce laterali che nella porzione inferiore dell'osso, corrispondente alle ultime tre vertebre sacrali, si riducono a margini.\nLa base del sacro presenta al centro una superficie ellittica, corrispondente alla superficie articolare superiore del corpo della prima vertebra sacrale, tramite la quale si articola con il corpo della quinta vertebra lombare.\nSpostandosi lateralmente si trovano due superfici lisce, dette ali del sacro, dirette obliquamente in basso e in avanti che risultano separate dalla faccia anteriore del sacro grazie alla parte sacrale della linea terminale, che lateralmente prosegue con la parte coxale della linea terminale. Al di dietro delle ali del sacro si trovano i processi articolari superiori della prima vertebra sacrale che hanno, alla loro estremit\u00e0 libera, una faccetta articolare, diretta sul piano frontale e orientata posteriormente, per opporsi in giunzione con i processi articolari inferiori della quinta vertebra lombare.\nAl di dietro della superficie articolare superiore del corpo della prima vertebra sacrale, e compreso tra i processi articolari superiore, si trova il foro vertebrale, che viene delimitato posteriormente dalle lamine e dal processo spinoso della prima vertebra sacrale, il foro si presenta di forma triangolare e immette nel canale sacrale (ultima porzione del canale vertebrale), canale che da passaggio al midollo spinale sacrale, sui lati del canale si aprono i fori intervertebrali all'altezza della fusione dei segmenti sacrali contigui, attraverso questi fori passano i nervi spinali sacrali, i cui fasci anteriori escono dai fori sacrali anteriori aperti sulla faccia anteriore del sacro e i cui fasci posteriori escono dai fori sacrali posteriori, il canale sacrale termina in basso appiattito nello \"hiatus sacrale\", apertura posta sulla faccia posteriore del sacro in prossimit\u00e0 dell'apice dovuta all'assenza delle lamine e del processo spinoso a livello degli ultimi due segmenti vertebrali sacrali.\nLa faccia anteriore \u00e8 concava e con superficie liscia, si notano nella sua porzione mediana le quattro linee trasversali che segnano i punti di fusione tra i corpi vertebrali, procedendo lateralmente allo stesso livello delle linee trasversali si incontrano i quattro fori sacrali anteriori, in comunicazione con il canale sacrale, che proseguono lateralmente con delle docce in cui sono accolti i nervi spinali sacrali anteriori.\nNella faccia posteriore, convessa e accidentata, si trova, lungo la linea mediana, una cresta derivante dalla fusione dei processi spinosi dei vari segmenti sacrali detta cresta sacrale media, sempre in posizione mediana, caudalmente alla cresta si trova il suddetto \"hiatus sacrale\" (sbocco del canale vertebrale), in posizione laterale rispetto alla cresta si trovano invece le docce sacrali formate dalla fusione delle lamine vertebrali, ancora lateralmente, per fusione dei processi articolari dei metameri del tratto sacrale si trovano altre due creste meno pronunciate della precedente e definite creste sacrali articolari, che terminano in alto con i processi articolari superiori del sacro e inferiormente con i corni sacrali, atti ad articolarsi con i corni coccigei.\nProcedendo lateralmente si trovano poi i fori sacrali posteriori (meno ampi di quelli anteriori) che danno passaggio ai nervi spinali sacrali posteriori, infine nelle porzioni pi\u00f9 laterali della faccia dorsale del sacro si trovano le creste laterali generate dall'unione dei processi mammillari e accessori.\nOgni faccia laterale del sacro presenta nella sua porzione antero-superiore una faccetta articolare, detta faccetta auricolare, che mette in giunzione il sacro con le ossa dell'anca, posteriormente alla faccetta auricolare si trova la tuberosit\u00e0 sacrale, sulla quale prendono inserzione diverse strutture legamentose, queste due formazioni sono situate all'altezza delle prime due vertebre sacrali, la restante parte delle facce laterali si riduce a margine.\nL'apice del sacro, infine, ha una faccetta articolare di forma ellittica che si articola con la faccetta articolare situata nella base del coccige.\nInserzioni muscolari.\nLa superficie anteriore o pelvica d\u00e0 inserzione da ciascun lato al muscolo piriforme. L'area supero-laterale contigua alla superficie articolare con l'ileo d\u00e0 invece inserzione al muscolo iliaco.\nLa superficie posteriore d\u00e0 invece inserzione, lungo un'area a forma di U fra i processi spinosi e i tubercoli trasversi che ricopre, al muscolo sacro-spinale che ricopre il muscolo multifido che origina dalla superficie interposta. Verso il versante infero-latera si inserisce invece il grande gluteo."}
{"id": "717491", "revid": "1924342", "url": "https://it.wikipedia.org/wiki?curid=717491", "title": "Super Trouper (singolo)", "text": "Super Trouper \u00e8 un singolo del gruppo musicale svedese ABBA, pubblicato nel 1980 come primo estratto dall'album \"Super Trouper\".\nDescrizione.\n\"Souper Trouper\" \u00e8 stata scritta da Benny Andersson e Bj\u00f6rn Ulvaeus. Quando fu realizzato l'album \"Super Trouper\" erano gi\u00e0 state inclusi nove brani; tuttavia fu reso necessaria la registrazione di una decima canzone, che gli autori realizzarono nel giro di pochi giorni: si trattava proprio di \"Super Trouper\". La voce principale \u00e8 quella di Anni-Frid Lyngstad.\nIl termine \"Super Trouper\" identifica un celebre modello di faro seguipersone professionale, detto anche occhio di bue.\nIl singolo \u00e8 stato pubblicato in formato 7\" nel 1980 da numerose etichette discografiche in Europa e nel resto del mondo, tra cui Polar, Epic, Polydor e Atlantic, con sul retro il brano \"The Piper\", anch'essa opera del duo Benny-Bjorn. Un'altra edizione del disco pubblicata dalla Atlantic per il mercato statunitense sempre in formato 7\", riporta invece sul lato B il brano \"Lay All Your Love On Me\". Nel 2005 il singolo \u00e8 stato ristampato in formato CD per il mercato olandese con sul lato B una versione del brano \"On And On And On\" registrata dal vivo al \"Dick Cavett Show\". Questa edizione \u00e8 stata stampata in tiratura limitata a 1670 esemplari come omaggio per il ventesimo anniversario dell'Official International ABBA Fan Club di Roosendaal.\n\"Super Trouper\" \u00e8 stato l'ultimo singolo degli ABBA a raggiungere il vertice della classifica britannica dei singoli pi\u00f9 venduti. Ha goduto di ottima popolarit\u00e0 in mezza Europa, piazzandosi alla vetta in Belgio, Germania Ovest, Irlanda, Paesi Bassi e nella top 10 in Norvegia, Austria, Svizzera, Francia, Finlandia e Spagna.\nCover (parziale).\nLa title track del singolo, \"Souper Trouper\", conta almeno una sessantina di cover"}
{"id": "717493", "revid": "1522738", "url": "https://it.wikipedia.org/wiki?curid=717493", "title": "Nino Burjanadze", "text": "Biografia.\nLaureata in diritto all'Universit\u00e0 di Tbilisi nel 1986 in epoca sovietica, complet\u00f2 il suo dottorato di ricerca in diritto internazionale presso l'Universit\u00e0 di Mosca nel 1990 e nel 1991 divenne professore associato di questa materia presso l'Universit\u00e0 di Tbilisi.\nIn Parlamento.\nEletta in Parlamento il 22 novembre 1995 nelle liste della vittoriosa \"Unione dei Cittadini della Georgia\", partito fondato e guidato da Eduard Shevardnadze, contestualmente eletto presidente (e rieletto nel 1999), con David Chantladze e finanziato dal padre della Burdzhanadze, Anzor, un imprenditore.\nIn quanto partito modernizzatore di centro-destra attrasse vari giovani riformatori (Mikheil Saak'ashvili, Zurab Zhvania, la stessa Burjanadze) che tuttavia se ne distaccarono progressivamente a causa della endemica corruzione fondando propri partiti (Saak'ashvili nel settembre 2001, Zhvania e Burdzhanadze nel giugno 2002), tutti favorevoli all'integrazione nella NATO e nell'Unione europea.\nPresidente del parlamento della Georgia dal novembre 2001 (data delle dimissioni di Zhvania) al giugno 2008, fu presidente provvisorio della Georgia dal 23 novembre 2003 al 25 gennaio 2004 dopo le dimissioni di Eduard Shevardnadze in seguito alla contestazione dei risultati delle elezioni presidenziali.\nIn seguito all'elezione del presidente Mikheil Saak'ashvili, Burdzhanadze riprese il posto di presidente del parlamento georgiano. Ha riassunto la carica di presidente provvisorio dal 25 novembre 2007 al 5 gennaio 2008 quando Saak'ashvili \u00e8 stato nuovamente eletto a presidente della Georgia. Burdzhanadze annunci\u00f2 la sua intenzione di non ripresentarsi alle elezioni parlamentari del 21 maggio 2008 e di fondare un \"think tank\". Il 27 ottobre 2008, all'indomani della guerra dell'Ossezia del Sud del 2008 tra Russia e Georgia, Burjanadze ha annunciato l'istituzione di \"un partito di opposizione netto\" chiamato Movimento Democratico - Georgia Unita. \nIl 23 marzo 2009, il ministero dell'Interno georgiano ha confermato che 10 degli attivisti del partito di Burdzhanadze, Movimento Democratico-Georgia Unita, erano stati arrestati. Burdzhanadze ha accusato Mikheil Saak'ashvili di aver organizzato gli arresti per intimidire l'opposizione. Burdzhanadze ha detto anche che gli arresti hanno segnato l'inizio di una \"campagna punitiva\" del governo contro l'opposizione.\nProteste del 2011.\nLe proteste guidate da Burzhanadze sono iniziate il 21 maggio 2011 quando oltre 10.000 georgiani hanno assistito a una manifestazione a Tbilisi chiedendo le dimissioni del presidente georgiano Mikheil Saak'ashvili. Nella citt\u00e0 sud-occidentale di Batumi si sono verificate anche manifestazioni con alcuni manifestanti che hanno tentato di entrare nell'edificio della televisione. Nino Burjanadze \u00e8 stata una figura di primo piano nelle proteste. I manifestanti a Batumi si sono scontrati brevemente con la polizia. Il 26 maggio a mezzanotte la polizia georgiana ha iniziato a reprimere le proteste con gas lacrimogeni e proiettili di gomma. Molti giornalisti e anziani sono stati picchiati e alcuni oppositori sono scomparsi. L'anno successivo, il partito al governo ha perso le elezioni parlamentari. \nSi \u00e8 candidata nelle elezioni presidenziali dell'ottobre 2013 arrivando terza con il 10% dei voti su un totale di ventidue candidati.\nVita privata.\nBurjanadze \u00e8 sposata con Badri Bitsadze, l'ex capo del Dipartimento per la difesa del confine di stato georgiano. Hanno due figli."}
{"id": "717498", "revid": "729019", "url": "https://it.wikipedia.org/wiki?curid=717498", "title": "Osso sfenoide", "text": "L'osso sfenoide \u00e8 un osso del neurocranio, impari e mediano. La sua forma assomiglia in qualche modo a quella di una farfalla o a quella di un pipistrello con le ali estese. Partecipa alla formazione della base cranica nella sua porzione media, di fronte all'osso temporale e alla parte basilare dell'osso occipitale. Esso contribuisce anche a formare la cavit\u00e0 orbitaria e parte del tetto della cavit\u00e0 nasale.\nAspetto.\nLo sfenoide \u00e8 suddivisibile in varie porzioni:\nCorpo.\nIl corpo \u00e8 di forma cubica e contiene al suo interno due ampie cavit\u00e0 pneumatiche (contenenti aria), dette seni sfenoidali, separati da un setto osseo. Essendo di forma cubica, in esso si possono individuare sei facce: tre endocraniche (la superiore e le due laterali), due esocraniche (l'inferiore e l'anteriore) e una che si articola con l'osso occipitale per formare l'articolazione sfeno-occipitale (la posteriore). Al suo interno \u00e8 scavato il seno sfenoidale.\nLa \"faccia superiore\" del corpo presenta anteriormente una spina prominente, la \"spina etmoidale\", che si articola con la lamina cribrosa dell'osso etmoide. Posteriormente a questa si ha una superficie liscia, leggermente rilevata medialmente e solcata da ciascun lato dall'impronta dei lobi olfattivi dell'encefalo. Questa superficie \u00e8 limitata posteriormente da una cresta, che forma il margine anteriore di uno stretto solco trasversale, il \"solco del chiasma\" (o \"solco prechiasmatico\"), posterosuperiormente al quale \u00e8 situato il chiasma ottico. Il solco termina da ciascun lato nel foro ottico, che permette il passaggio del nervo ottico e dell'arteria oftalmica nella cavit\u00e0 orbitaria.\nDietro al solco chiasmatico si ha una rilevatezza, il \"tubercolo della sella\" e posteriormente a questo una profonda depressione che prende il nome di sella turcica, di cui la porzione pi\u00f9 profonda ospita l'ipofisi (o ghiandola pituitaria) ed \u00e8 perci\u00f2 detta \"fossa ipofisaria\". Il confine anteriore della sella turcica \u00e8 completato da due piccole eminenze, una per ciascun lato, dette \"processi clinoidei medi\", mentre il margine posteriore \u00e8 costituito da una lamina quadrilatera di osso, detta \"dorso della sella\", che termina a livello dei suoi angoli superiori in due tubercoli, detti \"processi clinoidei posteriori\", la cui forma e dimensione variano considerevolmente da individuo a individuo. Questi rendono pi\u00f9 profonda la sella e danno attacco al tentorio cerebellare.\nDa ciascun lato del dorso della sella si ha un'incisura per il passaggio del nervo abducente, e al di sotto dell'incisura si ha un processo aguzzo, il \"processo petroso\", che si articola con l'apice della porzione petrosa dell'osso temporale, a formare il margine mediale del foro lacero. Posteriormente al dorso della sella si ha una depressione poco profonda, il \"clivo\", che si porta obliquamente verso la porzione basilare dell'occipitale, con cui \u00e8 posto in continuit\u00e0. Supporta la porzione rostrale del ponte di Varolio.\nLe \"facce laterali\" del corpo sono unite con le grandi ali e con le lamine pterigoidee mediali. Al di sopra della radice di ogni grande ala si ha un ampio solco, incurvato in modo da assomigliare vagamente a una lettera \"f\" corsiva. Esso prende il nome di \"solco\" (o \"doccia\") \"carotideo\" e ospita la arteria carotide interna e il seno cavernoso. Lungo la parte posteriore del margine laterale di questo solco, nell'angolo tra il corpo e la grande ala, \u00e8 situata una cresta ossea, detta \"lingula sfenoidale\".\nLa \"faccia posteriore\", di forma quadrilatera, \u00e8 unita, durante l'infanzia e l'adolescenza, alla porzione basilare dell'osso occipitale da una lamina di cartilagine. Tra il diciottesimo e il venticinquesimo anno di et\u00e0 essa va incontro a sinostosizzazione. L'ossificazione procede in senso craniocaudale.\nLa \" faccia anteriore\" del corpo presenta, lungo la linea sagittale mediana, una cresta verticale, detta \"cresta sfenoidale\", che si articola con la lamina perpendicolare dell'osso etmoide e forma parte del setto nasale, continuandosi sulla faccia inferiore con il \"rostro sfenoidale\". Da ciascun lato della cresta si ha un'apertura irregolare che sbocca nel corrispondente seno sfenoidale. Questi seni sono due cavit\u00e0 irregolari e ampie, separate l'una dall'altra da un setto osseo, comunemente incurvato da uno dei due lati. Variano considerevolmente in forma e dimensioni e sono raramente simmetrici. Spesso sono suddivisi ulteriormente da lamine ossee irregolari. Occasionalmente si estendono all'interno della porzione basilare dell'occipitale, raggiungendo quasi il foro occipitale. Il loro sviluppo comincia prima della nascita e la loro dimensione \u00e8 considerevole gi\u00e0 a sei anni di et\u00e0. Sono parzialmente chiusi, anteroinferiormente, da due sottili lamine incurvate di osso, le \"conche sfenoidali\" (o \"cornetti di Bertin\"), che lasciano nel cranio articolato un'apertura tondeggiante nella porzione superiore di ogni seno, attraverso la quale pu\u00f2 comunicare con la porzione superoposteriore della cavit\u00e0 nasale e, occasionalmente, con le cellette etmoidali. Al di sotto di questa lamina ossea, lateralmente, si osserva il \"processo vaginale\", protuberanza separante due solchi. Questo processo vaginale forma insieme al solco mediale il \"canale vomerovaginale\", insieme al solco laterale, il \"canale palatovaginale\".\nIl margine laterale della superficie anteriore \u00e8 seghettato e si articola con la lamina papiracea dell'etmoide, completando le cellette etmoidali posteriori. Il margine inferiore si articola con il processo orbitale dell'osso palatino e quello superiore con la lamina orbitale dell'osso frontale.\nLa \"superficie inferiore\" presenta, lungo la linea mediana, una spina ossea triangolare, il \"rostro sfenoidale\", che si continua cranialmente con la cresta sfenoidale, ed \u00e8 accolto da una profonda fissura tra le ale del vomere, con cui si articola in schindilesi.\nGrandi ali.\nLe \"grandi ali\" dello sfenoide sono due robusti processi ossei che si protendono in avanti e lateralmente. Sono fortemente concave superoposteriormente. La parte posteriore di ciascuna di esse forma un processo triangolare che si colloca nell'angolo tra le porzioni squamosa e petrosa dell'osso temporale, e presenta al proprio apice un processo diretto verso il basso, detto \"spina dello sfenoide\".\nLa \"faccia superiore\" (o \"cerebrale\" o \"endocranica\") forma parte della fossa cranica media, \u00e8 notevolmente concava e presenta depressioni per le circonvoluzioni del lobo temporale dell'encefalo. Mostra un gran numero di fori:\nLa \"faccia laterale\" (o \"esocranica\") \u00e8 convessa e divisa in due parti dal margine zigomatico, permettendo di individuare una faccia orbitaria e una temporale.\nLa \"superficie temporale\" e suddivisa in due porzione da una cresta trasversa, detta \"cresta infratemporale\":\nLa superficie laterale presenta le aperture esterne dei fori ovale e spinoso e, nella sua parte posteriore, presenta la \"spina sfenoidale\", che \u00e8 frequentemente solcata lungo la sua superficie mediale dal passaggio della corda del timpano (un nervo). Alla spina sfenoidale sono attaccati il legamento sfenomandibolare e il muscolo tensore del velo palatino.\nMedialmente all'estremit\u00e0 anteriore della cresta infratemporale si nota un processo triangolare che ha la funzione di aumentare la superficie di origine del muscolo pterigoideo esterno. Da questo processo si diparte inferomedialmente, sulla faccia anteriore della lamina pterigoidea laterale, una cresta che forma il limite anteriore della superficie infratemporale e, nel cranio intatto, il confine posteriore della fessura pterigomascellare.\nLa \"superficie orbitale\" \u00e8 liscia e di forma quadrilatera, diretta anteromedialmente a formare la porzione posteriore della parete laterale della cavit\u00e0 orbitaria. Il suo margine superiore, dentellato, si articola con la lamina orbitaria dell'osso frontale. Quello inferiore, arrotondato, costituisce il margine posterolaterale della fessura orbitaria inferiore. Il margine mediale, tagliente, forma il confine inferiore della fessura orbitaria superiore e presenta nel centro un piccolo tubercolo che d\u00e0 origine al muscolo retto laterale dell'occhio. Nella porzione superiore di questo margine si ha un'incisura per la trasmissione di una branca ricorrente dell'arteria lacrimale. Al di sotto dell'estremit\u00e0 mediale sella fessura orbitaria superiore si ha una superficie che presenta molti solchi e forma la superficie anteriore della fossa pterigopalatina, con la discontinuit\u00e0 del foro rotondo. Il margine laterale \u00e8 seghettato e si articola con l'osso zigomatico.\nIl margine posteriore della grande ala, che si estende dal corpo alla spina sfenoidale, \u00e8 irregolare. La sua met\u00e0 mediale forma il confine anteriore del foro lacero e presenta l'apertura posteriore del canale pterigoideo, per il passaggio dell'arteria e del nervo corrispondenti. La met\u00e0 laterale si articola tramite sincondrosi con la porzione petrosa del temporale e, tra le due ossa sulla superficie caudale del cranio, si ha il \"solco della tuba uditiva\", che accoglie la porzione cartilaginea della stessa.\nDavanti alla spina il margine presenta una superficie concava e seghettata, assottigliata alle spese del tavolato interno verso il basso e di quello esterno verso l'alto, per l'articolazione con la squama dell'osso temporale. All'estremit\u00e0 della grande ala si trova una porzione triangolare, assottigliata alle spese della superficie interna, per l'articolazione con l'angolo sfenoidale dell'osso parietale. Questa regione \u00e8 detta pterion.\nMedialmente a esso si ha una superficie triangolare, seghettata, per l'articolazione con l'osso frontale. Questa superficie \u00e8 in continuit\u00e0 medialmente con il margine affilato che forma il confine inferiore della fessura orbitaria superiore, e lateralmente con il margine dentellato per l'articolazione con l'osso zigomatico.\nPiccole ali.\nLe \"piccole ali\" sono due sottili lamine triangolari, che originano dalla porzione anterosuperiore del corpo dell'osso e, portandosi lateralmente, terminano con estremit\u00e0 appuntite.\nLa \"superficie superiore\" di ogni ala \u00e8 piatta e supporta parte del lobo frontale omolaterale dell'encefalo. La \"superficie inferiore\" forma la porzione posteriore del tetto dell'orbita e costituisce il confine craniale della fessura orbitaria superiore. Questa \u00e8 un'interruzione di forma triangolare e permette la comunicazione tra la cavit\u00e0 della scatola cranica e la cavit\u00e0 orbitaria. Medialmente \u00e8 limitata dal corpo dello sfenoide, superiormente dalla piccola ala, inferiormente dal margine mediale della superficie orbitaria della grande ala, ed \u00e8 completata lateralmente dall'osso frontale. Permette il passaggio dei nervi oculomotore, trocleare e abducente, delle tre branche del nervo oftalmico (del nervo trigemino, di alcuni filamenti provenienti dal plesso cavernoso del sistema nervoso simpatico, della branca orbitale dell'arteria meningea media, di una branca ricorrente dell'arteria lacrimale verso la dura madre, e della vena oftalmica).\nIl margine anteriore \u00e8 seghettato e si articola con l'osso frontale. Quello posteriore, invece, \u00e8 liscio e arrotondato ed \u00e8 accolto nella scissura laterale del telencefalo (o \"scissura di Silvio\"). L'estremit\u00e0 mediale di questo margine forma il \"processo clinoideo anteriore\" (uno per parte), che d\u00e0 attacco al tentorio cerebellare ed \u00e8 talvolta unito al processo clinoideo medio da una spicola ossea. Quando ci\u00f2 accade, la terminazione del solco per l'arteria carotide interna \u00e8 convertita in un foro, detto \"carotico-clinoideo\".\nCiascuna piccola ala \u00e8 connessa al corpo dello sfenoide da due radici: la superiore \u00e8 sottile e piatta, l'inferiore \u00e8 spessa e triangolare. Tra le due radici \u00e8 posto il foro ottico, per la trasmissione del nervo ottico e dell'arteria oftalmica.\nProcessi pterigoidei.\nI \"processi pterigoidei\", uno per ciascun lato, discendono perpendicolarmente dalla regione in cui il corpo si unisce alla grande ala (presso la faccia inferiore). Ogni processo consiste di due lamine: una mediale e una laterale, le cui porzioni superiori sono fuse anteriormente. Un solco verticale, detto \"solco pterigopalatino\" discende anteriormente alla linea di fusione. Le lamine, caudalmente, sono separate da una fenditura, detta \"incisura pterigoidea\", i cui margini sono irregolari e si articolano con il processo piramidale dell'osso palatino, che la completa anteriormente.\nLa faccia esterna della lamina laterale, dove ha origine il muscolo pterigoideo esterno, costituisce la parete mediale della fossa infratemporale. Le due lamine divergono dorsalmente e racchiudono tra loro una fossa a forma di V, detta \"fossa pterigoidea\". La faccia interna della lamina laterale presenta l'origine del muscolo pterigoideo interno. Al di sopra di questa fossa si ha una piccola depressione ovale, poco profonda, che prende il nome di \"fossa scafoidea\", che d\u00e0 origine al muscolo tensore del velo palatino, che scende dapprima verticalmente per poi piegare medialmente intorno all'uncino pterigoideo, parte terminale della lamina mediale, palpabile anche nella parte supero postero laterale della cavit\u00e0 orale, a livello del secondo dente molare. La superficie mediale della lamina mediale, invece, delimita la parete posteriore delle cavit\u00e0 nasali.\nLa superficie anteriore del processo pterigoideo \u00e8 ampia e triangolare presso la sua radice, dove va a formare la parete posteriore della fossa pterigopalatina e presenta l'orifizio anteriore del canale pterigoideo.\nLegamenti.\nI pi\u00f9 importanti sono:\nQuesti legamenti si ossificano occasionalmente.\nOssificazione.\nFino al settimo o all'ottavo mese di vita fetale il corpo dello sfenoide consiste di due porzioni: una di fronte al tubercolo della sella, detta \"presfenoide\", con cui sono continue le piccole ali; l'altra, che comprende la sella turcica e il dorso della sella, detta \"postsfenoide\", con cui sono associate le grandi ali e i processi pterigoidei.\nLa porzione pi\u00f9 grande dell'osso va incontro a ossificazione cartilaginea. Sono presenti quattordici centri in tutto, sei per il presfenoide e otto per il postsfenoide.\nAttorno alla nona settimana di vita fetale appare un centro di ossificazione per ognuna delle piccole ali (\"orbitosfenoidi\") appena lateralmente al foro ottico. Poco dopo appaiono altri due nuclei nella parte presfenoidale del corpo dell'osso.\nLe conche sfenoidali si sviluppano ciascuna da un centro, che fa la sua comparsa attorno al quinto mese. Alla nascita consistono di piccole lamine triangolari e non \u00e8 che al terzo anno di vita che diventano incavate e a forma di cono. Attorno al quarto anno si fondono con i labirinti etmoidali e tra il nono e il dodicesimo con lo sfenoide.\nI primi nuclei di ossificazione sono quelli delle grandi ali (\"alisfenoidi\"). Uno fa la sua comparsa in ciascuna ala tra il foro rotondo e il foro ovale attorno all'ottava settimana. La lamina orbitaria e quella parte dello sfenoide locata nella fossa temporale, cos\u00ec come la lamina pterigoidea laterale, vanno incontro a ossificazione intramembranosa.\nPoco dopo, appaiono i centri per la porzione postsfenoidale del corpo, uno per ciascun lato della sella turcica, e si fondono assieme attorno alla met\u00e0 della vita fetale. Ogni lamina pterigoidea mediale (eccezion fatta per l'uncino) va incontro a ossificazione intramembranosa, e il suo centro appare probabilmente tra la nona e la decima settimana. L'uncino pterigoideo si trasforma in cartilagine durante il terzo mese e quasi immediatamente va incontro a ossificazione. La lamina mediale si unisce a quella laterale attorno al sesto mese.\nCirca al quarto mese appare un centro per ogni lingula, che si unisce rapidamente al resto dell'osso.\nIl presfenoide si unisce al postsfenoide attorno all'ottavo mese e alla nascita l'osso consiste di tre porzioni: una centrale, comprendente il corpo e le piccole ali, e due laterali, ognuna comprendente una grande ala e il corrispettivo processo pterigoideo.\nDurante il primo anno di vita postnatale le grandi ali si uniscono al corpo, e le piccole ali si estendono verso l'interno, al di sopra della parte anteriore del corpo. Incontrandosi presso la linea mediana, formano una superficie liscia rilevata, detta \"jugum sfenoidale\". Entro il venticinquesimo anno di et\u00e0 lo sfenoide e l'occipitale sono completamente fusi tra loro.\nTra il pre e il postsfenoide sono occasionalmente riscontrabili i residui di un canale, il \"canale craniofaringeo\", attraverso cui, nella primissima vita fetale, pu\u00f2 passare il diverticolo ipofisario dell'ectoderma buccale.\nI seni sfenoidali sono presenti come piccole cavit\u00e0 alla nascita, ma non raggiungono il loro sviluppo completo fino alla fine della pubert\u00e0.\nNegli altri animali.\nL'osso sfenoide degli esseri umani \u00e8 omologo a un gruppo di ossa che sono spesso separate negli altri animali e che sono disposte in maniera complessa.\nNei primitivi Sarcopterygii e nei tetrapodi, le ossa pterigoidee erano \"ossa appiattite\", simili ad ali, che andavano a formare la maggior parte del tetto della cavit\u00e0 orale. Al di sopra delle ossa pterigoidee erano poste le \"ossa epipterigoidee\", che formavano parte di un'articolazione flessibile tra la scatola cranica e la regione palatina, oltre a estendere una barra ossea verticale verso la volta cranica. Tra le ossa pterigoidee era collocato un osso sottile e allungato, detto \"osso parasfenoide\", che si estendeva anch'esso per parte della superficie inferiore della scatola cranica e si connetteva, nella sua estremit\u00e0 anteriore con un \"osso sfenetmoide\", che aiutava a proteggere i nervi olfattivi. Infine, l\"'osso basisfenoide\" costituiva parte della base cranica e giaceva immediatamente al di sopra del parasfenoide.\nA parte la perdita delle ossificazioni anteriori al basisfenoide (cio\u00e8 dello sfenetmoide), questo schema \u00e8 ampiamente mantenuto nei rettili, sebbene con alcune modificazioni individuali. Negli uccelli le ossa epipterigoidee sono assenti (come nei coccodrilli) e quelle pterigoidee sensibilmente ridotte. Gli anfibi tuttora viventi hanno un cranio relativamente semplificato in questa regione: un ampio parasfenoide forma la base cranica, gli pterigoidei sono relativamente piccoli e tutte le altre ossa correlate, con l'eccezione dell'osso sfenetmoidale, sono assenti.\nNei mammiferi, queste varie ossa sono spesso (ma non sempre) fuse in una singola struttura, lo sfenoide. Il basisfenoide forma la parte posteriore della base, mentre i processi pterigoidei rappresentano le ossa pterigoidee. Gli epipterigoidi si sono estesi nella parete del cranio e sono detti alisfenoidi quando sono separati nei mammiferi, e formano le grandi ali quando invece sono fusi in una struttura pi\u00f9 ampia. L'osso sfenetmoide si costituisce come tre ossa: le piccole ali e la parte anteriore della base. Queste due parti dell'osso sfenetmoide possono essere distinte come orbitosfenoidi e presfenoide, rispettivamente, sebbene ci sia spesso un certo grado di fusione tra esse. Solo il parasfenoide sembra essere completamente assente nei mammiferi.\nNel cane lo sfenoide \u00e8 rappresentato da otto ossa: basisfenoide, alisfenoidi, presfenoide, orbitosfenoidi, pterigoidi."}
{"id": "717502", "revid": "125154148", "url": "https://it.wikipedia.org/wiki?curid=717502", "title": "Trifone martire", "text": " \u00c8 venerato come santo da tutte le Chiese che ammettono il culto dei santi.\nAgiografia.\nIl racconto agiografico pi\u00f9 antico su Trifone risale all'VIII secolo; in esso Trifone \u00e8 presentato come un giovane pastore di oche, capace di operare guarigioni ed esorcismi. \nSecondo la tradizione orientale, Trifone - che sin da fanciullo era dedito alle letture sacre e alle preghiere - fu arrestato e torturato per non aver obbedito all'editto imperiale che prescriveva di onorare gli d\u00e8i pagani. Sub\u00ec il martirio per decapitazione a Nicea (in Asia Minore) all'et\u00e0 di diciotto anni, il 2 febbraio del 250.\nIl culto.\nLa memoria liturgica di san Trifone \u00e8 riportata nel Martirologio Romano alla data del 1\u00ba febbraio: \nNel VI secolo, a Costantinopoli, c'erano due basiliche intitolate al santo, la prima voluta dall'imperatore Giustiniano (565) e la seconda dall'imperatore Giustino II (578).\nA Cattaro la cattedrale, dedicata a San Trifone, conserva la testa e parte del corpo del santo. Fin dal IX secolo, la festa si celebra il 3 febbraio, da quando la \"Confraternita Marinereza\" di Cattaro compr\u00f2 nell'anno 809 il corpo di Trifone da marinai veneziani che stavano portando a Venezia le reliquie del santo trafugate a Costantinopoli. La nave si ferm\u00f2 a Rose, all'entrata del golfo di Cattaro, e siccome non poteva ripartire per il maltempo, si pens\u00f2 che era volont\u00e0 del santo voler rimanere a Cattaro. \nAnche a Roma verso la fine del X secolo fu costruita una chiesa in Campo Marzio, \"San Trifone in Posterula\", distrutta alla met\u00e0 del Settecento per l'ampliamento dell'attuale chiesa di Sant'Agostino.\nSan Trifone \u00e8 tenuto in grande considerazione dai contadini per la salvaguardia delle coltivazioni dalle invasioni di cavallette, dalle infestazioni di rettili, insetti e altre specie di animali nocivi. Probabilmente questa tradizione si \u00e8 poi propagata anche nel Meridione d'Italia, dove tra il Cinquecento e gli inizi del Novecento si sono moltiplicati i luoghi dove, in seguito ad invasioni di cavallette, le popolazioni si sono votate alla protezione del santo. \nIn Bulgaria, in Macedonia e in altre zone dei Balcani di tradizione cristiano-ortodossa, san Trifone \u00e8 il patrono dei vinicoltori (il nome locale \u00e8 \"Sveti Trifon Zarezan\"); viene celebrato il 14 febbraio con feste all'aperto molto popolari.\nSan Trifone \u00e8 venerato come Patrono anche a Alessano, Cerignola e come co-patrono a Pulsano, Marzano di Nola, Onano, Cattaro, Adelfia.\nA Tramonti (Sa), nella frazione di Cesarano, nella chiesa di S. Maria Assunta si venera la preziosa reliquia del santo martire Trifone ,cio\u00e8 il braccio e una parte del dito mignolo sinistro. La statua \u00e8 formata da un busto bronzeo del '600 , con una cassetta sottostante contenente le sacre ossa. Il giorno 10 novembre si tengono i festeggiamenti con una solenne processione-fiaccolata accompagnata dalla banda musicale e dai fuochi d'artificio."}
{"id": "717505", "revid": "729019", "url": "https://it.wikipedia.org/wiki?curid=717505", "title": "Osso temporale", "text": "L'osso temporale \u00e8 un osso pari e simmetrico che forma la base della scatola cranica e, in piccola parte, la volta. \u00c8 situato tra l'osso parietale, collocato al di sopra, l'osso sfenoide, posto davanti a esso, e l'osso occipitale, situato dietro.\nL'osso temporale contiene al suo interno e protegge la coclea e i canali semicircolari, organi deputati rispettivamente all'udito e all'equilibrio, in una cavit\u00e0 denominata labirinto; al suo interno contiene inoltre gli ossicini dell'udito, posti in una cavit\u00e0 posta lateralmente al labirinto, detta cavo del timpano, separata dal canale auricolare esterno dalla membrana del timpano.\nIl nome deriva da tempia, regione del cranio che contribuisce a formare.\nAspetto.\nNella sua conformazione definitiva l'osso appare costituito essenzialmente da tre parti:\nLa squama \u00e8 una lamina distribuita nella faccia laterale della volta cranica. La faccia esterna (o \"temporale\") \u00e8 leggermente convessa e liscia e presenta solchi per \"l'arteria temporale media\". Dalla parte inferiore della squama si diparte una struttura ossea a forma di ponte, il \"processo zigomatico\", che si articola a un processo analogo appartenente all'osso zigomatico, il \"processo temporale\"; insieme, i due processi formano l\"'arcata zigomatica\".\nIl processo zigomatico origina da due radici: trasversa e orizzontale. Tra le due radici si trova una profonda cavit\u00e0 rivolta inferiormente, la \"fossa mandibolare\". Questa \u00e8 suddivisa, dalla \"fessura petrotimpanica\", in una parte anteriore e in una posteriore.\nPosteroinferiormente alla parte squamosa si osserva, nella faccia esterna del temporale, il \"processo mastoideo\". Questo ha forma di un tronco di cono, ha una superficie rugosa da cui origina il muscolo sternocleidomastoideo e presente alcuni fori; il pi\u00f9 rilevante \u00e8 il \"foro mastoideo\", che d\u00e0 passaggio alla \"vena emissaria mastoidea\". Sulla faccia mediale del processo mastoideo sono presenti due solchi: l\"'incisura mastoidea\", il pi\u00f9 ampio, posto lateralmente, che accoglie il ventre posteriore del muscolo digastrico; il\" solco per l'arteria occipitale\", posto medialmente e meno profondo. Internamente il processo mastoideo \u00e8 scavato da numerose cavit\u00e0, dette \"celle mastoidee\", che comunicano sia tra di loro sia con il cavo del timpano.\nLa faccia interna della squama (o \"cerebrale\") \u00e8 lievemente concava e presenta alcuni solchi per i rami dell\"'arteria meningea media\". Al limite inferiore \u00e8 visibile la \"fessura petrosquamosa\". Nella faccia interna della regione mastoidea decorre il \"solco per il seno sigmoideo\", la continuazione del \"solco per il seno trasverso\".\nLa parte petrosa ha la forma di una piramide quadrangolare e vi si possono individuare una base, un apice, quattro margini e quattro facce (faccia anteriore, posteriore, anteroinferiore e inferiore). La base \u00e8 rivolta all'esterno e coincide col meato acustico esterno. L'apice presenta l\"'apertura interna del canale carotideo\". La faccia anteriore, medialmente alla fessura petrosquamosa, presenta una sottile lamina ossea, il \"tegmen tympani\", che chiude in alto la cavit\u00e0 del timpano. Pi\u00f9 medialmente \u00e8 visibile \"l'eminenza arcuata\" mentre in vicinanza dell'apice \"l'impronta trigeminale\", una piccola depressione per il ganglio del nervo trigemino. La faccia posteriore presenta il \"foro acustico interno\" che d\u00e0 al \"meato acustico interno\". Questo \u00e8 suddiviso dall'incrocio di una \"cresta trasversale\" e di una \"verticale\" in quattro aree. La faccia anteroinferiore della piramide del temporale corrisponde nei suoi due terzi laterali alla fossa mandibolare. La faccia inferiore, infine, presenta: il \"foro stilomastoideo\", attraversato dal \"nervo faciale\" e il lungo e appuntito \"processo stiloideo\". Quest'ultimo \u00e8 il punto di partenza del \"muscolo stiloglosso\", \"stilofaringeo\" e \"stiloioideo\". Anteromedialmente al processo stiloideo \u00e8 visibile la \"fossa giugulare\" e davanti a questa \"l'apertura esterna del canale carotideo\".\nLa parte timpanica \u00e8 posta sotto alla squama ed esternamente alla parte petrosa. Ha forma di un anello incompleto che delimita il meato acustico esterno e partecipa alla formazione del cavo del timpano e dell'orifizio d'ingresso della tuba uditiva.\nOssificazione.\nI primi abbozzi dell'osso temporale sono: periotico, squamoso, timpanico, timpanoiale e stiloiale. La fusione dei vari abbozzi si completa nei primi mesi dopo la nascita."}
{"id": "717511", "revid": "247222", "url": "https://it.wikipedia.org/wiki?curid=717511", "title": "Conduttrice", "text": ""}
{"id": "717512", "revid": "729019", "url": "https://it.wikipedia.org/wiki?curid=717512", "title": "Sindrome di Uner Tan", "text": "La sindrome di Uner Tan \u00e8 una malattia genetica che si manifesta con il quadrupedalismo.\nLa famiglia Ulas.\nLa sindrome di Uner Tan \u00e8 molto nota per via delle possibili implicazioni dal punto di vista antropologico. In una famiglia della Turchia meridionale 5 dei 19 figli sono affetti dalla sindrome. La famiglia Ulas \u00e8 stata oggetto di un documentario della televisione inglese BBC nel 2006.\nI soggetti hanno capacit\u00e0 intellettive molto limitate, con un vocabolario di circa 100 parole e una ridotta coscienza di s\u00e9 e dell'ambiente che li circonda. Sebbene siano capaci di rimanere con fatica in piedi eretti sulle gambe, non riescono a camminare in questa posizione, ma devono sempre appoggiarsi con le mani a terra.\nAlcuni scienziati, incluso il fisiologo turco Uner Tan, che ha individuato la sindrome, ritengono che le caratteristiche di questi individui siano analoghe a quelle dei progenitori di Homo sapiens prima del passaggio al bipedismo. I soggetti hanno un'andatura quadrupede molto spedita, ma a differenza dei primati quadrupedi appoggiano il peso del corpo non sulle nocche ma sul palmo della mano, con le dita sollevate dal terreno. \u00c8 stato suggerito che questo avrebbe potuto rappresentare un vantaggio evolutivo sugli altri primati quadrupedi, visto che permette di svolgere compiti pi\u00f9 complessi, sfruttando le dita libere dalla funzione locomotoria.\nSecondo questi scienziati, lo studio degli individui della famiglia Ulas permetter\u00e0 di migliorare le nostre conoscenze dell'evoluzione umana, identificando ad esempio le regioni genomiche responsabili dell'evoluzione dal quadripedismo al bipedismo."}
{"id": "717513", "revid": "2128848", "url": "https://it.wikipedia.org/wiki?curid=717513", "title": "Othmar Reiser", "text": "Nella stessa struttura \u00e8 possibile ammirare una sua collezione di uccelli dei Balcani che annovera circa 10.000 reperti.\nNel 1903 Reiser partecip\u00f2 ad una spedizione dell'Accademia delle Scienze Austriaca nel nord-est del Brasile."}
{"id": "717515", "revid": "104485", "url": "https://it.wikipedia.org/wiki?curid=717515", "title": "Evaporimetro", "text": "L'evaporimetro o atmometro o vasca evaporimetrica \u00e8 un dispositivo impiegato in meteorologia per la misura dell'intensit\u00e0 di evaporazione atmosferica.\nGeneralit\u00e0.\nGli evaporimetri sono usati in idrologia per studiare la dinamica dei flussi di evaporazione. In sono usati per stimare l'evapotraspirazione ai fini della determinazione dei consumi idrici delle coltivazioni, per scopi sia scientifici sia applicativi. \nEsistono diversi tipi di evaporimetri. A rigore gli atmometri misurano l'evaporazione da una superficie porosa mantenuta costantemente umida, mentre gli evaporimetri e le vasche evaporimetriche misurano l'abbassamento del livello di uno specchio d'acqua contenuto in un recipiente di fattura e dimensioni standard. La variabile rilevata \u00e8 l'evaporato, espresso in millimetri e riferito all'unit\u00e0 di tempo (ora, giorno).\nAtmometro di Bellani.\nConsiste in un recipiente cilindrico graduato, alto circa 30\u00a0cm che alimenta per mezzo di un tubo di suzione una superficie evaporante costituita da un disco di ceramica porosa. Il dispositivo viene disposto a circa 120\u00a0cm dal piano di campagna. \u00c8 usato soprattutto nelle stazioni agrometeorologiche in Canada.\nAtmometro di Livingston.\n\u00c8 costituito da una sfera porosa mantenuta piena d'acqua distillata e alimentata tramite una cannuccia da un tubo graduato. L'evaporazione attraverso la superficie porosa della sfera richiama acqua dal tubo graduato nel quale si rileva l'abbassamento di livello.\nAtmometro di Piche.\n\u00c8 un dispositivo costituito da un tubo a U con il braccio pi\u00f9 lungo chiuso all'estremit\u00e0 e fornito di una scala graduata. Il braccio lungo alimenta quello pi\u00f9 corto, la cui estremit\u00e0 \u00e8 chiusa da un disco di carta assorbente da cui evapora l'acqua. Lo strumento \u00e8 posizionato all'ombra. \u00c8 utilizzato soprattutto in Francia.\nEvaporimetro di classe A.\n\u00c8 una vasca evaporimetrica usata in agrometeorologia per la stima dell'evapotraspirazione. Consiste in una vasca circolare in acciaio anodizzato, di dimensioni standard (1220\u00a0mm di diametro e 254\u00a0mm di altezza). Il dispositivo si posiziona in genere in un prato di graminacee, eventualmente in una stazione di rilevamento agrometeorologico, su un basamento di legno a 10\u00a0cm di altezza dal suolo.\nLa vasca contiene acqua, con la superficie libera mantenuta a 50\u201375\u00a0mm dal bordo (in genere si ripristina il livello una volta al giorno). \u00c8 provvista di un pozzetto di calma nel quale si rileva quotidianamente l'abbassamento del livello per mezzo di una vite micrometrica o di un sensore elettrico, questa misurazione va poi corretta con il Kp (coefficiente di vasca) che varia a seconda dell'ambiente in cui si trova(arido, umido, semiarido).\nEvaporimetro Colorado.\n\u00c8 una vasca evaporimetrica meno usata rispetto al tipo precedente. Consiste in una vasca quadrata di 92\u00a0cm di lato e profonda 46\u00a0cm, interrata rispetto al piano di campagna."}
{"id": "717516", "revid": "765341", "url": "https://it.wikipedia.org/wiki?curid=717516", "title": "Giuditta con la sua ancella (Artemisia Gentileschi Detroit)", "text": "Giuditta e la sua ancella \u00e8 un dipinto a olio su tela (182,2x142,2\u00a0cm) realizzato tra il 1625 e il 1627 dalla pittrice italiana Artemisia Gentileschi. \u00c8 conservato nel Detroit Institute of Arts.\nL'opera.\nIl tema biblico di Giuditta ed Oloferne \u00e8 stato ripreso pi\u00f9 volte da Artemisia Gentileschi, sia nella versione pi\u00f9 drammatica dell'atto della decapitazione, sia - come in questa tela - quando Giuditta e la sua ancella si accingono a fuggire dalla tenda del generale ucciso e dal campo nemico.\nLo stesso soggetto, delle due donne che stanno in trepidazione, attente a cogliere il momento della fuga era gi\u00e0 stato dipinto da Artemisia nella tela di Palazzo Pitti, durante il suo periodo fiorentino.\nIn questa tela la pittrice, ritornata a Roma, d\u00e0 prova - come sempre avvenne nel corso degli spostamenti che caratterizzarono la sua vita - di sapersi adattare alle novit\u00e0 stilistiche che vi avevano luogo. Tra le novit\u00e0 di rilievo, soprattutto ad opera dei pittori nordici scesi a Roma sulle orme di Caravaggio, Artemisia pot\u00e9 cogliere la interpretazione del tenebrismo caravaggesco attraverso la rappresentazione di scene notturne, rischiarate solo dal lume di una candela. Vanno citati, riguardo a questo genere, soprattutto Gerrit van Honthorst (ribattezzato a Roma Gerardo delle Notti) e quel pittore che sino a pochi anni fa era noto come il Maestro del lume di candela.\nIl quadro \u00e8 considerato tra gli impegni artistici pi\u00f9 riusciti della pittrice romana. Le due donne si muovono con perfetta intesa: l'ancella inginocchiata avvolge - con gesti meccanici e voltando lo sguardo altrove - la testa di Oloferne in un telo che dovr\u00e0 portare con s\u00e9; Giuditta, nel suo elegante abito di seta gialla ed il capo ornato di gioielli, deve nascondere la spada con cui ha ucciso il generale nemico, e sembra, con una mano, voler oscurarsi il volto dal lume della candela, quasi a proteggere la fuga.\nArtemisia Gentileschi ebbe in vita fama di saper dipingere con grande maestria nature morte; ma non si conoscono oggi suoi dipinti di questo genere. Dobbiamo dedurne la bravura dai particolari degli oggetti che compaiono nei suoi dipinti. In questo caso - segno di un gusto, squisitamente seicentesco \u2013 l'impugnatura finemente lavorata della spada (pi\u00f9 esatto sarebbe dire la scimitarra) ed il guanto dell'armatura che Oloferne, spogliandosi, ha posto sul tavolino, accanto al portacandela."}
{"id": "717519", "revid": "594360", "url": "https://it.wikipedia.org/wiki?curid=717519", "title": "Gangpeh", "text": "Il termine gangpeh (o mafia coreana) indica sia la mafia originaria della Corea del Sud che il ganster, gangpeh si traduce letteralmente in lingua coreana: \"bandito\" o \"gangster\".\nAltre parole per bandito sono gundal o jopok (ma si riferiscono di pi\u00f9 ad altre bande criminali).\nI gruppi di Gangpeh hanno affari in Asia e Nord America: Bangkok, Kuala Lumpur, Du\u0161anbe, Seul, Pusan, Gwangju, Daejeon, Taegu, Tokyo, e Los Angeles, New York, Chicago, Toronto, Ontario, Montr\u00e9al, Juneau."}
{"id": "717522", "revid": "224230", "url": "https://it.wikipedia.org/wiki?curid=717522", "title": "Giuditta con la sua ancella", "text": "Giuditta con la sua ancella \u00e8 un dipinto a olio su tela (114x93,5\u00a0cm) di Artemisia Gentileschi, databile al 1618-1619 circa e conservato nella Galleria Palatina di Firenze.\nStoria.\nLa critica \u00e8 incerta sulla datazione del quadro, da collocarsi verosimilmente verso l'inizio del soggiorno di Artemisia a Firenze. L'impaginazione della scena presenta una stretta somiglianza con la \"Giuditta con la sua ancella\" conservata alla Galleria nazionale di Oslo, che alcuni storici dell'arte attribuiscono alla mano di Artemisia, altri a quella di suo padre Orazio.\nLa prima citazione certa risale all'inventario della Guardaroba di palazzo Pitti del 1637, come \"un quadro su tela entro Juditvi con la sua compagna con la testa di Oloferne in una paniera di mano dell'Artemisia\" (ASF, Guardaroba 525, c. 45).\nEsistono copie antiche del dipinto nella Galleria Corsini di Firenze, a Palazzo Rosso a Genova e nella galleria Carpentier di Parigi.\nDescrizione e stile.\nIn questa tela, dai toni marcatamente caravaggeschi, le due figure femminili di Giuditta e di Abra, la sua ancella, sono raffigurate da vicino, con un'inquadratura stretta, in una posizione quasi speculare; stanno immerse nell'ombra, illuminate da una luce, come di candela, che viene dalla loro sinistra.\nDopo aver dipinto la cruenta \"Giuditta che decapita Oloferne\", oggi al museo di Capodimonte a Napoli, Artemisia ritorn\u00f2 sulla storia dell'eroina biblica che uccide il generale dell'esercito nemico, con un'opera di forte intensit\u00e0 drammatica e di grande sapienza narrativa.\nLa tela mostra l'istante in cui le due donne si apprestano a lasciare la tenda di Oloferne, con la paura di essere scoperte dai soldati assiri. Abra sostiene, come se fosse il bucato, la cesta in cui \u00e8 stata deposta la testa mozzata del tiranno e Giuditta impugna ancora, appoggiandola sulla spalla, la spada con la quale ha compiuto da poco la sua vendetta; con l'altra mano, posata con un gesto complice sulla spalla dell'ancella, sembra volerla trattenere, come turbata da un rumore esterno.\nIl dipinto si colloca tra le opere migliori di Artemisia. Superba \u00e8 la tensione del volto di Giuditta, segnata da uno sguardo preoccupato rivolto all'uscita della tenda e da una ciocca di capelli che \u00e8 sfuggita dalla raffinata acconciatura. \nUna minuziosa cura \u2013 come si riscontra in tutti i suoi numerosi dipinti dedicati alla storia di Giuditta\u00a0\u2013 \u00e8 posta nella raffigurazione dell'elsa della spada e dei gioielli che adornano l'eroina biblica. L'ampio turbante ed il vestito dell'ancella, giocati sulle varie tonalit\u00e0 del bianco e del giallo, mostrano inconfondibilmente i segni dell'apprendistato svolto presso la bottega del padre, Orazio Gentileschi."}
{"id": "717524", "revid": "54354", "url": "https://it.wikipedia.org/wiki?curid=717524", "title": "Cartel de Juarez", "text": ""}
{"id": "717525", "revid": "640277", "url": "https://it.wikipedia.org/wiki?curid=717525", "title": "Sonda Galileo", "text": "Galileo \u00e8 stata una sonda inviata dalla NASA per studiare il pianeta Giove e i suoi satelliti. Dedicata a Galileo Galilei, venne lanciata il 18 ottobre 1989 dallo Space Shuttle Atlantis nella missione STS-34. Giunse su Giove il 7 dicembre 1995 dopo un viaggio di 6 anni, attraverso l'ausilio gravitazionale di Venere e della Terra.\n\"Galileo\" effettu\u00f2 il primo sorvolo di un asteroide, scopr\u00ec il primo satellite di un asteroide, fu la prima sonda a orbitare attorno a Giove e a lanciare la prima sonda nella sua atmosfera.\nIl 21 settembre 2003, dopo aver trascorso 14 anni nello spazio e 8 anni di servizio nel sistema gioviano, la missione venne terminata inviando l'orbiter nell'atmosfera di Giove a una velocit\u00e0 di circa 50\u00a0km/s per evitare ogni possibilit\u00e0 di contaminare i satelliti con dei batteri provenienti dalla Terra.\nNel 2018 Il lavoro svolto dalla sonda Galileo \u00e8 stato rivisto e ha fornito le prove pi\u00f9 consistenti sull'esistenza degli enormi getti d\u2019acqua e vapore che si producono sulla superficie di Europa, una delle lune di Giove.\nPanoramica della missione.\nIl lancio della sonda \"Galileo\" \u00e8 stato rinviato a causa dalla mancanza di lanci dello Space Shuttle dopo il disastro dello Space Shuttle Challenger avvenuto nel 1986. I nuovi protocolli di sicurezza introdotti dopo l'incidente comportarono l'utilizzo di uno stadio superiore a potenza ridotta, al posto dello stadio Centaur, per l'invio della sonda dall'orbita terrestre verso Giove. La velocit\u00e0 necessaria per raggiungere la destinazione venne raggiunta attraverso l'effetto di fionda gravitazionale una volta attraverso il pianeta Venere e due volte attorno alla Terra (la manovra \u00e8 chiamata \"VEEGA\" - Venus Earth Earth Gravity Assist maneuver). Durante il volo vennero effettuate osservazioni ravvicinate dell'asteroide 951 Gaspra il 29 ottobre 1991 e dell'asteroide 243 Ida, del quale, per la prima volta per un asteroide, si \u00e8 scoperto possedere un satellite proprio, Dattilo. Nel 1994 la sonda fu nella posizione ideale per osservare lo schianto dei frammenti della cometa Shoemaker-Levy 9 su Giove, mentre i telescopi dovettero attendere che i siti di impatto fossero rivolti verso la Terra.\nLa missione primaria era costituita da uno studio di due anni del sistema gioviano. La sonda orbit\u00f2 attorno al pianeta con orbite ellittiche con periodo pari a circa 2 mesi. In base alle diverse distanze da Giove, la sonda effettu\u00f2 dei campionamenti della magnetosfera gioviana e le orbite permisero di effettuare dei sorvoli ravvicinati dei satelliti maggiori.\nDopo la conclusione della missione principale, inizi\u00f2 una estensione della missione il 7 dicembre 1997 che comprendeva una serie di sorvoli ravvicinati di Europa e di Io, il pi\u00f9 vicino dei quali port\u00f2 la sonda a 180\u00a0km da Io il 15 dicembre 2001. Le radiazioni che lo circondano furono tuttavia dannose per i sistemi di \"Galileo\" (per questo motivo i sorvoli vennero programmati nella missione estesa, dove era maggiormente accettabile un'eventuale perdita della sonda) e il 17 gennaio 2002 furono disattivate le camere dopo essere state danneggiate irreparabilmente. Gli ingegneri della NASA furono in grado tuttavia di recuperare le elettroniche del registratore interno in modo da poter trasmettere i dati fino al termine della missione.\nLa sonda.\nGalileo venne costruita dal Jet Propulsion Laboratory, che gest\u00ec la missione per conto della NASA.\nAl lancio, la massa dell'orbiter e della sonda era di 2.564 kg e raggiungeva una altezza di 7 metri. Una sezione era posta in rotazione ad una velocit\u00e0 di 3 giri al minuto, mantenendo la sonda stabile e in grado di raccogliere dati attraverso sei strumenti da varie direzioni. Le altre sezioni erano fisse e contenevano le camere e altri quattro strumenti che dovevano essere puntati accuratamente mentre Galileo era in viaggio nello spazio, tra cui il sistema di controllo dell'assetto. Il software che operava nel computer di bordo e che veniva regolarmente trasmesso dalla Terra dal team della missione era costituito da 650.000 linee di codice per il calcolo dell'orbita, 1.615.000 linee per l'interpretazione della telemetria e 550.000 linee per la navigazione.\nLa sonda era controllata da un microprocessore Cosmac RCA 1802 con un clock di 1,6 MHz fabbricato su zaffiro, che \u00e8 un materiale robusto per le operazioni nello spazio. Questo processore fu il primo chip CMOS a basso costo, quasi paragonabile al modello 6502 presente sui computer Apple II. Questa CPU \u00e8 stata utilizzata precedentemente a bordo delle sonde Voyager e Viking\nIl sistema di controllo dell'assetto fu scritto nel linguaggio di programmazione HAL/S, utilizzato anche per lo Space Shuttle.\nPropulsione.\nIl sottosistema di propulsione era costituito da un motore principale da 400 N e dodici propulsori da 10 N, oltre che da propellente, serbatoi pressurizzati e l'impianto idraulico. I serbatoi contenevano 925\u00a0kg di idrazina e tetrossido di diazoto.\nEnergia.\nI pannelli solari non erano una soluzione pratica alla distanza di Giove dal Sole (sarebbero stati necessari un minimo di 65 metri quadrati), e le batterie sarebbero state troppo ingombranti. L'energia della sonda era fornita da due generatori termoelettrici a radioisotopi, attraverso il meccanismo del decadimento radioattivo del plutonio-238. La generazione del calore derivata da questo decadimento veniva convertito in elettricit\u00e0 per mezzo dell'effetto Seebeck. L'elettricit\u00e0 era quindi fornita da questa fonte di energia affidabile, durevole e non influenzata dal freddo ambiente spaziale e dai campi radioattivi come quelli incontrati nella magnetosfera gioviana.\nOgni RTG, montato su un braccio lungo 5 metri, portava 7,8\u00a0kg di 238Pu e conteneva 18 moduli di generazione del calore, progettati per resistere a molti possibili incidenti come l'incendio o l'esplosione del veicolo, il rientro nell'atmosfera con impatto a terra o in acqua e altre situazioni. Le protezioni nel caso di un potenziale rientro erano garantite da una copertura esterna di grafite e da un rivestimento di iridio delle celle a combustibile. Al lancio i generatori producevano 570 watt, decrescendo ad un ritmo di 0,6 watt per mese fino a giungere a 493 watt all'arrivo su Giove.\nPrima del lancio della sonda, il movimento anti-nucleare sollecit\u00f2 un'ingiunzione della corte per proibire il lancio di Galileo, considerando i propulsori nucleari un rischio inaccettabile alla sicurezza pubblica. Questi sono stati usati per anni nella esplorazione planetaria senza problemi, ma gli attivisti ricordarono l'incidente del satellite russo Cosmos 954 con propulsore nucleare in Canada nel 1978 e il disastro dello Space Shuttle Challenger ha aumentato le preoccupazioni pubbliche sull'eventualit\u00e0 di una esplosione. Inoltre nessun veicolo con propulsore RTG aveva mai effettuato prima un volo ravvicinato attorno alla Terra ad alta velocit\u00e0, come era previsto dalla manovra \"VEEGA\". Lo scienziato Carl Sagan disse nel 1989 che: \"non c'\u00e8 nulla di assurdo in entrambe le parti di questo argomento.\"\nStrumentazione.\nGli strumenti scientifici per la misurazione dei campi e delle particelle erano montati sulla sezione rotante, assieme con l'antenna principale, i generatori di energia, il modulo propulsivo e la maggior parte dell'elettronica dei computer e dei controlli della sonda. I sedici strumenti (con un peso complessivo di 118\u00a0kg) includevano:\nLa sezione non rotante includeva:\nIl sistema fotografico permetteva la ripresa di immagini dei satelliti di Giove ad una risoluzione da 20 a 1000 volte migliore rispetto a quella della sonda Voyager, a causa della maggiore vicinanza al pianeta e alle sue lune e della maggiore sensibilit\u00e0 del sensore CCD\nDettagli della strumentazione.\nLe informazioni seguenti sono tratte direttamente dal vecchio sito NASA dedicato alla missione.\nSezione non rotante.\nSolid State Imager (SSI).\nL'SSI \u00e8 una camera a stato solido con sensore CCD da 800 x 800 pixel. L'ottica \u00e8 configurata come un telescopio Cassegrain, con la luce raccolta da uno specchio primario e diretta ad uno specchio secondario pi\u00f9 piccolo che la invia attraverso un foro nello specchio primario verso il CCD. Il sensore era schermato dalle radiazioni della magnetosfera gioviana attraverso uno strato spesso 10\u00a0mm di Tantalio attorno al sensore, tranne dove deve entrare la luce. Per ottenere immagini a lunghezze d'onda specifiche era presente una ruota con otto filtri. Le immagini venivano elaborate elettronicamente a terra per produrre immagini a colori. La risposta spettrale dell'SSI variava da 0,4 a 1,1 micrometri. Il peso di questo strumento era di 29,7\u00a0kg, con un consumo di 15 watt.\nNear-Infrared Mapping Spectrometer (NIMS).\nLo strumento NIMS era sensibile a lunghezze d'onda nell'infrarosso che variavano da 0,7 a 5,2 micrometri, sovrapponendosi alle lunghezze d'onda dell'SSI. Il telescopio associato a questo strumento era a riflessione (a specchi) con una apertura di 229\u00a0mm. Una reticolo di diffrazione disperdeva la luce proveniente dal telescopio e veniva successivamente focalizzata su sensori di indio antimonite e silicio. Lo strumento aveva un peso di 18\u00a0kg e consumava 12 watt.\nUltraviolet Spectrometer / Extreme Ultraviolet Spectrometer (UVS/EUV).\nL'apertura del telescopio Cassegrain dello spettrometro ad ultravioletto era di 250\u00a0mm. Entrambi gli strumenti usavano una grata per disperdere la luce. Questa passava attraverso un fotomoltiplicatore che produceva impulsi di elettroni, i quali erano in seguito conteggiati e i dati venivano inviati a terra. L'UVS era inserito nella piattaforma di scansione e poteva essere puntato verso un qualunque oggetto, mentre l'EUV era inserito nella sezione rotante e osservata una stretta striscia di spazio perpendicolare all'asse di rotazione. I due strumenti avevano un peso complessivo di 9,7\u00a0kg con un consumo di 5,9 watt.\nPhotopolarimeter-Radiometer (PPR).\nIl fotopolarimetro-radiometro ha sette bande di osservazione. Una di esse non utilizzava filtri per osservare tutte le radiazioni, sia solari che termiche, mentre un'altra filtrava solo quelle solari. La differenza tra queste due bande permetteva di ricavare la emissione termica totale emessa. Erano quindi presenti altre cinque bande da 17 a 110 micrometri. Il radiometro forniva dati sulle temperature dei satelliti gioviani e dell'atmosfera del gigante rosso. Il progetto dello strumento era basato su quello presente nella sonda Pioneer. Un telescopio riflettore con apertura di 100\u00a0mm raccoglieva la luce dirigendola verso una serie di filtri e in seguito misurata dallo strumento. Il peso era di 5\u00a0kg con un consumo di 5 watt.\nSezione rotante.\nDust Detector Subsystem (DDS).\nIl rilevatore di polvere era utilizzato per misurare la massa, la carica elettrica e la velocit\u00e0 delle particelle in arrivo. La massa misurabile dallo strumento varia in un \"range\" da 10\u221216 a 10\u22127 grammi, mentre la velocit\u00e0 rilevata poteva variare da 1 a 70\u00a0km/s. Il numero di impatti che era in grado di misurare variava da 1 particella ogni 115 giorni a 100 particelle al secondo. Lo studio di queste particelle aiuta a capire l'origine della polvere e la dinamica della magnetosfera. Il peso era di 4,2\u00a0kg e il consumo di 5,4 watt.\nEnergetic Particles Detector (EPD).\nQuesto strumento misurava il numero e l'energia degli ioni e degli elettroni con energia superiore a 20 keV (3,2 fJ), oltre a determinarne la composizione. Utilizzava dei rilevatori a stato solido di silicio e un sistema di misurazione del tempo per monitorare la popolazione delle particelle energetiche in funzione della posizione e del tempo. Il peso era di 10,5\u00a0kg e il consumo di 10,1 watt.\nHeavy Ion Counter (HIC).\nQuesto strumento \u00e8 un assemblaggio di alcuni componenti del \"Cosmic Ray System\" della sonda Voyager opportunamente aggiornati. Utilizzando insiemi di \"wafer\" di silicio monocristallino, si potevano rilevare e misurare ioni pesanti con energie da 6 MeV (1 pJ) a 200 MeV (32 pJ), comprendendo tutti gli elementi atomici compresi tra il carbonio e il nickel. Questo strumento condivideva il canale di comunicazione con l'EUV, quindi non potevano essere utilizzati contemporaneamente. Il peso era di 8\u00a0kg e il consumo di 2,8 watt.\nMagnetometer (MAG).\nIl magnetometro funzionava con due gruppi di tre sensori, che misuravano le tre componenti ortogonali del campo magnetico. Un gruppo era posizionato ad una estremit\u00e0 di un braccio a 11 metri di distanza dal corpo della sonda mentre il secondo, progettato per rilevare campi pi\u00f9 intensi, era situato su un braccio ad una distanza di 6,7 metri. Questi supporti erano utilizzati per allontanare gli strumenti dalla sonda, che poteva interferire con le misurazioni, anche se non tutti i disturbi potevano essere eliminati. Anche la rotazione del braccio poteva indurre delle misurazioni errate, quindi era presente un sistema di calibrazione fissato rigidamente alla sonda e diretto verso un campo magnetico di riferimento durante le calibrazioni.\nPlasma Subsystem (PLS).\nQuesto strumento raccoglieva particelle cariche per l'analisi della loro massa e la loro energia, attraverso sette campi di vista che variavano da 0\u00b0 a 180\u00b0. Per mezzo della rotazione, ogni campo visuale effettuava una osservazione completa attorno ad un cerchio. L'estensione dello strumento permetteva la misurazione di particelle con energie da 0,9 eV a 52 keV (da 0,1 aJ a 8,3 fJ).\nPlasma Wave Subsystem (PWS).\nLo studio dei campi elettrici veniva effettuato tramite una antenna a dipolo, mentre due antenne magnetiche analizzavano i campi magnetici. L'antenna a dipolo era montata sull'estremit\u00e0 del braccio dedicato al magnetometro, mentre le antenne magnetiche erano posizionate sul feed dell'antenna ad alto guadagno.\nSonda atmosferica.\nLa sonda atmosferica venne rilasciata dalla \"Galileo\" cinque mesi prima dell'arrivo su Giove, nel luglio 1995, ed entr\u00f2 nell'atmosfera gioviana senza l'ausilio di sistemi di aerofrenaggio. Questo tipo di ingresso atmosferico fu il pi\u00f9 difficile mai compiuto; la sonda effettu\u00f2 l'ingresso ad una velocit\u00e0 di 47,8\u00a0km/s e venne rallentata dall'intenso attrito con l'atmosfera fino ad una velocit\u00e0 subsonica in appena 2 minuti.\nLo scudo termico, incaricato di proteggere gli strumenti di bordo, aveva una massa di 152\u00a0kg (circa la met\u00e0 dell'intera sonda) e ne perse 80 durante la discesa.\nPer simulare il calore e la pressione venne creato un apposito laboratorio NASA (Giant Planet Facility).\nIn seguito la sonda dispieg\u00f2 il suo paracadute e scaric\u00f2 lo scudo termico.\nDurante la discesa di 150\u00a0km attraverso gli strati alti dell'atmosfera del pianeta, la sonda raccolse 58 minuti di dati. Questi vennero trasmessi per mezzo di una coppia di trasmettitori operanti sulla banda L ad una velocit\u00e0 di 128\u00a0bit/s alla sonda Galileo che li ritrasmise verso la Terra. Gli strumenti scientifici presenti, alimentati da batterie LiSO2 che fornirono una potenza di 580\u00a0watt e una capacit\u00e0 di 21 ampere-ora, erano:\nI dati complessivi inviati dalla sonda atmosferica furono circa 2,5\u00a0Mbit. La sonda termin\u00f2 di trasmettere dati prima di raggiungere la massima distanza prevista dal collegamento; il problema fu causato probabilmente dal surriscaldamento, indicato dai sensori prima della perdita delle trasmissioni. La sonda incontr\u00f2 dunque delle condizioni di temperatura e pressione superiori al previsto. Essa potrebbe essere stata infine fusa e vaporizzata al raggiungimento della temperatura critica, dissolvendosi completamente nell'atmosfera del pianeta.\nEsperimenti scientifici.\nLa sonda \"Galileo\" giunse sul pianeta il 7 dicembre 1995 e complet\u00f2 35 orbite durante la missione di otto anni. I dati scientifici forniti furono molto utili per la comprensione di Giove e dei suoi satelliti da parte degli scienziati. I principali risultati scientifici sono stati i seguenti:\nStar scanner.\nLo star scanner era un piccolo telescopio ottico utilizzato per fornire alla sonda un riferimento nell'assetto. \u00c8 stato comunque in grado, per effetto della serendipit\u00e0, di effettuare scoperte scientifiche.\nLa prima scoperta fu che era possibile rilevare particelle ad alta energia sotto forma di rumore. I dati vennero calibrati e mostrarono degli elettroni con energia superiore a 2 MeV che erano intrappolati nelle fasce del campo magnetico gioviano. La seconda scoperta venne effettuata nel 2000, mentre lo star scanner stava osservando un gruppo di stelle tra cui \"Delta Velorum\", una stella di seconda magnitudine. La stella si indebol\u00ec in luminosit\u00e0 per 8 ore sotto alla soglia di sensibilit\u00e0 dello strumento. Successive analisi dei dati e attraverso il lavoro di astronomi amatoriali e professionisti si scopr\u00ec che Delta Velorum \u00e8 una stella binaria a eclisse, con un massimo di luminosit\u00e0 superiore perfino ad Algol.\nRicerca della vita.\nCarl Sagan, meditando sulla questione se la vita terrestre potesse essere facilmente rilevata dallo spazio, progett\u00f2 una serie di esperimenti nei tardi anni ottanta utilizzando gli strumenti della sonda da compiere durante il primo sorvolo della Terra della missione nel dicembre 1990. Dopo l'acquisizione e l'elaborazione dei dati, Sagan fece una pubblicazione sulla rivista Nature nel 1993 dove present\u00f2 i risultati degli esperimenti. La sonda Galileo trov\u00f2 quelli che vengono chiamati i \"criteri di Sagan per la vita\", ovvero:\nEsperimento ottico.\nNel dicembre 1992, durante il secondo sorvolo della Terra per la manovra gravitazionale, venne effettuato un esperimento ottico utilizzando la sonda per appurare la possibilit\u00e0 di effettuare comunicazioni ottiche per mezzo di impulsi di luce generati da potenti laser situati a Terra. L'esperimento venne chiamato Galileo OPtical EXperiment (GOPEX) e vennero utilizzati due siti separati per inviare impulsi laser alla sonda, uno nel Table Mountain Observatory in California e l'altro nello Starfire Optical Range nel Nuovo Messico.\nL'esperimento ebbe successo e i dati acquisiti potranno essere utili nel futuro per progettare connessione dati tramite laser per inviare grandi quantit\u00e0 di dati dalle sonde verso Terra. Questo tipo di comunicazione sarebbe stata utilizzata nella missione Mars Telecommunication Orbiter, ma la missione \u00e8 stata cancellata nel 2005.\nIncontri con asteroidi.\nPrimo incontro: Gaspra.\nIl 29 ottobre 1991, due mesi prima di entrare nella fascia degli asteroidi, la sonda incontr\u00f2 per la prima volta in assoluto un asteroide passando a circa 1600\u00a0km ad una velocit\u00e0 relativa di 8\u00a0km/s. Vennero riprese diverse immagini di Gaspra, assieme a misurazioni effettuate con lo spettrometro NIMS per individuare la composizione e le caratteristiche fisiche. Le ultime due immagini vennero inviate a Terra nel novembre 1991 e nel giugno 1992. Questi dati rivelarono un corpo di dimensioni molto irregolari di circa 19 \u00d7 12 \u00d7 11\u00a0km con molti crateri.\nSecondo incontro: Ida e Dattilo.\nVentidue mesi dopo l'incontro con Gaspra, il 28 agosto 1993 la sonda pass\u00f2 ad una distanza di 2400\u00a0km dall'asteroide Ida. Si scopr\u00ec che l'asteroide possiede un satellite con un diametro di 1,4\u00a0km, chiamato Dattilo, il primo satellite posseduto da un asteroide mai scoperto. Vennero effettuati i rilevamenti utilizzando la fotocamera \"SSI\", il magnetometro e lo spettrometro \"NIMS\". Dalle successive analisi dei dati, esso appare come un asteroide di tipo SII, differente da Ida. \u00c8 stato quindi ipotizzato che Dattilo sia stato prodotto dalla fusione parziale di un corpo pi\u00f9 grande appartenente alla famiglia Coronide. La famiglia Coronide di asteroidi, a cui appartiene Ida, \u00e8 situata nella fascia principale.\nMalfunzionamenti.\nAntenna principale.\nPer ragioni sconosciute, e che probabilmente non potranno mai essere accertate con sicurezza, la grande antenna ad alto guadagno, progettata per inviare a Terra la grande quantit\u00e0 di dati generata dagli strumenti della sonda, rifiut\u00f2 di aprirsi e i tentativi, durati mesi, furono tutti vani. La causa fu attribuita al disseccamento del lubrificante dei meccanismi di apertura dell'antenna, avvenuta durante gli anni in cui la sonda rimase in un deposito in attesa di essere lanciata (il lancio originale era previsto per il 1986). Si dovette quindi far fronte alla situazione utilizzando la sola antenna a basso guadagno, che era molto piccola e permetteva un flusso di poche decine di bit al secondo (a differenza dei 134\u00a0kBps che sarebbero stati disponibili con l'antenna principale). Il problema fu risolto mediante nuovi algoritmi di compressione, che permisero di impacchettare i dati in meno spazio. Inoltre, una certa percentuale dei dati previsti fu tagliata. Le immagini, che occupano un'enorme quantit\u00e0 di spazio, subirono i tagli maggiori.\nRegistratore.\nNell'ottobre 1995 il registratore digitale a quattro tracce costruito dalla \"Odetics Corporation\" rimase bloccato in modalit\u00e0 di riavvolgimento per 15 ore. Anche se il registratore era ancora funzionante, il malfunzionamento poteva aver danneggiato una porzione di nastro al termine della bobina. Questa porzione di nastro fu dichiarata \"off limits\" e non venne utilizzata per la registrazione dei dati. Questo problema avvenne qualche settimana prima dell'inserimento nell'orbita gioviana, e obblig\u00f2 gli ingegneri a sacrificare l'acquisizione dei dati dalle osservazioni di Io e Europa durante l'inserimento in orbita, per registrare solo i dati inviati dalla discesa della sonda.\nNel novembre 2002, dopo l'unico incontro della sonda con il satellite Amaltea la missione fu nuovamente ostacolata dai problemi relativi al registratore: dopo 10 minuti dal momento di minima distanza con la luna di Giove la sonda termin\u00f2 improvvisamente la raccolta dei dati, spegnendo tutti gli strumenti ed entrando in modalit\u00e0 di sicurezza. Apparentemente questo fu causato dall'esposizione all'ambiente estremamente radioattivo attorno al pianeta. Anche se la maggior parte dei dati furono registrati, il registratore si rifiut\u00f2 di riprodurre i dati. Attraverso attente analisi compiute in diverse settimane a terra su un identico registratore presente nei laboratori, venne determinato che la causa del malfunzionamento era da imputare ad una riduzione dell'emissione di luce in tre LED posizionati nell'elettronica del dispositivo. La diagnostica di bordo aveva interpretato il problema come un incorretto posizionamento della testina di codifica (\"motor encoder wheel\").\nIl Team di Galileo riusc\u00ec a risolvere il problema, ripristinando il funzionamento del registratore per periodi di quattro ore. Vennero quindi riprodotti e trasmessi a Terra i dati riguardanti il satellite Amaltea.\nAltre anomalie dovute alle radiazioni.\nL'ambiente radioattivo di Giove provoc\u00f2 pi\u00f9 di 20 anomalie di funzionamento, oltre ai problemi descritti sopra. A fronte di un superamento dei limiti di radiazione tollerate dal progetto della sonda di un fattore 3, Galileo riusc\u00ec a sopravvivere. Molti strumenti scientifici subirono un incremento di rumore mentre erano all'interno di un raggio di 700\u00a0000\u00a0km dal pianeta, e ad ogni avvicinamento a Giove i cristalli di quarzo che venivano usati per i riferimenti di frequenza subirono degli spostamenti di frequenza permanenti. Un rilevatore di rotazione entr\u00f2 in avaria e i dati che provenivano dal giroscopio erano influenzati dalle radiazioni. La camera a stato solido SSI inizi\u00f2 a produrre immagini totalmente bianche dopo che la sonda venne coinvolta nel 2000 da un'eccezionale espulsione di massa dalla corona solare.\nGli effetti pi\u00f9 importanti furono un reset dei computer, ma si riusc\u00ec a trovare un rimedio per ogni problema.\nRischio di fallimento del paracadute della sonda atmosferica.\nLa sonda atmosferica apr\u00ec il paracadute circa un minuto dopo il previsto, con conseguente perdita limitata nella rilevazione dei dati nell'atmosfera superiore. Dopo vari controlli delle registrazioni, venne determinato che il problema era stato provocato probabilmente da un collegamento errato nel sistema di controllo del paracadute. L'apertura fu quindi da attribuire alla fortuna."}
{"id": "717526", "revid": "2018839", "url": "https://it.wikipedia.org/wiki?curid=717526", "title": "Chiesa evangelica luterana in Italia", "text": ""}
{"id": "717532", "revid": "767487", "url": "https://it.wikipedia.org/wiki?curid=717532", "title": "Cyclops (romanzo)", "text": "Cyclops \u00e8 un romanzo di Clive Cussler del 1986 della serie che ha per protagonista Dirk Pitt. \u00c8 incentrato sul ritrovamento di una nave carboniera della marina americana, la \"USS Cyclops\", scomparsa nel famoso Triangolo delle Bermude nel 1918 con tutto l'equipaggio, diretta a Norfolk dopo una sosta alle Isole Bermude.\nTrama.\nNella Cyclops ancorata nel porto brasiliano di Rio de Janeiro, sovraccarica di minerale di manganese, viene stivata una ingombrante e misteriosa cassa prima della partenza, ed il console americano sale a bordo per il viaggio. Dopo uno scalo alle Isole Bermude, la nave capta una richiesta di aiuto da parte di un'altra nave alla quale il capitano non permette di rispondere; poco dopo, la nave viene colpita da una gigantesca onda anomala ed affonda, non prima che uno dei suoi ufficiali, sceso nella stiva con il console a controllare il misterioso carico venga aggredito da uno strano clandestino.\nDopo settant'anni, un dirigibile senza controllo \u2013 lo ZMC-2 della marina americana \u2013, scomparso da diversi giorni, compare sulla costa della Florida e viene fermato avventurosamente da Dirk Pitt, il quale scopre a bordo tre cadaveri; uno di essi dovrebbe essere il miliardario Raymond LeBaron, proprietario dello stesso dirigibile.\nMa la moglie Jessie, presso l'obitorio, non riconosce il cadavere come quello del marito, amico personale del presidente degli Stati Uniti, e viene deciso di far ripetere al dirigibile il viaggio misterioso, con un equipaggio molto particolare: Jessie, che possiede il brevetto di pilota ed \u00e8 abilitata per quel dirigibile, Dirk Pitt ed i suoi fidati amici Al Giordino e Rudi Gunn.\nPoich\u00e9 la rotta passa molto vicino alle acque cubane, viene anche imbarcata qualche \"attrezzatura\" extra; intercettati da un elicottero cubano, che inizia a bersagliarli con il fuoco di armi automatiche, riescono ad abbatterlo con parte dell'attrezzatura di cui sopra (un lanciarazzi) e si tuffano in acqua durante una tempesta con un equipaggiamento da sub per sfuggire all'esplosione del dirigibile e ad una motovedetta di pattuglia.\nNel frattempo, il presidente viene fatto oggetto di un ricatto da una misteriosa organizzazione, dietro la quale sguinzaglia un abile investigatore ed amico di vecchia data. Questi riesce a seguire le tracce dei \"cospiratori\", i quali si riveleranno dei patrioti con metodi assai poco ortodossi, che sono riusciti a fondare una colonia lunare, la Jersey Colony, operativa da vent'anni.\nDopo aver scoperto il relitto della Cyclops ed un passeggero che non era certo affondato con la nave, i quattro sbarcano sull'isola cubana di Cayo Santa Maria, dove vengono catturati e torturati dal KGB, che qui gestisce un centro informazioni in cooperazione con i cubani.\nPitt riesce per\u00f2 a fuggire su una vasca da bagno con un fuoribordo, viene raccolto da un sottomarino nucleare americano, l'USS \"Tucson\", e collabora all'organizzazione di una spedizione di salvataggio degli amici, che vengono liberati da una squadra d'assalto di esuli cubani. \nNel frattempo, la navetta Gettysburg, che ha raccolto gli scienziati della colonia, reduci da una battaglia sul suolo lunare con le truppe speciali russe, ed una imponente quantit\u00e0 di dati scientifici, \u00e8 stata dirottata dalla rotta per Cape Canaveral da falsi segnali irradiati dall'isola. Pitt riesce per\u00f2, prima di distruggere l'apparato di trasmissione, a far atterrare la navetta su una base della US Navy nelle Key Islands; subito dopo, ripartito su un acquascooter insieme con Jessie, fresca vedova poich\u00e9 il marito era morto realmente durante l'incursione, fa rotta su Cuba poich\u00e9 la missione di Jessie era in realt\u00e0 quella di consegnare un messaggio a Fidel Castro.\nMa anche i russi hanno un messaggio per Fidel: un colpo di Stato accompagnato da una catastrofica esplosione nel porto dell'Avana, che dovrebbe coinvolgere durante una parata tre navi cariche di sostanze esplosive spazzando via l'intero gruppo dirigente cubano e buona parte della capitale.\nConsegnato il messaggio, nel rocambolesco modo che caratterizza le avventure di Dirk Pitt, lui e Jessie si rifugiano nell'ambasciata svizzera, che ospita la legazione statunitense. Qui Pitt viene informato della minaccia incombente, e viene organizzato un gruppo che riuscir\u00e0 a trovare le navi, farne salpare due, non senza un duro conflitto a fuoco con le forze di sicurezza e con una fregata cubana di pattuglia speronata ed affondata all'uscita del porto, e a ridurre notevolmente gli effetti dell'esplosione.\nDirk, imbarcato su una delle due navi, scampa alla morte, contrariamente a buona parte degli equipaggi, e si mette in salvo."}
{"id": "717537", "revid": "785863", "url": "https://it.wikipedia.org/wiki?curid=717537", "title": "Paola Tovaglia", "text": "Biografia.\nLo pseudonimo Maralli era un lucchetto ottenuto dai cognomi delle sue due nonne, Marazzina e Vigorelli, mentre Peev Agliato fu un anagramma di Pee Tovaglia coniato in occasione della sua collaborazione con Elio e le Storie Tese e Claudio Bisio.\nDa adolescente scriveva poesie, suonava la chitarra e cantava canzoni scritte da lei stessa, partecipando anche come concorrente in occasione di trasmissioni televisive riservate a giovani talenti, come quelle condotte da Lucio Flauto per Antenna 3 Lombardia.\nNel 1986 partecip\u00f2 a un'audizione per il telefilm tratto dal cartone animato \"Kiss Me Licia\" e venne presa come doppiatrice del personaggio Grinta.\nNel 1989 divent\u00f2 conduttrice della trasmissione \"Ciao Ciao\" cantandone anche la sigla di apertura. Nel 1992 fu inviata speciale della stessa trasmissione, interpretando \"L'investigatrice della natura\" nella miniserie \"Sulle orme di Paola\", dove raccontava in modo divertente il mondo degli animali attraverso alcune famose riserve naturali; lavor\u00f2 anche nella miniserie \"Una vacanza fantasmagorica\", dando vita a una singolare acchiappafantasmi, alla scoperta delle tradizioni e dei luoghi storici dell'Inghilterra. Sempre nello stesso anno, durante le vacanze di Natale, fu ospite presso un ospedale milanese (nei reparti pediatrici), per un piccolo spettacolo allestito assieme ad altri volti noti del programma \"Ciao Ciao\", tra i quali Marco Bellavia. L'anno successivo le sue apparizioni nella trasmissione \"Ciao Ciao Mattina\" si fecero pi\u00f9 sporadiche e occasionali.\nPaola Tovaglia mor\u00ec prematuramente il 6 aprile 1994, tre giorni prima di compiere 29 anni a causa di una grave forma di tumore al cervello. Nonostante fosse stata operata, la malattia ebbe il sopravvento.\nA Paola Tovaglia fu dedicato l'editoriale del numero 38 della rivista \"Mangazine\" (agosto 1994). In seguito venne omaggiata nella canzone \"A Paola\" eseguita da Enzo Draghi e Manuel De Peppe.\nRiposa nel cimitero di Montemurlo, in provincia di Prato.\nCarriera.\nVoce narrante.\nPaola Tovaglia \u00e8 stata anche la voce narrante di due collane in musicassetta uscite in edicola."}
{"id": "717542", "revid": "22229", "url": "https://it.wikipedia.org/wiki?curid=717542", "title": "Mafia estone", "text": ""}
{"id": "717553", "revid": "125481865", "url": "https://it.wikipedia.org/wiki?curid=717553", "title": "Na\u0161a Stvar", "text": "Na\u0161a Stvar (in lingua italiana \"Cosa nostra\") o mafia serba sono espressioni informalmente impiegate per designare una serie di organizzazioni criminali composte da individui di nazionalit\u00e0 serba e attive in varie aree geografiche, tra cui l'Unione Europea (Belgio, Bulgaria, Francia, Croazia e altri Paesi), il Montenegro, la Bosnia e vari Stati d'oltreoceano .\nHanno interessi in vari settori illegali come traffico d'armi, contrabbando, traffico di droga, racket della prostituzione e gioco d'azzardo.\nIn origine gestivano il traffico di sigarette.\nStoria.\nDurante le guerre jugoslave degli anni '90 il rapporto tra autorit\u00e0 politiche, servizi di sicurezza e crimine organizzato si sald\u00f2, soprattutto di fronte alla comune gestione del mercato nero e del contrabbando, derivato dai saccheggi delle truppe paramilitari durante la guerra in Bosnia. Un esempio \u00e8 dato dalla figura di \u017deljko Ra\u017enatovi\u0107 soprannominato 'Arkan\u2019, ex rapinatore e capo ultras della Stella Rossa di Belgrado che si mise alla testa della Guardia Volontaria Serba (chiamate in suo onore \"Tigri di Arkan\"), gruppo paramilitare responsabile di crimini di guerra durante i conflitti in Croazia e Bosnia.\nNel dopoguerra, i gruppi paramilitari serbi portarono con s\u00e9 il sistema di rapporti con la criminalit\u00e0 organizzata e confluirono nei servizi di sicurezza, soprattutto nell'Unit\u00e0 per le operazioni speciali (JSO), anche nota come \"Crvene Beretke\" (Berretti Rossi). Quest\u2019unit\u00e0 fu guidata a partire dal 1999 da Milorad Ulemek detto \u2018Legija\u2019 (il 'legionario'), il quale era stato in passato il vice comandante della Guardia Volontaria Serba di Arkan e legato ai \"boss\" del clan di Zemun (Mile Lukovi\u0107 detto \u2018Kum\u2019 e Du\u0161an Spasojevi\u0107 detto \u2018Siptar\u2019), gruppo criminale tra i pi\u00f9 potenti di Belgrado che veniva coinvolto nelle operazioni che i Berretti Rossi compivano per sbarazzarsi degli oppositori politici del Presidente Slobodan Milo\u0161evi\u0107, come la sparizione e l'omicidio dell'ex Presidente Ivan Stamboli\u0107. In questo periodo venne assassinato in un hotel di Belgrado anche \u017deljko Ra\u017enatovi\u0107 \u2018Arkan\u2019 e la sua morte segn\u00f2 la fine della pax mafiosa e fu il pretesto ideale per scatenare una serie di omicidi che portarono al regolamento di conti all\u2019interno del mondo criminale, con ovviamente il clan di Zemun nelle vesti di protagonista.\nL'omicidio del Primo ministro Zoran \u0110in\u0111i\u0107, avvenuto il 12 marzo 2003 su ordine di Milorad Ulemek, port\u00f2 ad un giro di vite contro la malavita serba e i servizi di sicurezza corrotti: i boss di Zemun Lukovi\u0107 e Spasojevi\u0107 furono uccisi in un conflitto a fuoco con la polizia, 180 membri del clan vennero arrestati mentre i Berretti Rossi furono sciolti. Ulemek venne condannato a 40 anni di carcere come mandante dell'omicidio \u0110in\u0111i\u0107.\nDopo l'uccisione di Arkan e lo smantellamento del clan di Zemun a seguito del delitto \u0110in\u0111i\u0107 la mafia serba ha cambiato pelle, polverizzandosi in piccoli gruppi ed investendo nel traffico di cocaina: nel 2013 viene smantellata l'organizzazione del montenegrino Darko \u0160ari\u0107, che era uno dei principali fornitori di cocaina in Europa occidentale; la droga veniva acquistata in Sudamerica e rivenduta in diversi Stati europei con la collaborazione della 'Ndrangheta."}
{"id": "717559", "revid": "1305772", "url": "https://it.wikipedia.org/wiki?curid=717559", "title": "Visalia", "text": "Visalia \u00e8 una citt\u00e0 situata nella agricola valle di San Joaquin della California, a circa 230 miglia (370 km) a sud-est di San Francisco, 190 miglia (310 km) a nord di Los Angeles, 36 miglia (58 km) a ovest del parco nazionale di Sequoia e 43 miglia (69 km) a sud di Fresno. La popolazione era di 130.104 abitanti al censimento del 2015.\nVisalia \u00e8 la quinta citt\u00e0 pi\u00f9 grande della valle di San Joaquin dopo Fresno, Bakersfield, Stockton e Modesto; la 44\u00aa pi\u00f9 popolosa della California; e la 198\u00aa pi\u00f9 popolosa degli Stati Uniti.\nIn qualit\u00e0 di capoluogo della contea di Tulare, Visalia \u00e8 il centro economico e governativo di una delle contee agricole pi\u00f9 produttive del paese.\nI parchi nazionali di Yosemite, Sequoia e Kings Canyon si trovano nelle vicine montagne della Sierra Nevada, la catena montuosa pi\u00f9 alta degli Stati Uniti continentali.\nGeografia fisica.\nSecondo lo United States Census Bureau, ha un'area totale di .\nStoria.\nL'area intorno a Visalia era abitata dalle trib\u00f9 Yokut e Mono migliaia di anni fa. Non si sa quando i primi europei arrivarono, ma il primo a fare una registrazione scritta dell'area fu Pedro Fages nel 1722. Nel 1852, alcuni pionieri colonizzarono l'area, che la chiamarono Four Creeks. La citt\u00e0 fu acquistata da Nathaniel Vise e nel novembre 1852 scrisse:\nNel 1853, quella previsione divenne una realt\u00e0 e Visalia divenne il capoluogo della contea da quel momento. Visalia prende il nome dal luogo di provenienza di Nathaniel Vise, Visalia nel Kentucky. La citt\u00e0 fu incorporata il 27 febbraio 1874.\nSociet\u00e0.\nEvoluzione demografica.\nSecondo il censimento del 2010, la popolazione era di 124.442 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 64,5% di bianchi, il 2,1% di afroamericani, l'1,4% di nativi americani, il 5,4% di asiatici, lo 0,1% di oceaniani, il 21,9% di altre razze, e il 4,6% di due o pi\u00f9 etnie. Ispanici o latinos di qualunque razza erano il 46,0% della popolazione."}
{"id": "717562", "revid": "857138", "url": "https://it.wikipedia.org/wiki?curid=717562", "title": "Mobo", "text": ""}
{"id": "717566", "revid": "287204", "url": "https://it.wikipedia.org/wiki?curid=717566", "title": "Contea di Clark", "text": "Contea di Clark o Clark County \u00e8 il nome di 12 contee degli Stati Uniti:"}
{"id": "717572", "revid": "287204", "url": "https://it.wikipedia.org/wiki?curid=717572", "title": "Aod", "text": ""}
{"id": "717573", "revid": "73843", "url": "https://it.wikipedia.org/wiki?curid=717573", "title": "Lo zoo di Talos", "text": "Lo zoo di Talos (\"The Cage\") \u00e8 il primo pilota della serie televisiva di fantascienza \"Star Trek\". \u00c8 stato completato il 22 gennaio 1965 (con copyright datato 1964). L'episodio \u00e8 stato scritto da Gene Roddenberry e diretto da Robert Butler. \u00c8 stato rifiutato dalla NBC nel febbraio 1965 e il network ha ordinato un altro episodio pilota, che sarebbe stato poi \"Oltre la galassia\" (terzo episodio in ordine di trasmissione). Molto del materiale girato per \"Lo zoo di Talos\" sarebbe stato riutilizzato per l'episodio in due parti \"L'ammutinamento\", trasmesso poi come undicesimo e dodicesimo episodio. In ogni caso \"Lo zoo di Talos\" \u00e8 stato il primo episodio distribuito in VHS nel 1986, con una speciale introduzione di Gene Roddenberry stesso, ed \u00e8 stato trasmesso in televisione solamente nel 1988. La versione in bianco e nero e una pi\u00f9 breve versione a colori \u00e8 stata in seguito distribuita in vari formati, compresi: LaserDisc, VHS e DVD.\nCaratteristiche.\nIl pilota introduce diversi membri dell'equipaggio dell\"Enterprise\", in particolare Spock, il Vulcaniano interpretato da Leonard Nimoy. L'episodio ha influenzato altre serie del franchise \"Star Trek\" e una sorta di \"sequel\" dell'episodio \u00e8 stato prodotto per la serie televisiva ', con l'ottavo episodio della seconda stagione ' (\"If Memory Serves\") in cui il capitano Christopher Pike ritorna su Talos IV con l'astronave \"Discovery\".\n\"Lo zoo di Talos\" ha molte delle caratteristiche della serie, ma ha anche numerose differenze. Il capitano dell'astronave \"Enterprise\" non \u00e8 James T. Kirk, ma Christopher Pike. Spock \u00e8 presente, ma non \u00e8 il primo ufficiale, ruolo che invece spetta a un personaggio conosciuto solamente come Numero Uno, interpretata da Majel Barrett. Il personaggio di Spock differisce da quello che si vedr\u00e0 nella successiva serie di \"Star Trek\": mostra un certo entusiasmo giovanile (e delle emozioni) in contrasto allo Spock successivo, pi\u00f9 logico e riservato. Pronuncia anche la prima battuta di tutta la serie: \u00abCheck the circuit!\u00bb (\u00abControlla i circuiti!\u00bb; seguita da: \u00abCan't be the screen then.\u00bb (\u00abAllora non pu\u00f2 essere lo schermo.\u00bb). Anche le armi utilizzate nel pilota differiscono da quelle viste nella serie vera e propria, identificate come \"laser\" anzich\u00e9 \"phaser\", vengono inoltre utilizzati diversi oggetti di scena per il comunicatore e l'arma portatile.\nSecondo quanto presentato nell'episodio \"L'ammutinamento\", gli avvenimenti de \"Lo zoo di Talos\" sono ambientati tredici anni prima la prima stagione di \"Star Trek\", nel 2254. Nessuna data stellare viene assegnata all'episodio.\nTrama.\nLa USS \"Enterprise\", sotto il comando del capitano Christopher Pike, riceve una chiamata di aiuto dal quarto pianeta del sistema stellare di Talos. Un gruppo di sbarco viene messo assieme e teletrasportato sul pianeta per investigare. Il gruppo segue il segnale di soccorso e scopre un campo di umani sopravvissuti di una spedizione scientifica disperso diciott'anni prima. Tra i sopravvissuti vi \u00e8 la bella Vina. Avvinto dalla sua bellezza, Pike viene isolato e catturato dai Talosiani, una razza di umanoidi telepati dalle grosse teste bulbose che vivono nel sottosuolo del pianeta. Si scopre cos\u00ec che la chiamata di soccorso e gli umani sopravvissuti (eccetto Vina) erano solamente illusioni create appositamente dai Talosiani per attirare l\"Enterprise\" sul pianeta. Una volta imprigionato, Pike scopre che i piani dei Talosiani sono quelli di ripopolare il loro pianeta distrutto usando lui e Vina quali campioni da riproduzione per generare una razza di schiavi.\nI Talosiani usano il loro potere mentale per creare illusioni e fare in modo che Pike si innamori di Vina, presentandola in vari abbigliamenti e situazioni: prima come una principessa Rigelliana, poi come una ragazza innamorata in una fattoria terrestre, quindi una seducente schiava di Orione, ma Pike resiste a tutte le illusioni.\nNel frattempo l'equipaggio dell\"Enterprise\" tenta di liberare Pike. Dopo che un primo gruppo di sbarco aveva tentato inutilmente di forzare l'entrata in superficie all'insediamento sotterraneo dei Talosiani, un gruppo di sei membri dell'equipaggio dell'astronave terrestre tenta di farsi teletrasportare nel sottosuolo del pianeta, ma solamente due donne vengono materializzate nella cella di Pike: il Numero Uno e la guardiamarina J.M. Colt, cos\u00ec da offrire a Pike pi\u00f9 scelta. Pike ha per\u00f2 scoperto che le primitive emozioni umane possono bloccare la capacit\u00e0 dei Talosiani di leggergli nella mente e Pike organizza cos\u00ec il modo per opporsi alla prigionia.\nPike riesce a catturare un Talosiano trascinandolo nella cella. I Talosiani si convincono allora a permettere che ritornino sull'Enterprise, ma il primo ufficiale sovraccarica il proprio phaser, Pike e Vina si avvicinano a lei, dimostrando di preferire la morte alla schiavit\u00f9. Vina spiega che dopo tutto i Talosiani potrebbero riprovarci con qualcun altro, finch\u00e9 avranno un umano a disposizione. I Talosiani, avendo anche avuto accesso al computer dell\"Enterprise\", si convincono che gli esseri umani sono troppo refrattari alla schiavit\u00f9 per risultare in qualche modo utili\nCiononostante i Talosiani non sono vendicativi e lasciano che gli umani partano. Numero Uno e il guardiamarina Colt vengono teletrasportate immediatamente, mentre Pike rimane con Vina, chiedendole di lasciare il pianeta. Vina spiega che lei non pu\u00f2 partire, perch\u00e9, come unica sopravvissuta di una spedizione naufragata sul pianeta Talos IV, era rimasta gravemente ferita. I Talosiani, che non conoscevano la fisiologia umana l'avevano curata come meglio potevano, cos\u00ec lei era rimasta orribilmente sfigurata e solamente grazie al loro potere di creare illusioni, le poteva riavere la sua bellezza.\nPike ritorna cos\u00ec all\"Enterprise\" lasciando Vina sul pianeta, mentre i Talosiani le affiancano un'immagine illusoria di Pike, cos\u00ec che possa farle da compagno.\nProduzione.\nIl ruolo di Jeffrey Hunter.\nJeffrey Hunter firm\u00f2 un'esclusiva di sei mesi per il ruolo del Capitano Pike. Bench\u00e9 gli fosse stato chiesto di continuare se la serie fosse stata confermata, non era obbligato a filmare il secondo pilota richiesto dalla NBC. Deciso a concentrarsi sulla sua carriera cinematogrfica, declin\u00f2 l'offerta. Il 5 aprile 1965 Gene Roddenberry gli scrisse:\nDue settimane dopo la fine dell'esclusiva, il 1\u00ba giugno 1965, Hunter consegn\u00f2 la sua lettera di dimissioni dal progetto. Mor\u00ec il 27 maggio 1969, una settimana prima che la trasmissione della serie originale terminasse. Robbenberry pi\u00f9 tardi suggerir\u00e0 che era in realt\u00e0 fu lui quello che, scontento dell'interferenza dell'allora moglie di Hunter, Dusty Bartlett che faceva da manager al marito, aveva deciso di non riassumere Hunter. Ad ogni modo, il produttore esecutivo Herbert F. Solow, che era presente quando la Bartlett rifiut\u00f2 il ruolo per conto del marito, pi\u00f9 tardi scrisse nelle sue memorie, \"Inside Star Trek\", che era il contrario.\nRiprese.\n\"Lo zoo di Talos\" venne girato negli studi della Desilu Productions, allora conosciuti come Culver Studios, a Culver City, in California, tra il 27 novembre e la met\u00e0 dicembre del 1964. Il lavoro di post-produzione, comprendente riprese di raccordo, montaggio, doppiaggio, effetti speciali e sonori, prosegu\u00ec fino al 18 gennaio 1965. Gene Roddenberry prest\u00f2 molta attenzione a quello che la produzione della serie televisiva \"The Outer Limits\" stava facendo al tempo ed era spesso presente sui loro set. Per la produzione di \"Star Trek\" assunse vario personale proveniente da \"The Outer Limits\", tra cui Robert Justman e Wah Chang. Una delle creature presenti ne \"Lo zoo di Talos\" venne riciclata dall'episodio \"The Duplicate Man\" della serie \"The Outer Limits\", dove veniva chiamata \"Megasoid\". La calotta cranica presente nell'episodio \"Fun and Games\" de \"The Outer Limits\" venne riutilizzata per realizzare l'aspetto di \"creatura malvagia\" dei Talosiani. Il processo utilizzato per rendere le orecchie appuntite di David McCallum nell'episodio \"The Sixth Finger\", venne anch'esso riutilizzato in \"Star Trek\". L'effetto della \"tempesta di ioni\", ottenuto con il raggio di un proiettore che brillava attraverso un contenitore contenente brillantini in sospensione liquida, utilizzato nell'episodio \"The Mutant\", divenne l'effetto del teletrasporto.\nI Talosiani vennero interpretati da donne, mentre le loro voci telepatiche vennero registrate da attori maschili. Questa scelta fu voluta per dare l'impressione che i Talosiani avessero concentrato i loro sforzi sullo sviluppo mentale a scapito della forza fisica e delle dimensioni e anche per dare quel tocco pi\u00f9 alieno ai Talosiani. Comunque la profonda voce di Malachi Throne data al Custode nell'episodio \"L'ammutinamento\", in cui Throne interpreta anche il Commodoro Mendez, venne effettata eletronicamente per alzarne la frequenza. Il doppiaggio di Throne utilizzato ne \"L'ammutinamento\", venne utilizzato per entrambe le versioni rimasterizzate de \"Lo zoo di Talos\" distribuite molti anni dopo. La registrazione originale della voce di Throne, non alterata elettronicamente, sopravvive come traccia nel trailer de \"L'ammutinamento (seconda parte)\".\nRicezione.\nLa NBC consider\u00f2 il pilota \"troppo cerebrale\", \"troppo intellettuale\" e \"troppo lento\" senza \"abbastanza azione\". Anizch\u00e9 rigettare la serie, comunque, il network televisivo commission\u00f2 un secondo pilota, \"Oltre la galassia\" (\"Where No Man Has Gone Before\"), che venne accettato dando inizio alla produzione della sere.\nDistribuzione.\nIl montaggio dell'episodio \"L'ammutinamento\" ha disassemblato l'originale negativo de \"Lo zoo di Talos\" e cos\u00ec per diversi anni questo era considerato parzialmente perduto. Gene Roddenberry possedeva una stampa in 16mm in bianco e nero dell'episodio e questa era l'unica copia esistente de \"Lo zoo di Talos\" che veniva frequentemente proiettata alle convention. Le prime distribuzioni in home video de \"Lo zoo di Talos\" utilizzarono la copia su 16mm in bianco e nero, inframezzata dalle scene a colori utilizzate ne \"L'ammutnamento\". Solamente nel 1987 un archivista ha trovato una bobina in 35mm muta, contenente i negativi delle scene non utilizzate, in un laboratorio di pellicole di Hollywood. Dopo aver realizzato che cosa aveva trovato, ha fatto in modo che il materiale fosse restituito alla compagnia di Roddenberry. che ha ricostruito l'episodio utilizzando l'audio del 16mm in possesso di Robbenberry..\nLa prima distribuzione dell'episodio originale \"Lo zoo di Talos\", costituito con parti prese dalla copia personale in bianco e nero di Roddenberry in 16 mm e dal doppio episodio a colori in 35mm \"L'ammutinamento\", avvenne in videocassetta VHS nel 1986, con uno speciale in cui Robbenberry presentava l'episodio. Venne trasmessa per la prima volta nella sua forma integrale a colori il 15 ottobre 1988, come parte dello speciale retrospettivo di due ore con ospite Patrick Stewart \"The Star Trek Saga: From One Generation to the Next\". La trasmissione conteneva interviste a Gene Roddenberry, Maurice Hurley, Rick Berman, Mel Harris, attori del cast di \"Star Trek\" e \"\", spezzoni da entrambe le serie e dai primi quattro film di \"Star Trek\" con una breve anteprima di \"Star Trek V - L'ultima frontiera\" (\"Star Trek V: The Final Frontier\"). \u00c8 stato in seguito ritrasmesso dal canale UPN nel 1996 con un dietro le quinte di \"Primo contatto\" (\"Star Trek: First Contact\").\nIn seguito \"Lo zoo di Talos\" \u00e8 stato distribuito negli Stati Uniti in LaserDisc. Questa versione contiene un montaggio che mischia spezzoni in bianco e nero e a colori per un totale di 37 minuti di durata. Il 10 ottobre 1990 \u00e8 stata distribuita, sempre su LaserDisc e per il mercato statunitense, una \"Collector's Edition\" contenente una versione interamente a colori di 64 minuti dell'episodio. Due versioni in VHS sono state distribuite nel Regno Unito, una delle due contenente la versione restaurata interamente a colori. Nell'aprile 1996 \"Lo zoo di Talos\" \u00e8 stato distribuito nel Regno Unito anche in una versione formato PAL su LaserDisc come parte della raccolta \"The Pilots\". Questa edizione comprende la versione a colori de \"Lo zoo di Talos\" e \"Oltre la galassia\" (\"TOS\"), ' ('), ' (') e ' ('), per una durata totale di 379 minuti. La versione de \"Lo zoo di Talos\" contenuta nel disco \u00e8 quella della durata di 64, utilizzata fino al riempimento completo del disco, lasciando solo 5 secondi di spazio vuoto. Entrambe le versioni de \"Lo zoo di Talos\" sono infine state inserite nel box in DVD della terza stagione della serie, unitamente alla presentazione di Roddenberry.\nL'edizione in formato Blu-ray della serie classica rimasterizzata pubblicata nel 2012 dalla CBS Home Video e disponibile in pi\u00f9 lingue, tra cui l'italiano, ha dedicato l'intero sesto e ultimo disco del cofanetto della terza stagione ai piloti della serie, \"Lo zoo di Talos\" e \"Oltre la galassia\". Il disco contiene, oltre all'episodio \"Lo zoo di Talos\" a colori, rimasterizzato in due versioni, con gli effetti speciali originali e con gli effetti speciali rimasterizzati, la \"versione integrale\" con spezzoni in bianco e nero di 1 ora e 11 minuti preceduta dalla presentazione di Gene Roddenberry e la prima versione dell'episodio \"Oltre la galassia\", presentata alla produzione per approvare la serie e mai trasmessa.\nAccoglienza.\nNel 2010, \"SciFiNow\" classific\u00f2 \"Lo zoo di Talos\" quale terzo miglior episodio della serie. Nel 2016, \"Syfy\" lo classific\u00f2 come il quinto miglior pilota di tutte le serie televisive di \"Star Trek\", con il pilota di ', ' al primo posto. Nel 2017 \"Inverse\" raccomand\u00f2 \"Lo zoo di Talos\" quale visione essenziale per comprendere \"\", facendo notare che, nonostante sia stato il primo episodio di \"Star Trek\" ad essere stato realizzato, non \u00e8 stato trasmesso per intero in televisione che nel 1988.\nSequel.\n\"TOS: L'ammutinamento\".\nDurante la prima stagione della serie televisiva \"Star Trek\", la necessit\u00e0 dei produttori di consegnare nuovi episodi alla rete per soddisfare l'impegno della serie divenne pressante e cos\u00ec venne scritta una sceneggiatura che utilizzasse il materiale girato per \"Lo zoo di Talos\" cos\u00ec da poter essere utilizzato nell'episodio in due parti \"L'ammutinamento\" (\"The Menagerie\"). Quando trasmesso in televisione, l'episodio \"Lo zoo di Talos\" viene inserito come episodio 99 alla fine della serie; nella distribuzione in home video su VHS \u00e8 stato inserito come episodio 1, mentre nelle edizioni in DVD e Blu-ray \u00e8 stato inserito come ultimo episodio.\n\"DIS: Se ben ricordo\".\nNel 2019 un episodio della serie televisiva ', ' (\"If Memory Serves\"), vede il Capitano Pike e Spock, interpretati rispettivamente da Anson Mount ed Ethan Peck, fare ritorno a Talos IV. Il riepilogo iniziale dell'episodio utilizza scene tratte da \"Lo zoo di Talos\".\nTrama.\nMichael Burnham e Spock si dirigono su Talos IV per chiedere ai Talosiani di aiutare Spock a riprendere il controllo della propria mente sconvolta da visioni provenienti dal futuro trasmessigli dall'Angelo Rosso. Una volta atterrati vengono accolti da una proiezione di Vina, che li invita a teletrasportarsi nel sottosuolo. Qui i Talosiani chiedono a Burnham un ricordo dell'infanzia in cambio dell'aiuto a guarire Spock. Grazie ai Talosiani, Burnham vede nella mente di Spock e condivide le sue visioni, mentre Spock ritorna sano di mente. I Talosiani permettono a Vina di contattare, attraverso una propria proiezione, Pike sulla \"Discovery\", chiedendo di andare loro in soccorso e prendere a bordo Burnham e Spock, cos\u00ec da evitare di venire intercettati dalla Sezione 31. Questa, nel frattempo giunta sul luogo, ottiene che Spock e Burnham vengano teletrasportati a bordo della loro nave, ma quando questo accade si accorgono troppo tardi trattarsi di proiezioni operate dai Talosiani, mentre i veri Spock e Burnham vengono accolti sulla \"Discovery\" con la loro navetta."}
{"id": "717575", "revid": "123854546", "url": "https://it.wikipedia.org/wiki?curid=717575", "title": "Episodi di The Shield (prima stagione)", "text": "La prima stagione di \"The Shield\" \u00e8 stata trasmessa negli Stati Uniti dal 12 marzo al 4 giugno 2002 su FX.\nSquadra d'assalto.\nTrama.\nIl detective Vic Mackey (Michael Chiklis) \u00e8 un poliziotto corrotto, capo della squadra d'assalto, di cui fanno parte anche Shane Vendrell (Walton Goggins), Curtis \"Lem\" Lemansky (Kenny Johnson) e Ronnie Gardocki (David Rees Snell). Spesso dai modi un po' violenti e meschini, \u00e8 pronto a fare di tutto per prendere il controllo delle strade di Farmington e spadroneggiarvi. Alla centrale di Farmington \u00e8 apprezzato dai suoi colleghi, per\u00f2 il capitano, David Aceveda (Benito Martinez) sospetta da tempo di lui, e quindi inserisce nella sua squadra il detective Terry Crowley, con il compito di smascherarlo e incastrarlo. Intanto i detective Claudette Wyms (CCH Pounder) e Holland \"Dutch\" Wagenbach si occupano di un caso che vede la morte di Nancy Rebog e scoprono che la figlioletta della donna \u00e8 scomparsa. Il marito della donna \u00e8 un tossicodipendente e si scopre che ha venduto la figlia a un pedofilo. Aceveda incarica Vic e la sua squadra di trovare il luogo dove tengono prigioniera la piccola e liberarla. La squadra dunque irrompe all'interno di un'abitazione di uno spacciatore e, dopo avere fatto piazza pulita, Vic scopre le vere intenzioni di Terry, perci\u00f2 impugna la pistola dello spacciatore morto e uccide il detective, sotto gli occhi dell'amico Shane.\nTerzo grado.\nTrama.\nVic e Shane s'affrettano a raccontare ad Aceveda una loro versione su come sono andati i fatti e su come \u00e8 morto Terry. Il capitano non \u00e8 convinto di quello che gli \u00e8 stato raccontato e perci\u00f2 avvia un'indagine personale sulla squadra d'assalto, tentando di estorcere la verit\u00e0 da Shane, che sembra rimasto parecchio scosso dalla vicenda. Intanto un venditore ambulante viene trovato morto; Aceveda assegna il caso a Dutch e Claudette, i quali scoprono che l'omicidio potrebbe essere collegato a un membro di una gang ispanica. Vic, grazie anche alla copertura dell'assistente capo Ben Gilroy, riesce a fare sospendere le indagini sulla sua squadra, anche se Aceveda continua a sospettare di lui.\nIndiziato di stupro.\nTrama.\nLa squadra d'assalto \u00e8 impegnata a setacciare un'abitazione di spacciatori quando vi trovano un giocatore NBA dei Lakers e, scoprendo che l'assenza del giocatore avrebbe permesso a quest'ultimo di scommettere sulla partita e guadagnare alte somme di denaro, approfittano della situazione per ricattarlo e tenerlo segregato in un'abitazione, dove gli impediscono di comunicare con l'esterno fino all'inizio della partita. Julien (Michael Jace) e Danny (Catherine Dent), mentre sono di pattuglia, scoprono un covo di contrabbandieri di armi. Oltre che al giocatore Vic deve preoccuparsi anche di scoprire chi ha sfregiato Connie, una prostituta sua conoscente da un paio d'anni, che ha fornito un paio di volte al detective informazioni sugli spacciatori. Dutch e Claudette indagano su un violentatore di prostitute. Julien intanto inizia ad avere dei dubbi sul suo orientamento sessuale, entrando in stato confusionale. Dopo avere interrogato Tomas, uno degli arrestati, di sera va a trovarlo a casa sua e ci finisce a letto. Vic e la moglie Corinne intanto scoprono che il loro figlio Matthew ha serie difficolt\u00e0 di apprendimento. Dutch e Claudette riescono a trovare il violentatore di prostitute, scoprendo che l'uomo da un paio di mesi le violentava allo scopo di fare un figlio, conservando addirittura nel suo frigorifero barattoli con dentro il suo sperma.\nGuerra tra bande.\nTrama.\nLem e Danny vengono incaricati di infiltrarsi in una festa privata della cantante Tyesea come guardie del corpo. Successivamente si scatena una guerra tra bande rivali, una dal compagno della cantante e l'altra dall'ex fidanzato; nella sparatoria Danny viene aggredita da un membro di una delle due gang. Julien invece decide di aiutare una signora disperata per il fatto che il corpo del figlio morto \u00e8 stato rubato da un cimitero. Aceveda decide di candidarsi al consiglio comunale, e per compiacere Jorge Machado, un importante politico locale, affida la ricerca di un lavoratore immigrato scomparso a Dutch e Claudette. Vic intanto vuole a tutti i costi fermare la rivalit\u00e0 tra i due capi, perci\u00f2 organizza un incontro tra i due e li chiude in un container. Il mattino dopo la squadra trova Kern vivo e il corpo senza vita di T-Bonz.\nObiettivo: recuperare la cocaina!\nTrama.\nVic e la sua squadra irrompono in una panetteria conosciuta per essere una copertura di un traffico di droga della mafia armena. Dopo avere confiscato la cocaina decidono di sottrarne una parte, e in quel frangente vengono avvistati da Julien, che decide di chiedere consiglio a Claudette, per poi denunciarlo ad Aceveda. Shane si reca successivamente a un incontro con la droga nascosta nella sua macchina. Uscito dall'abitazione per\u00f2 scopre che il veicolo \u00e8 stato rubato. Inizia cos\u00ec una ricerca del veicolo. Aceveda vuole approfittare della situazione per trovare per primo la macchina con la droga e incastrare una volta per tutte Vic e la sua squadra. Julien intanto continua ad avere dubbi sul suo orientamento sessuale, provando anche alcune attrazioni per Tomas, il ragazzo con cui \u00e8 andato a letto un paio di notti prima. Vic e Corinne intanto vengono a sapere che il loro figlio Matthew \u00e8 autistico.\nIl killer delle prostitute.\nTrama.\nUn pericoloso killer di prostitute adolescenti \u00e8 arrivato a mietere un'altra vittima (la quinta), una povera bambina di tredici anni. Dutch vuole trovare a tutti i costi l'assassino, e quindi insieme a Claudette ottiene il consenso di tutti gli uomini del distretto, pi\u00f9 un federale chiamato da Aceveda. Vic intanto scopre un locale dove ragazzine piccole vengono costrette a girare film pornografici per pedofili ed esibirsi in live show hard. Danny ha deciso di affrontare l'esame per diventare sergente, e cos\u00ec chiede aiuto a Dutch, mentre Julien \u00e8 deciso a informare il furto di droga della squadra d'assalto agli Affari Interni. Aceveda non si d\u00e0 per vinto e continua a tenere d'occhio Vic e i suoi uomini.\nDente per dente.\nTrama.\nUna famosa gang dei Toros viene decimata in una sparatoria all'interno di un poligono di tiro, che causa in tutto otto vittime, compresa una donna incinta, moglie del capo della banda. Vic quindi indaga insieme a Shane e l'appoggio di un altro detective, scoprendo che dietro alla sparatoria ci sono altri fatti. Claudette decide di distrarre Dutch dalla faccenda del killer di prostitute consigliandogli un caso di una donna chiaroveggente che ha truffato numerose donne anziane. Aceveda comunica agli Affari Interni la denuncia di Julien. Danny tuttavia, cos\u00ec come ha fatto Aceveda, informa il compagno che, data la sua scarsa esperienza all'interno del distretto, potrebbe avere fatto un errore di giudizio sulla squadra d'assalto.\nAmore e droga.\nTrama.\nLa notizia dell'indagine sulla Squadra D'assalto finisce su tutti i giornali. Vic sospetta che Aceveda abbia lasciato diffondere di proposito la notizia. Vic viene assegnato a un caso insieme a Claudette che riguarda un uomo arso vivo ritrovato nel cofano di un'auto. Shane invece viene messo in coppia insieme a Dutch e si occupano di un vecchio caso di omicidio. Vic, trovando un momento per parlare con Julien da solo, ricatta quest'ultimo di rendere pubblica la sua omosessualit\u00e0 se non ritira le accuse sulla sua squadra. Julien accetta e la squadra d'assalto viene scagionata da tutte le accuse. Dutch intanto trascorre la notte insieme alla vedova dell'uomo ucciso.\nUna faccenda da sistemare.\nTrama.\nLa Squadra D'assalto segue un furgone sospetto di una gang ispanica, i Mag. Vic e Lem irrompono nell'abitazione per fare piazza pulita e Lem, erroneamente, spara a uno dei membri principali della banda. Si scopre poi che il sospetto non solo era disarmato, ma non era neanche la persona che la squadra cercava, bens\u00ec il fratello. Vic, per evitare complicazioni, tenta di coprire il fatto mettendo nella mano dell'uomo una pistola. Danny e Julien intanto iniziano ad avere attriti tra loro, e Aceveda decide successivamente di intervenire. Claudette \u00e8 alle prese con un grave problema familiare: la figlia, dopo soli undici mesi di matrimonio, vuole divorziare dal coniuge, e si trova un nuovo fidanzato, che decide di presentare alla madre. Claudette per\u00f2 non si fida affatto dell'uomo, e arriva successivamente a interrogarlo. Vic e Lem intanto, per rimediare al guaio che hanno fatto, decidono di assaltare un furgone che trasporta le prove dell'omicidio da parte di Lem per fare sparire la pistola con la quale possono essere incastrati.\nUna scomoda giornalista.\nTrama.\nLa squadra d'assalto lavora sotto copertura in un locale di spogliarelliste nel tentativo di bloccare un racket di aggressioni, e Shane finisce per appartarsi con una spogliarellista, dove successivamente verr\u00e0 aggredito da un suo complice. Dutch intanto si mette alla ricerca di Sean Taylor, sospettando fortemente che sia lui il killer delle prostitute. Danny intanto, all'interno del distretto, viene morsa da un transessuale sieropositivo, rischiando di rimanere infettata; Julien, accecato dalla rabbia per questo gesto, decide di unirsi a una spedizione punitiva di alcuni agenti contro l'aggressore della collega. Vic aiuta per l'ennesima volta Connie, che si trova nei guai con il suo bambino. Successivamente Dutch riesce ad arrestare Sean, che si confermer\u00e0 il killer delle prostitute tanto a lungo cercato dal detective. Durante l'interrogatorio, sotto gli occhi di quasi tutto il distretto, Dutch e Sean ingaggiano una sorta di confronto psicologico. Taylor si rivela molto astuto e mette in seria difficolt\u00e0 il detective. Alla fine del confronto Dutch riesce a prevalere, incastrando Sean ma pagandone le conseguenze: infatti Taylor riesce a toccare pesantemente i sentimenti del detective, tanto da riaprirgli vecchie ferite e facendolo uscire molto provato, tanto da scoppiare in lacrime una volta salito in macchina.\nTentato suicidio.\nTrama.\nLa squadra d'assalto media una disputa tra Rondell Robinson e gli Islamici mentre Wagenbach e Wyms investigano su alcune brutali rapine nella stretta e chiusa comunit\u00e0 Coreana. Aceveda rivisita il suo passato.\nCombattimento mortale.\nTrama.\nMentre Mackey aiuta il vice capo Gilroy a insabbiare un assassinio e sbrigarsi prima che Wagenbach intuisca i fatti del caso, Vendrell e Lemansky seguono le tracce di un trafficante d'armi e organizzatore di combattimenti clandestini tra galli. Aceveda si rivolge a Wyms dopo che un doppio omicidio suscita l'ira e la paura all'interno di una comunit\u00e0 ignorata.\nCorruzione al dipartimento.\nTrama.\nAll'indomani di una sommossa i poliziotti sono attirati con l'inganno verso alcune trappole con sparatorie da un'ondata di false chiamate al 911. Mackey e il capitano Aceveda devono lavorare assieme per fermare questi attacchi e risolvere i problemi nel dipartimento, mentre il vice capo Gilroy prova a mettere i due uno contro l'altro per salvare il proprio lavoro. "}
{"id": "717576", "revid": "1534511", "url": "https://it.wikipedia.org/wiki?curid=717576", "title": "Umami", "text": " \u00e8 uno dei cinque gusti fondamentali percepiti dalle cellule recettrici specializzate presenti nel cavo orale umano (gli altri sono dolce, salato, amaro e aspro). \u00c8 stato descritto come \"gradevole al palato\" ed \u00e8 caratteristico dei brodi e degli arrosti.\nCaratteristiche.\nL'umami viene percepito tramite recettori gustativi che tipicamente rispondono ai glutammati e ai nucleosidi, abbondanti nei brodi di carne, nei pomodori e nei prodotti fermentati come la salsa di soia e il formaggio grana. I glutammati sono spesso aggiunti a preparazioni alimentari usando il glutammato monosodico, ingrediente principale del dado da brodo. I nucleosidi si aggiungono usando l'inosinmonofosfato (abbreviato con l'acronimo di IMP) o il guanosina monofosfato (GMP). Avendo l'umami i suoi specifici recettori piuttosto che essere derivato da una combinazione degli altri riconosciuti recettori gustativi \u00e8 ora scientificamente accettato come un gusto fondamentale distinto.\nCibi con un forte gusto umami sono la carne e gli estratti di carne, i frutti di mare, i molluschi, il pesce fresco e conservato (sardine, acciughe), i pomodori, i funghi, il formaggio, la salsa di soia, la proteina vegetale idrolizzata (HVP) e l'estratto di lievito.\nDefinizione.\nIn lingua giapponese significa \"saporito\" e indica per la precisione il sapore di glutammato, che \u00e8 particolarmente presente in cibi come la carne, il formaggio ed altri alimenti ricchi di proteine, Come gli altri recettori del dolce e dell'amaro, l\"'umami\" viene riconosciuto principalmente da recettori associati a proteine G. In particolare \u00e8 stato identificato un recettore metabotropico costituito da un dimero T1R1 e T1R3.\nStoria.\nL\"'umami\" \u00e8 stato identificato come un gusto fondamentale nel 1908 da Kikunae Ikeda (\u6c60\u7530 \u83ca\u82d7), professore di chimica all'Universit\u00e0 imperiale di Tokyo, mentre compiva ricerche sul sapore forte del brodo di alghe. Ikeda isol\u00f2 il glutammato monosodico come responsabile del sapore.\nL'umami si pu\u00f2 percepire anche, in valori pi\u00f9 o meno concentrati, in alcuni alimenti gi\u00e0 a crudo: il formaggio Parmigiano Reggiano, specie se lungamente stagionato, il pomodoro maturo, i funghi porcini secchi, la colatura d'alici e l'aglio nero.\nLa scoperta dei recettori del gusto umami \u00e8 stata fatta dall'Universit\u00e0 di Miami. La molecola recettore \u00e8 una forma modificata della mGluR4 mancante di una porzione finale."}
{"id": "717577", "revid": "77023", "url": "https://it.wikipedia.org/wiki?curid=717577", "title": "Advanced Optical Disc", "text": ""}
{"id": "717578", "revid": "729019", "url": "https://it.wikipedia.org/wiki?curid=717578", "title": "Mike Doonesbury", "text": "Mike Doonesbury \u00e8 un personaggio immaginario protagonista della striscia a fumetti \"Doonesbury\", ideata da Garry Trudeau negli anni sessanta. Al suo esordio, era un ragazzo universitario con atteggiamenti da nerd ma, data la peculiare natura in continua evoluzione della striscia, \u00e8 negli anni cresciuto e maturato ed \u00e8 attualmente un uomo sposato di mezza et\u00e0, con una figlia ed un divorzio alle spalle.\nBiografia.\nGli esordi.\nNelle sue prime apparizioni, Mike era una giovane matricola della fantasiosa universit\u00e0 di Walden; i suoi tratti distintivi erano la totale incapacit\u00e0 di relazionarsi con le donne - ed il conseguente rifiuto di ammettere questa incapacit\u00e0 - e una insana passione per le cause perse (ad esempio, sosteneva spesso le campagne elettorali di candidati che non avevano la minima possibilit\u00e0 di vincere). Inoltre, era solito sfogare le sue frustrazioni parlando con la propria immagine allo specchio (la quale, di solito, gli rispondeva insultandolo).\nDopo alcuni anni all'universit\u00e0, Mike si trasfer\u00ec nella comune del campus, insieme ad altri personaggi che avrebbero, in seguito, rivestito un ruolo centrale nella saga, come B.D. (capitano della squadra di football universitaria e gi\u00e0 suo compagno di stanza), Zonker (uno stralunato hippie), Mark (un agitatore politico che sarebbe in seguito diventato giornalista), Joanie (una attivista femminista) e altri. Con alterne vicende, riusc\u00ec \ninfine a laurearsi, e a sposarsi con la figlia di Joanie, J.J., un'artista di performance art.\nLa carriera e il matrimonio.\nIn seguito alla laurea e al matrimonio, Mike tent\u00f2 la carriera pubblicitaria, pur trovando, in varie occasioni, quel lavoro in totale contrasto con i propri valori e trovandosi per questo combattuto in profondi dilemmi morali tra l'accettare i compiti che gli venivano assegnati o ribellarsi ad essi. Uno di questi compiti fu la creazione di una mascotte per una industria di sigarette, incarico che gli caus\u00f2, fra l'altro, sogni ricorrenti in cui veniva perseguitato da una sigaretta parlante, Mr Butts (un personaggio che sarebbe poi saltuariamente ricomparso negli incubi e nelle visioni di Mike e di altri personaggi, come ad esempio Zio Duke). Ad ogni modo, nonostante i dubbi morali ed etici, Mike accett\u00f2 tutti gli incarichi lavorativi che gli vennero offerti, essendo troppo timido per ribellarsi davvero e troppo pavido per cercare un altro impiego.\nSul fronte familiare, intanto, le cose non andavano per il meglio: il suo matrimonio con J.J. era stato burrascono fin dall'inizio, essendo i due personaggi dotati di caratteri decisamente incompatibili, e le cose peggiorarono nel corso degli anni, fino a che i semplici rapporti umani tra i due si ridussero quasi del tutto. In quel periodo, Mike ebbe un'infatuazione per una sua vecchia compagna i universit\u00e0, Nicole, che tuttavia non si trasform\u00f2 in una vera relazione in quanto, all'ultimo momento, J.J. rivel\u00f2 di essere incinta, dissuadendo Mike da eventuali scappatelle coniugali. J.J. diede alla luce una figlia, Alex, nel 1988 ma, sebbene questo avvenimento diede nuova linfa per un certo periodo al matrimonio tra lei e Mike, i due finirono comunque per divorziare nel 1996.\nAvvenimenti recenti.\nIn seguito al divorzio, Mike perse anche il lavoro, e rimase disoccupato per un lungo periodo, diventando sempre pi\u00f9 depresso. Infine, riusc\u00ec ad ottenere un lavoro presso l'agenza di computer di un suo vecchio amico, Bernie, lasciando per questo la citt\u00e0 di Tulsa, in cui viveva, e trasferendosi a Seattle. Qui conobbe una ragazza vietnamita, Kim Rosenthal, brillante e avvenente programmatrice informatica, di molto pi\u00f9 giovane di lui, con la quale, dopo un rapido fidanzamento, convol\u00f2 a nozze. I due, con l'aiuto della figlia Alex che, detestando il nuovo fidanzato di J.J., Zeke Brenner, era venuta a vivere con il padre, fondarono una loro azienda, la \"Mikim\", compagnia on-line per la vendita di software. Nonostante un inizio brillante (le quotazioni in borsa schizzarono alle stelle facendo guadagnare milioni alla coppia) la compagnia fall\u00ec miseramente nel giro di pochi mesi, a causa della concorrenza sleale della Microsoft. Mike e Kim, tuttavia, non si persero d'animo e, di nuovo con la consulenza di Alex, fondarono una nuova compagnia, tuttora in attivo: \"MyVolture.com\", una agenzia on-line per la compravendita delle giacenze di altre compagnie in fallimento.\nMike, Kim e Alex attualmente vivono felicemente a Seattle.\nIl personaggio.\nMike \u00e8 un po' il tuttofare della serie; rispetto agli altri personaggi del fumetto, ognuno contraddistinto da un certo grado di follia e surrealismo, \u00e8 una persona normale e credibile, con la quale i lettori possono facilmente identificarsi e confrontarsi. Per ammissione dello stesso autore, \u00e8 in gran parte un personaggio autobiografico, in quanto Trudeau ha riversato in lui gran parte del suo carattere e delle sue esperienze, ed \u00e8 per questo motivo che, nella maggior parte delle volte, le considerazioni e le prese di posizione di Mike rispecchiano quelle del suo autore. Il cognome di Mike, come il titolo della serie, deriva invece dalla parola \"doonie\", che in inglese americano identifica una persona che non ha paura di apparire come \u00e8, e del nome Charles Pitts\"bury\", un compagno di universit\u00e0 di Trudeau.\nAl suo esordio, Mike aveva idee liberali, ovviamente in accordo con il suo autore, ma con il passare degli anni la sua visione politica si \u00e8 andata sempre di pi\u00f9 spostando verso un moderato conservatorismo, avvicinandosi a quella del partito Repubblicano, mentre il suo carattere si \u00e8 parallelamente fatto pi\u00f9 disincantato e cinico. Ad ogni modo, l'accesa avversione verso la presidenza di George W. Bush ha fatto s\u00ec che negli ultimi anni il suo apprezzamento tornasse a rivolgersi verso i democratici\nMike \u00e8 stato coinvolto, seppure marginalmente, negli attentati dell'11 settembre 2001: il suo vecchio capufficio, Mr. Bellows, \u00e8 difatti morto nel crollo di una delle due Torri Gemelle del World Trade Center. Questo fatto ha colpito notevolmente Mike, riempiendolo di dispiacere e di rimorso, in quanto aveva sempre pubblicamente detestato il suo vecchio capo.\nUna delle tradizioni della serie \u00e8 il cosiddetto \"Sogno ad occhi aperti di Mike\": una volta all'anno, per alcune settimane, la striscia \u00e8 dedicata alle fantasticherie di Mike, nelle quali egli immagina le cose della sua vita come vorrebbe che fossero: ad esempio, sogna di avere un figlio (maschio) o di essere il consigliere personale del Presidente. In alcune rare occasioni, questi sogni si sono realizzati: ad esempio in un episodio Mike sognava di essere assunto dal suo amico Bernie, cosa che poi puntualmente avviene, senza che venga fornita nessuna spiegazione. Quando sogna o riflette sulla propria vita, inoltre, Mike ha l'abitude di riferirsi a se stesso in terza persona, utilizzando l'appellativo di \"Mike \"The Man\" Doonesbury\". In una recente tavola domenicale, si \u00e8 scoperto che anche sua figlia Alex parla mentalmente di s\u00e9 in terza persona, riferendosi a se stessa come ad \"Alex \"Vai, Ragazza!\" Doonesbury\".\nAltra consuetudine della striscia \u00e8 la \"Posta dei lettori\", ovviamente affidata a Mike, nella quale egli, aiutato da Zonker, risponde direttamente dalle vignette della striscia alle lettere (vere o presunte tali) inviate dai lettori."}
{"id": "717583", "revid": "29863", "url": "https://it.wikipedia.org/wiki?curid=717583", "title": "Another one bites the dust", "text": ""}
{"id": "717585", "revid": "211373", "url": "https://it.wikipedia.org/wiki?curid=717585", "title": "Kristian Birch-Reichenwald Aars", "text": "Figlio di Jakob Jonatan e fratello dell'architetto Harald Aars, fu un noto fisiologo norvegese, insegn\u00f2 filosofia all'Universit\u00e0 di Kristiania (ora Oslo) dal 1900 al 1914.\nFu il primo a introdurre nella psicologia norvegese il metodo sperimentale, con una particolare ricerca sulla percezione dei colori. La filosofia di Aars, da lui stesso definita \"filosofia della percezione\", intende approfondire il carattere del rapporto fra soggetto conoscente e realt\u00e0: secondo Aars noi proiettiamo elementi di natura psicologica, che tuttavia consideriamo far parte di una realt\u00e0 esistente fuori di noi, nella realt\u00e0 stessa. I fenomeni, che cos\u00ec si presentano alla nostra coscienza, sono costituiti da un insieme di associazioni una parte delle quali, emergendo, genera il fenomeno dell'attesa della percezione di una determinata realt\u00e0. \nSe anche la realt\u00e0 esterna esiste realmente al di fuori di noi ed \u00e8 indipendente dalla nostra coscienza, essa tuttavia non \u00e8 percepibile come puro rispecchiamento nella nostra coscienza. "}
{"id": "717591", "revid": "2070654", "url": "https://it.wikipedia.org/wiki?curid=717591", "title": "Chiesa di Santo Stefano (Marinasco)", "text": "La chiesa di Santo Stefano di Marinasco, a La Spezia, \u00e8 un luogo di culto cattolico che sorge sul colle omonimo. Sovrasta la zona nord della citt\u00e0 e dal piazzale si gode di ampia vista sul territorio.\nStoria.\n\u00c8 una delle cinque antiche Pievi della Diocesi di Luni che si affacciano sul golfo della Spezia, probabilmente antichi organismi territoriali che, se non risalgono alla preistoria, certamente al sistema pagense tardo-romano. \n&lt;br&gt;Marinasco era interessato a tutta la zona nord-occidentale del Golfo, l\"'oppidum\" era l'antico castello di Vesigna ove ora sorge l'ottocentesco forte Castellazzo; il porto era (Giustiniani) \"San Vito di Marola\" ove ritrovamenti archeologici dimostrano non solo presenze bizantine e romane, ma probabilmente anche dell'et\u00e0 del Bronzo.\n&lt;br&gt;Un'antichissima via collegava le terre del golfo a San Venerio - Arcola e Padivarma (Beverino), ove la strada si riuniva alla \"Romea\" che costeggiava il corso del Vara diretta a Brugnato.\nOrigine del nome e Circoscrizione di Marinasco.\nSecondo lo storico spezzino Ubaldo Formentini, il nome Marinasco deriva da una forma pi\u00f9 antica \"Marnasco\", che non va riferito al significato di \"marina\" e probabilmente neppure a \"mons arimannorum\" ma al toponimo \"Marna\" presente nella Gallia.\n&lt;br&gt;La circoscrizione di Marinasco trascendeva ad occidente i limiti del golfo, raggiungeva la Cinque Terre comprendendo i territori di Riomaggiore, Manarola e probabilmente anche quello di Portovenere. Infatti nel \"Codice Pelavicino\" (pubblicato nel 1912 negli Atti della Societ\u00e0 Ligure di Storia Patria di Genova) viene rammentata la bolla di Anastasio IV (1154) nella quale \"ad eccelsiam S. Petri in Portu Veneris segue plebem de Marnasco\" quasi come segno di appartenenza.\nTestimonianze Storiche.\nLa prima notizia certa sulla Pieve di Marinasco risale al 950, quando Teoprando notaio rogatoriale e Gerardo avvocato di S. Maria, chiesa di Luni, stesero un atto che fu sottoscritto anche da Berulfo arciprete di Marinasco, Lamberto arcidiacono ed Anselmo presbitero e cantore.\n&lt;br&gt;Altra notizia posteriore (1094) rammenta il nome dell'arciprete Azone che sottoscrisse un documento con il quale il marchese Oberto e sua madre contessa Giulietta, vedova del Marchese Alberto Ruffo d'Este, donavano al Monastero di San Venerio del Tino quanto avevano a \"Marnasco iuxta plebem Sancti Stephani\". \u00c8 interessante notare che nella donazione si parla i beni tramandati \"secondo la Legge dei Longobardi\", documentando cos\u00ec questa sopravvivenza giuridica durante l'impero franco.\nDescrizione.\nLa chiesa, nel centro storico di Marinasco, in forme gotico-cistercensi non \u00e8 anteriore al XIII secolo, ma vi si notano materiali del \"primitivo\" edificio. \nL'esterno della chiesa \u00e8 in bozze quadrate di pietra arenaria ricavate dalle vicine colline di Vadipino e Casella mentre altre, di calcare azzurrognolo, ricavate dal primo edificio vengono dal vicino Monte Parodi.\n&lt;br&gt;L'insieme della chiesa \u00e8 gotico cistercense sottolineato dagli archi in arenaria delle porte d'ingresso laterali, mentre nella porta centrale, all'interno dell'antica abside, si notano avanzi romanici. Una porta laterale ha nell'architrave scolpita una testina e le forme di un agnello, di un leone e di un altro animale non meglio identificato; sulla destra \u00e8 murato un capitello scavato ad acquasantiera.\nLa chiesa, a forma basilicale, ha tre navate divise da quattro pilastri che racchiudono quattro colonne in arenaria; queste reggono archi romanici probabilmente anch'essi in arenaria, ma nascosti dalla decorazione tardo barocca del 1780.\nAlla fine del XVIII secolo per motivi di sicurezza statica fu cambiato l'orientamento della chiesa: se ne demol\u00ec la facciata, fu costruita l'attuale abside(dove vennero collocati coro ed altare) e dall'antica abside si ricav\u00f2 il pronao. Nella facciata demolita, o su un altare, era posto un tabernacolo marmoreo del XIII secolo del quale si \u00e8 salvata la \"Madonna\" (oggi collocata sul Battistero) attribuita alla scuola di Nino Pisano. \n&lt;br&gt;Poich\u00e9 il terreno \u00e8 malfermo, fu costruito anche il muraglione che ha dato origine all'attuale piazzale; cos\u00ec pure il campanile, edificato nel 1780 per sostenere l'edificio ed utilizzato, per le sue tinte vivaci, quale punto di riferimento nel controllo delle bussole dei naviganti nel Golfo.\nLa chiesa \u00e8 censita nel \"Catalogo Generale dei Beni Culturali Italiani\".\nPatrimonio artistico.\nNell'interno i quadri sacri e la \"Via Crucis\" risalgono al XVIII secolo. \n&lt;br&gt;Il \"Fonte battesimale\" \u00e8 datato 1463.\n&lt;br&gt;Vi \u00e8 poi una statua della \"Madonna\" in marmo bianco alta un metro. Maria regge con il braccio sinistro il Bambino che a sua volta tiene in mano un uccellino; nella mano destra della Madonna un tralcio fiorito su cui si notano tracce di colore; sul capo della Vergine una corona, mentre il manto che scende sulla schiena e l'avvolge, davanti \u00e8 bordato da un fregio; la gonna \u00e8 stretta in vita da una cinta e sul petto ha un ornamento a forma di fiore.\n&lt;br&gt;Il portale laterale della chiesa \u00e8 rivestito da ante di bronzo di Pietro Ravecca (\"Martirio di Santo Stefano\").\nAttorno all'edificio sacro.\nLa chiesa di Santo Stefano protomartire \u00e8 arricchita da una sala adiacente che spesso ospita mostre di arti visive.\nDi fronte alla storica chiesa \u00e8 il monastero benedettino di \"Santa Maria del Mare\", sorto di recente quasi a realizzare la speranza della serva di Dio Itala Mela, concittadina che fu oblata benedettina, teologa e studiosa del mistero trinitario, e che sempre auspic\u00f2 il ritorno sul golfo dei monaci di san Benedetto. Il Monastero \u00e8 stato centro di iniziative culturali di interesse nazionale e da qualche anno \u00e8 stato completamente chiuso e lasciato in uno stato di abbandono totale.\nNella circoscrizione pievana, in localit\u00e0 Guarcedo, nella prima met\u00e0 del XIX secolo il santo Antonio Gianelli fond\u00f2 un conservatorio per le giovani tenuto dalle Figlie di Maria Ss. dell'Orto (\"gianelline\"), che rimase in attivit\u00e0 qualche anno.\nDavanti al convento \u00e8 il Monumento ai Caduti di Augusto Magli (1923)."}
{"id": "717592", "revid": "1300668", "url": "https://it.wikipedia.org/wiki?curid=717592", "title": "Giorgio Spini", "text": "Esponente del Partito d'Azione, era padre del politico Valdo Spini e di Debora Spini, docente alla New York University di Firenze.\nBiografia.\nAncora studente universitario, si fece conoscere con il romanzo \"La bottega delle meraviglie\", un vero e proprio giallo ambientato nella sua citt\u00e0, Firenze, e pubblicato da Arnoldo Mondadori Editore (1936). Conseguita la laurea all'Universit\u00e0 di Firenze sotto la guida di Niccol\u00f2 Rodolico, diede alle stampe la sua prima ricerca riguardante la figura di un eretico del XVI secolo, Antonio Brucioli (1940).\nPartecip\u00f2 attivamente alla Resistenza e entr\u00f2 nel Partito d'Azione. Dal 1942 fu commentatore a Radio Bari e scrisse su L\u2019Italia del popolo, il Corriere del mattino e La Nazione del popolo con lo pseudonimo Valdo Gigli\nInsegn\u00f2 all'Universit\u00e0 Harvard ed in altri atenei statunitensi. Fu professore all'Universit\u00e0 di Messina dal 1952 al 1960 e poi all'Universit\u00e0 di Firenze fino al 1991,di cui divenne professore emerito nel 1995. \nIl suo campo di specializzazione fu lo studio del protestantesimo e della storia dell'et\u00e0 moderna.\nSpini dedic\u00f2 le sue ricerche alla presenza protestante, libertina, dissenziente nella vita politica e culturale tanto in Italia quanto all'estero. Le sue opere principali hanno riguardato i libertini (1950), i protestanti e il Risorgimento italiano (1956), i Padri Pellegrini in America (1968), i puritani e il barocco (1991).\nGiorgio Spini \u00e8 noto per il suo manuale di storia \"Disegno storico della civilt\u00e0\", sul quale si sono formate generazioni di studenti di scuola media superiore; il manuale conobbe almeno quindici edizioni e innumerevoli ristampe.\nBiblioteca e archivio personali.\nI suoi eredi hanno donato i libri posseduti da Spini al comune di Aulla la cui biblioteca comunale era andata distrutta durante una alluvione.\nGiorgio Spini \u00e8 stato inoltre fondatore e presidente dell'Associazione Nazionale Docenti Universitari (ANDU) dal 1968 al 1971. L'archivio dell'Associazione, contenente atti e documenti da lui prodotti nella sua qualit\u00e0 di presidente, \u00e8 stato donato dai figli alla Biblioteca di scienze sociali dell'Universit\u00e0 degli studi di Firenze nel 2015 ed \u00e8 consultabile online nel portale Chartae, dedicato all'archivio storico dell'Ateneo e ai fondi archivistici di personalit\u00e0 da esso conservati."}
{"id": "717595", "revid": "1573940", "url": "https://it.wikipedia.org/wiki?curid=717595", "title": "Pygoscelis", "text": "Pygoscelis \u00e8 un genere di uccelli della famiglia Spheniscidae a cui appartengono i pinguini dalla coda a spazzola o pigoscelidi.\nTassonomia.\nIl genere comprende 3 specie viventi e 2 sottospecie:\nSono inoltre state descritte due specie fossili:\nDescrizione.\nSono pinguini di taglia medio-piccola. Il becco \u00e8 in parte ricoperto da penne, la coda \u00e8 allungata e stretta.\nBiologia.\nAlimentazione.\nLa loro alimentazione \u00e8 in linea di massima composta da krill.\nDistribuzione e habitat.\nTutte e 3 le specie del genere vivono esclusivamente in Antartide e nelle circostanti acque dell'oceano Meridionale."}
{"id": "717596", "revid": "767487", "url": "https://it.wikipedia.org/wiki?curid=717596", "title": "Young, Loud and Snotty", "text": "Young, Loud and Snotty \u00e8 il primo album della band punk rock dei Dead Boys, uscito nell'ottobre 1977 per l'Etichetta discografica Sire Records. Il disco viene considerato un classico del primo punk rock degli anni settanta, combinando influenze di gruppi come MC5, New York Dolls, Ramones e The Stooges.\nIl disco.\nRegistrazione.\nDopo una serie di esibizioni al club \"CBGB\" che avevano fatto scalpore per la loro furia iconoclasta, i Dead Boys acquisirono come manager Hilly Crystal, il proprietario del locale, e la band venne successivamente avvicinata dalla produttrice polacca Genya Ravan che riusc\u00ec a procurare loro un contratto di esclusiva con la Sire Records per la registrazione di un album. Le sessioni si tennero nel celebre Electric Ladyland Studios di New York che Jimi Hendrix aveva fatto costruire circa una decina di anni prima. Alle prime sedute di incisione partecip\u00f2 anche il giovane tecnico del suono Bob Clearmountain in qualit\u00e0 di bassista suonando in qualche traccia, poich\u00e9 Jeff Magnum, il bassista ufficiale dei Dead Boys ancora non si era stabilmente trasferito a New York.\nContenuti.\n\"Young, Loud and Snotty\", il titolo dell'album, traducibile in italiano come \"Giovani, rumorosi ed arroganti\", \u00e8 anche manifesto dello stile di vita del gruppo. I Dead Boys si fanno quindi interpreti di un sound ruvido e sfrenato, selvaggio e violento, ma, a differenza di altri gruppi punk dell'epoca, non bandiscono del tutto dalla loro musica gli assoli e le parti strumentali pi\u00f9 ricercate, rendendoli invece abrasivi, graffianti e feroci. Il disco si apre con la canzone pi\u00f9 rappresentativa del quartetto, ovvero \"Sonic Reducer\", che \u00e8 stata inserita dalla rivista \"Kerrang!\" nella lista dei 100 migliori riff della storia del rock, ed \u00e8 inoltre considerata un classico nella storia del punk rock con un testo emblema del nichilismo: \"\u00abI don't need anyone / don't need no mom and dad / don't need no pretty face / don't need no human race\u00bb\" (\"Non ho bisogno di nessuno / Non ho bisogno di mamma e pap\u00e0 / Non cerco facce carine / Non ho bisogno della razza umana\"). Altre composizioni notevoli sono \"What Love Is\" con le sue minacciose liriche: \"Voglio scrivere sulla tua faccia col mio bel coltello; voglio giocare con la tua preziosa vita; voglio sapere che cos'\u00e8 l'amore\"; l'oscena \"I Need Lunch\", vero e proprio assalto maschilista alla dignit\u00e0 femminile con frasi del tipo: \"\u00abI-I don't need your company / Girls like you all come for free / I-I don't really wanna dance / Girl, I just wanna get in your pants\u00bb\" (\"Non ho bisogno della tua compagnia / Le ragazze come te arrivano gratis / I-io in realt\u00e0 non voglio ballare / Ragazza, voglio solo entrarti nelle mutande\", e: \"\u00abYou want we're just more than friends / You cry and cry / You know i'll prick ya'in the end / Look at me that way, bitch / Your face is gonna getta punch\u00bb\" (\"Volevi che fossimo qualcosa pi\u00f9 di amici / piangevi e piangevi / Sai che alla fine ti dar\u00f2 il cazzo / Guardami puttana / Ti sto per spaccare la faccia!\"); \"Caught With The Meat In Your Mouth\" (\"presa con la carne in bocca\"), ironico riferimento alla fellatio; \"High Tension Wire\", \"All This And More\", \"Down In Flames\", e l'insofferente \"Ain't Nothin' To Do\".\nIl brano \"Hey Little Girl\" \u00e8 una versione live suonata al locale \"CBGB\" di New York di una cover dei Syndicate of Sound, misconosciuto gruppo statunitense degli anni sessanta.\n\"Younger, Louder and Snottier (The Rough Mixes)\".\nNel 1989 \u00e8 stata pubblicata la versione grezza dei mixaggi dell'album originale, senza le sovraincisioni di studio e le rifiniture eseguite dalla produttrice Genya Ravan nella versione del '77. La scaletta dei brani \u00e8 la medesima ma il sound complessivo \u00e8 pi\u00f9 duro e potente. La prima edizione dell'album \u00e8 come gi\u00e0 detto del 1989, e venne pubblicata in Francia dall'etichetta Necrophiliac Records. La seconda edizione venne invece distribuita dalla Bomp! Records nel 1997."}
{"id": "717598", "revid": "1573940", "url": "https://it.wikipedia.org/wiki?curid=717598", "title": "Tichla", "text": "Tichla \u00e8 un villaggio del Sahara Occidentale nella regione del R\u00edo de Oro, sul confine mauritano.\nGeografia fisica.\n\u00c8 situata pochi chilometri a nord dal confine mauritano, fa parte della regione del R\u00edo de Oro . La citt\u00e0 \u00e8 all'interno del sesto muro marocchino e lo rasenta.\nLa sua altitudine \u00e8 di m 304 s.l.m.\n\u00c8 uno snodo di transito importante nel Rio de Oro ed ha strade e piste che la collegano direttamente con i centri della regione. \u00c8 pressoch\u00e9 al centro del confine sud con la Mauritania ed \u00e8 in posizione intermedia fra Bir Ganduz e Zug, anch'essi centri che rasentano il muro marocchino e il confine sud.\nSociet\u00e0.\nEvoluzione demografica.\nAnche qui vi \u00e8 stata una forte sostituzione, o meglio integrazione, fra i residenti precedenti al 1975 con nuovi coloni marocchini.\nTabella abitanti:\nTichla a Tindouf.\nNelle quattro wilaya in cui si strutturano i campi dei rifugiati Saharawi a Tindouf, Tichla una daira nella wilaya di Auserd della RASD."}
{"id": "717600", "revid": "49022", "url": "https://it.wikipedia.org/wiki?curid=717600", "title": "Cadeyrn Fendigaid", "text": ""}
{"id": "717606", "revid": "767487", "url": "https://it.wikipedia.org/wiki?curid=717606", "title": "Il miele del diavolo", "text": "Il miele del diavolo \u00e8 un film del 1986 diretto da Lucio Fulci.\nTrama.\nCecilia, giovane perdutamente innamorata di Gaetano, sassofonista che l'umilia continuamente costringendola ad abbandonarsi a \"giochi erotici\" e a ripetuti atti di sottomissione, non riesce a ribellarsi, prova anzi piacere nel venire usata. Un incidente motociclistico, provocato da uno di questi \"giochi\", riduce il musicista in coma e il chirurgo, per negligenza dovuta a gravi problemi personali, ne causa involontariamente la morte. Cecilia decide cos\u00ec di vendicarsi, prima con messaggi e telefonate minatorie, poi sequestrando e torturando il medico, con sevizie principalmente a sfondo sessuale. Ma tra l'ostaggio e la carceriera s'instaura un rapporto malato basato su violenza e amore, passione e sadismo per un lieto fine azzardato e difficile da digerire. Il film \u00e8 passato agli \"annali\" della cinematografia per la scena in cui la protagonista trova tutt'altro che sgradevoli gli usi \"alternativi\" del sassofono del suo amato.\nCritica.\nA poco pi\u00f9 di un decennio da Histoire d'O una Cl\u00e9ry ancora piacente si trova nuovamente coinvolta un film a base di erotismo sadomasochista, molto differente, per\u00f2 da quello in cui il suo ruolo era semplicemente quello di vittima remissiva.&lt;br&gt;\nAlla regia c'\u00e8 un Fulci in tono minore, gi\u00e0 provato dalle precarie condizioni di salute e con pochi mezzi a disposizione stante il rapido declino del cinema italiano di \"genere\", che a met\u00e0 anni ottanta sentiva tutto il peso della crescente \"televisivizzazione \"dell'intrattenimento tricolore.&lt;br&gt;\n\"Mister Horror\" cerca una via d'uscita calcando la mano su ci\u00f2 che, allora, in Italia non poteva essere ancora mostrato sul piccolo schermo: sesso e sadismo, ma se la verve e l'inventiva non gli mancano, cos\u00ec come il gusto per le atmosfere morbose e le inquadrature originali, la povert\u00e0 della messa in scena e interpreti meno che stellari smorzano di molto l'impatto dell'opera."}
{"id": "717607", "revid": "125386484", "url": "https://it.wikipedia.org/wiki?curid=717607", "title": "Michael Bay", "text": "\u00c8 noto soprattutto per la realizzazione di film d'azione ad alto budget, caratterizzati da rapidi tagli di montaggio e ampio uso di effetti speciali, tra cui rappresentazioni frequenti di esplosioni. I film che ha prodotto e diretto, tra cui \"Armageddon\" (1998), \"Pearl Harbor\" (2001) e la serie di film \"Transformers\" (dal 2007 ad oggi), hanno incassato oltre 8 miliardi di dollari in tutto il mondo, rendendolo uno dei registi di maggior successo commerciale nella storia del cinema. \n\u00c8 cofondatore della casa di produzione commerciale \"The Institute\". \u00c8 proprietario di Platinum Dunes, una casa di produzione che ha prodotto alcuni remake di film horror tra cui: \"Non aprite quella porta\" (2003), \"Amityville Horror\" (2005), \"The Hitcher\" (2007), \"Venerd\u00ec 13\" (2009) e \"Nightmare\" (2010).\nNonostante il suo successo commerciale al botteghino, il lavoro di Bay \u00e8 generalmente tenuto in scarsa considerazione dalla critica cinematografica. Mentre \"The Rock\" (1996) e \"Transformers\" (2007) hanno ricevuto recensioni moderatamente positive, altri film tra cui i quattro sequel di \"Transformers\", sono stati accolti negativamente dalla critica.\nBiografia.\nMichael Bay \u00e8 stato cresciuto da genitori adottivi. \u00c8 stato studente presso l'Art Center College of Design di Pasadena, in California, ed \u00e8 stato respinto dalla facolt\u00e0 di Cinema dell'University of Southern California, dopodich\u00e9 ha conseguito la laurea presso la Wesleyan University.\nPrima di entrare nel mondo del cinema si \u00e8 dedicato alla produzione di spot pubblicitari e video musicali, per i quali ha ricevuto diverse nomination all'MTV Video Music Awards, che poi ha effettivamente vinto nel 1992. Nel 1995 \u00e8 stato nominato Directors Guild of America in qualit\u00e0 di miglior regista pubblicitario dell'anno.\nCarriera.\nRegista.\nIl 1995 \u00e8 anche l'anno del suo esordio alla regia cinematografica, con \"Bad Boys\" (interpretato da Will Smith e Martin Lawrence). Sono seguiti nel 1996 \"The Rock\" (con Sean Connery e Nicolas Cage) e nel 1998 \"Armageddon\" (con Bruce Willis e Ben Affleck), primo film che ha anche prodotto. Nel 2001 \u00e8 la volta di \"Pearl Harbor\" (con Ben Affleck e Josh Hartnett), il suo primo film storico, e nel 2003 di \"Bad Boys II\" mentre nel 2005 gira \"The Island\" (con Ewan McGregor e Scarlett Johansson), film futuristico che affronta il tema della clonazione.\nBay \u00e8 anche stato co-presidente e comproprietario dell'azienda di effetti speciali Digital Domain e della casa di produzione Platinum Dunes tuttora.\nNel 2007 \u00e8 uscito \"Transformers\", prima trasposizione cinematografica dei celebri cartoni animati \"Transformers\". Il 26 giugno 2009 \u00e8 uscito il sequel \"Transformers - La vendetta del caduto\". Il 28 giugno 2011 \u00e8 uscito il terzo film diretto da Bay della serie dedicata ai Transformers: \"Transformers 3\".\nDurante un'intervista per l'inaugurazione del parco a tema , agli Universal Studios di Singapore, Michael Bay alla domanda: \"Torner\u00e0 come regista per un quarto capitolo?\" ha dichiarato: \"Ne stiamo parlando, ma al momento non \u00e8 stata presa alcuna decisione. Prima girer\u00f2 un piccolo film (Pain &amp; Gain), ed in seguito parleremo della possibilit\u00e0 che io giri il nuovo episodio.\".\nIl 13 febbraio 2012 dal sito dello stesso Michael Bay viene confermato per il 29 giugno 2014 il quarto capitolo, con Bay ancora alla regia.\nLa rivista Forbes lo ha inserito al 35\u00ba posto delle celebrit\u00e0 pi\u00f9 potenti al mondo con un guadagno di 160 milioni di dollari, il secondo pi\u00f9 alto stipendio della classifica della rivista, superato solo da Oprah Winfrey con 165 milioni. Nel 2013, sempre la rivista Forbes lo inserisce al 61\u00ba posto delle celebrit\u00e0 pi\u00f9 potenti con un guadagno di 82 milioni di dollari. La stessa rivista nel 2014 lo posiziona al 50\u00ba posto delle celebrit\u00e0 pi\u00f9 potenti, con un incasso di 66 milioni.\nIl 12 gennaio 2016, Paramount Pictures ha pubblicato \"\", prodotto e diretto da Bay, basato sull'attacco di Bengasi del 2012. Pur essendo il film con il pi\u00f9 basso incasso al botteghino della carriera di Bay, ha ottenuto enormi vendite di DVD alla sua uscita digitale nel maggio 2016, guadagnando oltre 40 milioni di dollari.\nIl 23 maggio 2017, Bay \u00e8 stato onorato con la sua cerimonia al TCL Chinese Theatre. Il suo cane, un mastino inglese, Rebel, ha lasciato anche lui la sua zampa nel cemento con Bay. \nNel 2018, \u00e8 stato annunciato che Bay avrebbe diretto il film d'azione Netflix, \"6 Underground\", con Ryan Reynolds, M\u00e9lanie Laurent, Ben Hardy e Dave Franco. Il film \u00e8 stato rilasciato il 13 dicembre 2019. \nBay diriger\u00e0 il film thriller a tema pandemico intitolato \"Songbird\" con KJ Apa, Sofia Carson, Demi Moore, Craig Robinson e Paul Walter Hauser.\nProduttore.\nIn veste di produttore Bay ha fondato nel 2001 la compagnia di produzione Platinum Dunes. Diversi film horror sono stati prodotti dalla compagnia tra i quali: il remake del classico del 1974 \"Non aprite quella porta\" nel 2003 e il suo nuovo sequel \"Non aprite quella porta - L'inizio\" nel 2006. Pi\u00f9 recenti le produzioni: \"La notte del giudizio\" e il suo sequel \"Anarchia - La notte del giudizio\" e il reboot del cartone animato \"Tartarughe Ninja.\"\nCritiche e stile.\nFin dai suoi primi film, Michael Bay ha attirato su di s\u00e9 l'avversione di molti critici cinematografici, che gli imputano di girare pellicole con sceneggiature inconsistenti, piene di messaggi pubblicitari, concentrandosi soprattutto su effetti speciali di buona qualit\u00e0, ritmi veloci, privilegiando le scene d'azione con esplosioni catastrofiche, il tutto inserito in un montaggio frenetico (pi\u00f9 della met\u00e0 delle sue inquadrature durano meno di un secondo).\nVita privata.\nBay vive a Miami con i suoi tre mastini inglesi, chiamati con i nomi dei suoi personaggi nei suoi film. Da ragazzo, ha donato i soldi ricevuti in regalo per il suo \"bar mitzvah\" a un rifugio per animali, e spesso include i suoi cani nei suoi film. Bonecrusher \u00e8 apparso come il cane di Mikaela \"Bones\" in \"Transformers: Revenge of the Fallen\". Mason, il suo primo mastino inglese, \u00e8 stato chiamato per John Patrick Mason, interpretato da Sean Connery in \"The Rock\". Mason apparve come il cane di Marcus in \"Bad Boys II\" e come il cane di Miles in \"Transformers\". Mor\u00ec durante la produzione di quest'ultimo film nel marzo 2007.\nBay non \u00e8 mai stato sposato e non ha figli. In precedenza aveva frequentato la giornalista sportiva Lisa Dergan.\nBay con un patrimonio di 70 milioni di dollari possiede un jet Gulfstream G550, cos\u00ec come una Bentley, una Range Rover, un'Escalade, una Ferrari, una Lamborghini e due Camaro.\nPremi.\nBay ha ricevuto cinque MTV Movie Awards: uno per il Miglior Film, \"Miglior blockbuster estivo non ancora uscito\" per \"Transformers\", tre Miglior sequenza d'azione per \"Pearl Harbor\", \"Bad Boys II\" e \"The Rock\". Nel 1994, Bay \u00e8 stato onorato dal Directors Guild of America, con un premio per Outstanding Achievement in Direttoriale Spot.\nMichael Bay ha ricevuto ShoWest il Vanguard Award 2009 per l'eccellenza nel cinema a Confab dei proprietari del teatro.\nNel 2009 ha vinto 2 Razzie Award per \"Transformers - La vendetta del caduto\" (Peggior Regista e Peggior Film). Nel 2015 ha vinto nuovamente il premio nella categoria Peggior regista per \"Transformers 4 - L'era dell'estinzione\"."}
{"id": "717610", "revid": "547034", "url": "https://it.wikipedia.org/wiki?curid=717610", "title": "Ea (ninfa)", "text": "Ea era una ninfa, delle Naiadi, che chiese l'aiuto degli Dei per sfuggire al fiume Fasi che la corteggiava e venne tramutata in un'isola.\nEra anche il nome di una regione della Colchide, ma fu usata da Valerio Flacco come un sinonimo della Colchide stessa."}
{"id": "717614", "revid": "1745361", "url": "https://it.wikipedia.org/wiki?curid=717614", "title": "Egle (Naiade)", "text": "Egle () \u00e8 un personaggio della mitologia greca, una ninfa Naiade che aveva la caratteristica di tingersi la faccia con le more e che, assieme ad Eurinome, \u00e8 considerata la presunta madre delle Grazie.\nMitologia.\nDi lei si narra che un giorno, si un\u00ec ai satiri Croni e Mnasilio che avevano legato le mani di Sileno con ghirlande di fiori, perch\u00e9, essendo addormentato, temevano la sua reazione. \nAppena sveglio, vide la ninfa della quale era invaghito e le chiese di liberarlo con la promessa di cantare per lei e per i due satiri, visto che pi\u00f9 volte ne avevano fatto richiesta. E cos\u00ec fu."}
{"id": "717615", "revid": "123605272", "url": "https://it.wikipedia.org/wiki?curid=717615", "title": "Jodelle Ferland", "text": "Biografia.\nNasce a Nanaimo, nella British Columbia (Canada), da Valery e Marc Ferland. Ha due fratelli, Marisha e Jeremy, che sono musicisti. Debutta a soli due anni in alcuni spot pubblicitari, e a quattro con un ruolo nella serie televisiva \"Cold Squad - Squadra casi archiviati\" di CTV. Un contratto per il programma televisivo \"Mermaid\", le fa ricevere nel 1998 una nomination come attrice pi\u00f9 giovane partecipante ai Daytime Emmy Awards. Da allora ha fatto apparizioni in diverse serie TV, tra cui \"Stargate Atlantis\", \"Dark Angel\", \"Stargate SG-1\", \"Smallville\" e \"Supernatural\", ed \u00e8 apparsa nel film \"They - Incubi dal mondo delle ombre\". \nNella serie TV \"Kingdom Hospital\", scritta da Stephen King, interpreta il personaggio di Mary Jensen. Nel 2005 ha recitato nel dramma \"Tideland - Il mondo capovolto\" di Terry Gilliam, per il quale ha ricevuto una nomination al Genie Award nella categoria Miglior Attrice. In seguito, \u00e8 apparsa nel film del 2006 \"Silent Hill\", un adattamento del famoso videogioco, e ha avuto un ruolo di supporto nella commedia romantica \"Tutte pazze per Charlie\" per la Lions Gate Entertainment. Nel 2007 ha girato il film \"Case 39\" al fianco di Ren\u00e9e Zellweger, film che tuttavia, a causa di una lunga post-produzione, non \u00e8 stato distribuito fino al 2010. In \"C\u00e9line\", film non autorizzato sulla vita di C\u00e9line Dion, interpreta la cantante franco-canadese negli anni della giovent\u00f9. Nel 2010 interpreta \"Bree Tanner\", un vampiro neonato, nel terzo capitolo di \"Twilight\", \"\". \nNel 2011 recita nel film \"Quella casa nel bosco\", mentre nel 2012 recita in \"I bambini di Cold Rock\", al fianco di Jessica Biel. Inoltre ha fornito le voci delle sorelline per il videogioco \"BioShock 2\" e la voce di Aggie nel film d'animazione \"ParaNorman\", mentre in \"Home Alone 5 The Holiday Heist\" interpreta Alexis Baxter. Successivamente gira un film indipendente chiamato \"Red\" (basato sulla storia di \"Cappuccetto Rosso\"), il film \"Midnight Stallion\" e un cortometraggio intitolato \"The Goodbye Girl\". I prossimi progetti includono il thriller internazionale \"400 Boys\" del regista inglese Alastair Paton e un film di Robbie Bryan dal titolo \"Black Hat\".\nDoppiatrici Italiane.\nNelle versioni in italiano dei suoi film, Jodelle Ferland \u00e8 stata doppiata da:\nCome doppiatrice \u00e8 stata doppiata da:"}
{"id": "717617", "revid": "125241280", "url": "https://it.wikipedia.org/wiki?curid=717617", "title": "Enrico Deregibus", "text": "Biografia.\nSi occupa specificatamente di musica italiana, soprattutto canzone d'autore e rock, ed \u00e8 il biografo di Francesco De Gregori, su cui ha scritto diversi libri. \nLavora per numerose manifestazioni di carattere musicale in qualit\u00e0 di direttore artistico, consulente o responsabile della promozione. Tra queste, PeM - Parole e musica in Monferrato, il Premio Bianca d'Aponte, Voci per la libert\u00e0 - Una canzone per Amnesty, il Meeting Etichette Indipendenti, il Premio Bindi, il Premio Andrea Parodi, il Premio Giorgio Lo Cascio. In alcuni di questi eventi \u00e8 impegnato anche in veste di conduttore. \u00c8 stato inoltre per molti anni consulente del Club Tenco. \nCome giornalista, oltre ad aver pubblicato vari libri, ha scritto per diverse testate (tra cui \"Diario\", \"Kataweb\", \"Rockol\", \"Rockstar\", \"Musica leggera\", \"Donna Moderna\"). Attualmente collabora con il quotidiano \"Avvenire\". \nAltre collaborazioni e consulenze con festival ed eventi da segnalare sono quelle con Collisioni, con il \"Festival della parola\" di Chiavari, con il \"Futura festival\" di Civitanova Marche, con la \u201cRassegna letteraria\u201d di Vigevano, con il \u201cMantovaMusicaFestival\u201d, con Folkermesse e Folkontest.\nAnni zero.\nDal 2000 al 2004 \u00e8 stato vicedirettore della rivista bimestrale \"L'Isola che non c'era\". \nA partire dal 2001 collabora con il Meeting Etichette Indipendenti di Faenza, occupandosi di specifici progetti all'interno dell'evento, come il \"Mei d'autore\".\nNel 2002 \u00e8 coautore del volume \u201cBel\u00ecn, sei sicuro? Storia e canzoni di Fabrizio De Andr\u00e9\u201d, a cura di Riccardo Bertoncelli (Giunti editore), mentre due anni dopo \u00e8 autore di \u201cLa Ciapa Rusa - Diario di Bordo\u201d, saggio allegato all\u2019omonimo CD (FolkclubEthnosuoni).\nDal 2005 al 2016 \u00e8 stato consulente del Club Tenco, per il quale negli ultimi anni ha ricoperto anche il ruolo di responsabile dell'ufficio stampa.\nDal 2005 \u00e8 anche direttore artistico del Premio Giorgio Lo Cascio, assegnato ogni anno ad un cantautore italiano di particolare rilevanza.\nDal 2005 al 2007 \u00e8 stato direttore artistico, con John Vignola, del \"Premio Loano per la musica tradizionale italiana\", mentre dal 2006 al 2013 \u00e8 stato consulente e poi direttore artistico dell\"'L'Isola in Collina - Tributo a Luigi Tenco\" di Ricaldone. \nIn campo editoriale, \u00e8 ideatore e curatore del \"Dizionario completo della canzone italiana\", pubblicato da Giunti nel 2006. Con Enrico de Angelis e Sergio Secondiano Sacchi nel 2007 ha curato il volume su Luigi Tenco \"Il mio posto nel mondo. Luigi Tenco, cantautore. Ricordi, appunti, frammenti\" (BUR). Ha partecipato inoltre a decine di altri volumi a vario titolo (prefazioni, contributi, interventi). \nNel 2007 e 2008 \u00e8 stato il curatore artistico e organizzativo dello \u201cSpazio incontri\u201d di Sanremoff, manifestazione organizzata dal Comune di Sanremo durante il Festival di Sanremo. \nDal 2007 \u00e8 consulente e conduttore del \u201cPremio Bindi\u201d di Santa Margherita Ligure, nonch\u00e9 responsabile degli incontri pomeridiani del festival.\nL'anno successivo si \u00e8 occupato del coordinamento artistico di \u201cLibri in musica Musica in libro\u201d, il festival del libro musicale di Sanremo.\nAnni dieci.\nNel 2010 ha curato \"La leva cantautorale degli anni zero\", progetto di valorizzazione della nuova canzone d'autore italiana promosso da Club Tenco e MEI, al quale hanno partecipato numerosi artisti che si sono affermati negli anni successivi. \nDal 2012 \u00e8 responsabile dell'ufficio stampa del Premio Andrea Parodi di Cagliari, il pi\u00f9 importante concorso europeo per la world music.\nNel 2013 per NdA-Press \u00e8 uscito \"Chi se ne frega della musica?\", una raccolta di suoi scritti su artisti e argomenti relativi alla musica in Italia. Al libro ha partecipato con degli interventi anche lo scrittore Gianluca Morozzi.\nDal 2015 \u00e8 ufficio stampa e consulente organizzativo del Premio Bianca d'Aponte di Aversa (riservato a sole cantautrici). Nello stesso anno diviene anche direttore artistico di PeM - Parole e musica in Monferrato, rassegna in varie localit\u00e0 del Piemonte in cui conduce anche incontri con cantautori e musicisti.\nSempre nel 2015 ha pubblicato per Giunti editore \"Mi puoi leggere fino a tardi\", la fortunata biografia di Francesco De Gregori che \u00e8 la riedizione arricchita del precedente volume sul cantautore romano \"Quello che non so, lo so cantare\", uscito nel 2003. Nel dicembre 2016 ha scritto il libro inserito nel box \"Backpack\" dello stesso De Gregori, cofanetto che racchiude tutta la discografia in cd del cantautore.\nDal 2016 dirige il Forum del giornalismo musicale di Faenza, ospitato dal Meeting Etichette Indipendenti ed \u00e8 consulente artistico e organizzativo, oltre che ufficio stampa, di Voci per la libert\u00e0 - Una canzone per Amnesty (il festival musicale legato ad Amnesty International).\nNella primavera del 2017 ha realizzato \u201cLuigi Tenco, marzo 2017. In qualche parte del mondo\u201d. Un grande omaggio a Luigi Tenco realizzato contemporaneamente in pi\u00f9 di 30 localit\u00e0 italiane ed anche a Parigi, alla Sorbona, dal 17 al 28 marzo, cio\u00e8 in prossimit\u00e0 della data di nascita del cantautore, il 21 marzo, nell'anno in cui tutti ricordavano l'anniversario della morte. Dal 2017 \u00e8 inoltre ideatore e responsabile, con Giordano Sangiorgi, del \"Premio dei Premi\" nell'ambito dal Meeting Etichette Indipendenti, contest riservato ai cantautori emergenti che nell'annata precedente hanno vinto i pi\u00f9 importanti concorsi dedicati ai grandi artisti italiani scomparsi.\nNel 2019 \u00e8 stato il direttore scientifico del \"Master in organizzazione e promozione festival e eventi musicali\" di Napier Academy ed \u00e8 diventato membro della Giuria del Premio internazionale Lexenia \"Arte e Giustizia\".\nAnni venti.\nA ottobre 2020 ha pubblicato \"Francesco De Gregori. I testi. La storia delle canzoni\", un volume di 720 pagine, che racchiude i testi del cantautore con lunghe e approfondite schede sulle canzoni. Inizia nel frattempo una collaborazione con l'Officina delle arti Pier Paolo Pasolini, laboratorio di alta formazione e hub culturale di eventi della Regione Lazio, per il quale organizza e conduce incontri con cantautori e musicisti dal Teatro Eduardo De Filippo di Roma. Nel 2021 viene chiamato a collaborare con il quotidiano \"Avvenire\"."}
{"id": "717618", "revid": "1552438", "url": "https://it.wikipedia.org/wiki?curid=717618", "title": "Sistema di soppressione acustica della rampa di lancio", "text": "Il sistema di soppressione acustica della rampa di lancio \u00e8 un sistema di protezione da danneggiamenti strutturali utilizzato durante il decollo degli Space Shuttle. \nDescrizione.\nL'accensione dei potentissimi motori di spinta dei lanciatori o vettori spaziali determina una fortissima turbolenza dell'aria, con la formazione di pressioni acustiche dal valore di oltre 140 dB (il fortissimo rumore che si sente in fase di decollo). \nQueste fortissime sollecitazioni acustiche si possono propagare attraverso gli organi meccanici della navicella, inducendo nelle parti meccaniche coinvolte forti sollecitazioni per vibrazione, con il pericolo del possibile danneggiamento delle parti meccaniche pi\u00f9 delicate.\nPer scongiurare questo pericolo, sotto la rampa di lancio in prossimit\u00e0 dei coni dei motori di spinta, \u00e8 stato costruito un potente impianto di nebulizzazione dell'acqua al fine di saturare il volume d'aria sottostante la rampa di lancio. \nCon la forte pressione acustica generata dai motori, l'acqua nebulizzata nell'aria si trasforma in vapore sottraendo, in questo modo, energia al fenomeno acustico. \nL'energia necessaria al passaggio di stato dell'acqua nebulizzata da liquida a gassosa viene cos\u00ec sottratta all'energia acustica, diminuendo notevolmente la possibilit\u00e0 di propagazione delle pericolose vibrazioni verso gli organi meccanici pi\u00f9 delicati della navicella stessa. \nQuesta tecnica di \"soppressione acustica\" \u00e8 in uso fin dagli anni sessanta con il programma Apollo."}
{"id": "717620", "revid": "697352", "url": "https://it.wikipedia.org/wiki?curid=717620", "title": "Eolia", "text": ""}
{"id": "717623", "revid": "486946", "url": "https://it.wikipedia.org/wiki?curid=717623", "title": "Magherita di Male", "text": ""}
{"id": "717625", "revid": "767487", "url": "https://it.wikipedia.org/wiki?curid=717625", "title": "Buio Omega", "text": "Buio Omega \u00e8 un film del 1979, diretto da Joe D'Amato.\nConsiderato uno degli horror italiani pi\u00f9 splatter di sempre, alla sua uscita fu molto criticato per le sue scene eccessive e non ebbe molto successo. In tempi recenti \u00e8 stato per\u00f2 rivalutato dalle riviste di genere come \"Nocturno\" e \"Amarcord\", ed \u00e8 oggi considerato un cult movie dagli amanti del genere horror. Il soggetto del film \u00e8 ispirato a \"Il terzo occhio\", diretto da Mino Guerrini nel 1966.\nFu riedito nel 1987 col titolo In quella casa... buio omega.\nTrama.\nFrancesco \u00e8 un imbalsamatore orfano dei genitori e vive in una villa insieme alla governante, Iris. Questa vorrebbe sposare Francesco e per riuscirvi paga una fattucchiera perch\u00e9 lanci un rito vud\u00f9 contro Anna, la sua fidanzata, che in seguito muore.\nIl carattere di Francesco, distrutto dal dolore, cambia a poco a poco, fino alla decisione d'imbalsamare il corpo dell'amata per tenerla sempre accanto a s\u00e9. Si reca cos\u00ec dapprima all'obitorio, per cominciare il processo d'imbalsamazione del cadavere: un impiegato lo vede armeggiare con una siringa riempita di liquido. La sera stessa Francesco si reca al cimitero alla tomba di Anna, apre la bara e ne carica il corpo sul suo furgone.\nSulla strada che porta alla villa, Francesco vede un'autostoppista, che per\u00f2 ignora. Poco dopo s'accorge di avere forato e, dopo avere cambiato la ruota, s'accorge che l'autostoppista s'\u00e8 accomodata nel veicolo, cos\u00ec la porta con s\u00e9 alla sua villa. Giuntovi, Francesco inizia la procedura d'imbalsamazione. Il corpo di Anna viene disteso su un tavolo e sezionato accuratamente: vengono tolti tutti gli organi interni, il sangue viene aspirato dalle narici, il cervello viene estratto insieme al cuore e all'intestino. Francesco, ormai impazzito, prende il cuore della ragazza tra le mani e lo morde.\nL\u2019autostoppista, che s'era addormentata sul furgoncino di Francesco, si sveglia, entra nella stanza e grida per l'orrore. La ragazza assale Francesco, sconvolta, e lo graffia in faccia. Il ragazzo riesce ad afferrarla e le strappa le unghie della mano con l'ausilio d'una grossa tenaglia, quindi la soffoca. Iris, che ha assistito a tutta la scena, aiuta Francesco a sbarazzarsi del corpo: i due fanno letteralmente a pezzi la ragazza a colpi di mannaia. Le parti del corpo vengono quindi gettate in una vasca colma d'acido. Iris si premura di pulire tutte le tracce di sangue, quindi i due s'allontanano dalla stanza, ed \u00e8 qui che il cranio semi-corroso della ragazza riemerge dalla vasca all'improvviso. Iris seppellisce i resti della ragazza nel giardino.\nI due tornano quindi alla villa e Iris prepara da mangiare a Francesco, che si sente male e vomita. Iris lo consola e lo masturba.\nFrancesco esce a fare \"footing\" e sulla strada incontra una ragazza che s'\u00e8 slogata una caviglia. La porta alla villa, la cura e quindi la porta nella stanza da letto per fare sesso. Nel letto per\u00f2 c'\u00e8 anche il corpo imbalsamato di Anna: quando la ragazza se ne accorge inizia a gridare terrorizzata. Francesco, tentando di tappare la bocca alla ragazza, viene morso sulla mano. L\u2019uomo a sua volta la morde sul collo, uccidendola. Iris l'aiuta nuovamente a sbarazzarsi del cadavere: i due gettano il corpo in un forno, ma s'accorgono che \u00e8 ancora viva. La ragazza muore cos\u00ec arsa viva. Iris confessa a Francesco d'amarlo, gli chiede di sposarla e di sbarazzarsi del cadavere di Anna. Francesco acconsente al matrimonio, ma le dice che Anna rester\u00e0 per sempre in quella villa.\nIntanto la polizia indaga sulla scomparsa della ragazza e perquisisce la villa. Iris s'accorge d'una scarpa da tennis dimenticata in una stanza e la nasconde. Successivamente, nella villa si tiene una festa per celebrare il fidanzamento tra Iris e Francesco, che d\u00e0 ulteriori segni di pazzia. Mentre imperversa la festa, infatti, si reca nella stanza da letto e inizia a parlare col corpo di Anna.\nIntanto l'investigatore (che non \u00e8 altri che un impresario di pompe funebri) continua a perquisire la villa, approfittando d'un momento d'ubriachezza d'Iris e trova il corpo di Anna in un armadio. Francesco esce dalla villa e incontra una ragazza in un locale e a porta alla villa, ma proprio in quel momento arriva la sorella di Anna, Teodora, che \u00e8 identica a lei. Francesco crede sia proprio Anna e rimane sconvolto. Iris fa accomodare Teodora e la lascia da sola in una stanza. Le luci della camera si spengono e una voce spaventa Teodora, che inizia a vagare per la casa buia. Entrata in un'altra stanza, la donna vede il cadavere imbalsamato della sorella e Iris che le viene incontro con un coltello e cade priva di sensi.\nFrancesco interviene per difendere Teodora e ingaggia una lunga lotta con Iris: con un morso Francesco le strappa un lembo di carne dalla faccia e poi la uccide piantandole il coltello nel petto, ma durante la lotta Iris gli strappa un occhio. Francesco, seppure ferito gravemente, riesce a portare via Teodora ancora svenuta tra le sue braccia. L'impresario di pompe funebri giunge nella stanza e trova il cadavere d'Iris. Dirigendosi poi nel laboratorio di Francesco, trova quest'ultimo davanti a un forno acceso. Francesco, ormai agonizzante, si dirige verso di lui e muore. L'impresario scopre allora un cadavere sul tavolo da imbalsamazione: credendo che sia il corpo di Anna lo porta via e avvisa il parroco del paese del ritrovamento, spiegando di essere stato contattato da alcuni malviventi che avevano trafugato il cadavere in cambio d'un riscatto che lui ha pagato. In realt\u00e0 sta mentendo, forse per mettere a tacere tutta la faccenda o solo per piet\u00e0 verso Francesco.\nNel finale si scopre che la donna che sta per essere sepolta non \u00e8 Anna ma Teodora, che urlando balza improvvisamente fuori dalla bara mentre questa sta per essere chiusa.\nProduzione.\nLe riprese iniziarono nel giugno 1979 e durarono due settimane. Il film fu girato a Bressanone e a Campo Tures.\nIl babbuino bianco su cui lavora Francesco era un vero esemplare vivo e vegeto, che veniva regolarmente addormentato da un veterinario prima di ogni ripresa. L'attrice Franca Stoppi fece molte pressioni, da animalista convinta, affinch\u00e9 non gli venisse fatto alcun male.\nQuella che Iris mangia in modo frettoloso non era vera carne, bens\u00ec carne di soia poich\u00e9 l'attrice era vegetariana.\nCast.\nLa parte del protagonista fu affidata a Kieran Canter, che divenne in seguito un attore pornografico. Il doppio ruolo di Anna e Teodora fu invece interpretato da Cinzia Monreale, che in seguito prese parte a molti film di Lucio Fulci. Franca Stoppi proveniva dal teatro e sostitu\u00ec all'ultimo momento un'altra attrice.\nColonna sonora.\nLe musiche del film, realizzate dai Goblin, saranno in seguito riprese nelle colonne sonore dei film \"Contamination\" (Luigi Cozzi) e \"Virus\" (Bruno Mattei e Claudio Fragasso) entrambi del 1980.\nDistribuzione.\nLa prima proiezione pubblica del film avvenne il 15 novembre 1979.\nCensura.\nIl film ottenne il visto dalla censura il 24 ottobre 1979, e fu tagliata la sequenza in cui Canter addenta il cuore della Monreale. Fu bandito in molti paesi, ed \u00e8 un film controverso ancora oggi in buona parte del mondo.\n\"Buio Omega\" si vide in versione integrale per la prima volta in Italia grazie a una videocassetta della Lamberto Forni; in seguito la next video produsse anche il DVD, sempre in versione integrale.\nTitoli di distribuzione.\nIl film usc\u00ec negli Stati Uniti come \"Beyond the Darkness\", in Germania Ovest come \"Sado - Sto\u00df das Tor zur H\u00f6lle auf\" e in Francia come \"Blue Holocaust\".\nAccoglienza.\nIncassi.\n\"Buio Omega\" ha incassato un totale di 153,7 milioni di lire italiane.\nCritica.\nPer la rivista \"Nocturno\" il film \u00e8 \u00abuna storia d'amore velata di un triste e deprimente erotismo, e come tutte le grandi storie d'amore fa necessariamente i conti con la morte. Anzi con la Morte\u00bb.\nPer il sito \"Cinecultnews.it\" si tratta di \u00abun film capostipite velato da una profonda e macabra tristezza per una vicenda surreale contaminata da scene splatter veramente d'effetto e iperrealistiche, dove l'amore morboso si mescola inesorabilmente con la morte\u00bb."}
{"id": "717630", "revid": "36426", "url": "https://it.wikipedia.org/wiki?curid=717630", "title": "Cornice marcapiano", "text": "La cornice marcapiano (o semplicemente marcapiano) \u00e8 un elemento architettonico tipico delle architetture residenziali, come palazzi e ville. La sua funzione \u00e8 puramente decorativa, poich\u00e9 si tratta di un'incorniciatura definita da una serie di modanature sporgenti e pu\u00f2 riprendere le forme della cornice degli ordini architettonici. \nSvolge la funzione di marcare esternamente la separazione interna tra diversi piani di un edificio. Si pu\u00f2 presentare in genere in due punti: al livello del calpestio o al livello dei parapetti delle finestre (marcadavanzale). In alcuni casi poi sono presenti cornici a entrambi i livelli, magari unite in una fascia. \nEssa segue in genere la decorazione esterna complessiva dell'edificio, magari nello stesso colore delle eventuali cornici delle finestre o dei portali, o in materiali appositamente scelti per contrastare sullo sfondo della parete esterna. Essendo un elemento puramente decorativo, la cornice marcapiano pu\u00f2 essere presente anche se l'edificio non \u00e8 internamente spartitio in piani: si pensi alle chiese ad aula unica, dove la cornice pu\u00f2 marcare i diversi livelli delle finestre. \nL'uso dei marcapiani inizi\u00f2 a diffondersi in Italia nel tardo Medioevo; essi vennero quasi abbandonati nel Novecento, quando con l'architettura razionalista si superarono i modelli tradizionali o si ridusse al minimo la decorazione."}
{"id": "717631", "revid": "36426", "url": "https://it.wikipedia.org/wiki?curid=717631", "title": "Cornici marcapiano", "text": ""}
{"id": "717632", "revid": "36426", "url": "https://it.wikipedia.org/wiki?curid=717632", "title": "Marcapiano", "text": ""}
{"id": "717633", "revid": "29863", "url": "https://it.wikipedia.org/wiki?curid=717633", "title": "Warriors Of The World", "text": ""}
{"id": "717634", "revid": "1543377", "url": "https://it.wikipedia.org/wiki?curid=717634", "title": "Cromosoma 5", "text": "Con il nome di cromosoma 5 si indica, per convenzione, il quinto cromosoma umano in ordine di grandezza. Le persone hanno normalmente due copie di questo cromosoma, come di ogni autosoma. Il cromosoma 5 possiede all'incirca 181 milioni di nucleotidi. I due cromosomi 5 rappresentano all'incirca il 6% del DNA totale nelle cellule umane.\nIl cromosoma 5 contiene di certo oltre 1200 geni, ma \u00e8 ritenuto possa contenerne fino a 1300.\nIl numero di polimorfismi a singolo nucleotide (SNP) \u00e8 di oltre 650.000.\nGeni.\nLa lista seguente contiene alcuni dei geni localizzati sul cromosoma 5.\nMalattie.\nLe malattie seguenti sono alcune di quelle ritenute essere correlate a disordini genetici a carico del cromosoma 5:\nAnomalie cromosomiche.\nSono state rilevate diverse anomalie cromosomiche legate al cromosoma 5, tra le quali spicca la sindrome del grido di gatto, causata dalla delezione della fine del braccio piccolo (p) del cromosoma. Questo cambiamento cromosomico viene indicato come 5p-. I segni e i sintomi della sindrome del grido di gatto sono probabilmente correlati alla perdita di geni multipli in questa regione. I ricercatori non hanno identificato tutti questi geni o determinato come la loro perdita conduca alle caratteristiche del disturbo. Hanno scoperto, comunque, che una pi\u00f9 grande delezione tende ad avere come risultato ritardi mentali pi\u00f9 gravi e ritardi dello sviluppo nelle persone con la sindrome del grido di gatto. Alcune regioni del braccio p, in ogni caso, sono state associate direttamente con le particolari caratteristiche della sindrome. La regione 5p15.3 \u00e8 associata con il pianto simile a quello di un gatto ed una regione vicina (5p15.2) \u00e8 associata con il ritardo mentale, la testa di piccole dimensioni (microcefalia) e i caratteristici lineamenti facciali.\nAltre anomalie di numero o di struttura del cromosoma 5 possono indurre numerosi effetti patologici, inclusi ritardo di crescita e sviluppo, caratteristici lineamenti facciali, difetti di nascita, ed altri problemi medici. Anomalie del cromosoma 5 possono portare alla duplicazione di un segmento sia del braccio p che di q (trisomia parziale 5p o 5q), alla macrodelezione di un segmento del braccio lungo (monosomia parziale 5q) e alla struttura circolare chiamata cromosoma ad anello 5, formato in seguito al ricongiungimento delle estremit\u00e0 di un cromosoma spezzato."}
{"id": "717635", "revid": "486946", "url": "https://it.wikipedia.org/wiki?curid=717635", "title": "Margherita II di Borgogna", "text": ""}
{"id": "717640", "revid": "6923", "url": "https://it.wikipedia.org/wiki?curid=717640", "title": "Rolls-Royce Motor Cars", "text": "Rolls-Royce Motor Cars Limited \u00e8 la pi\u00f9 recente denominazione della storica casa automobilistica britannica fondata da Charles Stewart Rolls ed Henry Royce, appartenente oggi al gruppo BMW: il gruppo tedesco ha infatti acquisito i diritti di utilizzo del marchio \"Rolls-Royce\" nel settore automobilistico.\nSostituisce la precedente denominazione Rolls-Royce Motors in uso dal 1973, a sua volta erede della primigenia Rolls-Royce Limited del 1906.\nStabilimento.\nIl quartier generale della casa \u00e8 il \"Goodwood Plant\", dove si trova il centro stile e vengono effettuate produzione e assemblaggio. Lo stabilimento \u00e8 situato a Westhampnett, nel territorio di Goodwood, West Sussex, nelle vicinanze del famoso circuito di Goodwood. Gli storici stabilimenti Rolls-Royce di Crewe sono invece rimasti al gruppo Volkswagen, che vi produce le vetture Bentley."}
{"id": "717641", "revid": "697352", "url": "https://it.wikipedia.org/wiki?curid=717641", "title": "Raymond Kurzweil", "text": "\u00c8 un pioniere nei campi del riconoscimento ottico dei caratteri, nel text-to-speech, nelle tecnologie sul riconoscimento del parlato e degli strumenti musicali a tastiera elettronici. \u00c8 autore di numerosi libri sulla salute, l'intelligenza artificiale, il transumanesimo e la singolarit\u00e0 tecnologica. Sua l'idea di dare alle tastiere la possibilit\u00e0 di simulare realisticamente il pianoforte aggiungendo alla simulazione del suono della corda i rumori prodotti dal corpo del piano. Dal 2012, \u00e8 impiegato da Google, come \"director of engineering\".\nVita, invenzioni e carriera imprenditoriale.\nPeriodo giovanile.\nRay Kurzweil crebbe nel quartiere newyorkese di Queens. Nacque nel 1948 da genitori di formazione laica ebraica fuggiti dall'Austria appena prima dello scoppio della Seconda guerra mondiale e si trov\u00f2 esposto durante la crescita, attraverso l'Universalismo Unitario, ad una molteplicit\u00e0 di diverse credenze religiose. Il padre era un musicista e compositore e la madre un'artista visuale. Lo zio, un ingegnere presso i Bell Labs, impart\u00ec al giovane Ray i fondamenti dell'informatica. In giovent\u00f9 fu un avido lettore di fantascienza. Nel 1963, all'et\u00e0 di quindici anni, scrisse il suo primo programma per un computer. Progettato per elaborare dati statistici, il programma fu poi utilizzato dai ricercatori dell'IBM.\nSuccessivamente, al liceo, cre\u00f2 un programma con un sofisticato pattern recognition (riconoscimento di modelli) che analizzava le opere di compositori classici e successivamente poteva sintetizzare dei pezzi propri con stili simili. Le prestazioni di questa invenzione furono talmente notevoli che nel 1965 fu invitato ad apparire nel programma televisivo della CBS \"I've Got a Secret\", in cui esegu\u00ec al piano un pezzo composto da un computer di sua costruzione. Successivamente quell'anno vinse il primo premio all'Esposizione Scientifica Internazionale delle Invenzioni, fu selezionato dalla Westinghouse Talent Search e ricevette le congratulazioni personali del presidente Lyndon B. Johnson durante una cerimonia alla Casa Bianca.\nAnni della maturit\u00e0.\nNel 1968, al suo primo anno al MIT, Kurzweil apr\u00ec un'azienda che utilizzava un programma per computer per ottimizzare l'abbinamento degli studenti di scuola superiore alle universit\u00e0. Il programma, denominato Select College Consulting Program, era progettato da lui stesso e confrontava migliaia di diversi criteri relativi a ciascuna universit\u00e0 con le risposte a questionari ricevuti con la domanda di ammissione da ogni studente.\nAll'et\u00e0 di 20 anni vendette la societ\u00e0 alla Harcourt, Brace &amp; World per $100\u00a0000 (approssimativamente $500\u00a0000 in valuta del 2006) oltre alle royalties.\nConsegu\u00ec la Laurea in Informatica e Letteratura nel 1970 dal MIT.\n&lt;onlyinclude&gt;Nel 1974, Kurzweil fond\u00f2 una nuova societ\u00e0, la Kurzweil Computer Products, Inc. e diresse lo sviluppo del primo sistema di riconoscimento di caratteri denominato \"omni-font\": un programma in grado di riconoscere testo scritto con qualsiasi carattere. Prima di allora, gli scanner erano in grado solo di leggere testo scritto con pochi tipi di caratteri. Decise che la migliore applicazione di questa tecnologia sarebbe stata creare una macchina per la lettura automatica che avrebbe consentito a persone non vedenti di comprendere testi scritti, grazie ad un computer che li avrebbe letti ad alta voce. Peraltro, un simile apparecchio richiedeva allora l'invenzione di due tecnologie fondative: lo scanner piano CCD ed il sintetizzatore vocale da testo a parlato. Sotto la sua direzione fu completato lo sviluppo di queste tecnologie e, il 13 gennaio 1976, il prodotto finito fu svelato durante una conferenza stampa condotta da lui e dai dirigenti della Federazione Nazionale Ciechi. Denominata \"Macchina da lettura di Kurzweil\" (Kurzweil Reading Machine), l'apparecchiatura occupava un'intera scrivania. Questo gli valse un ampio riconoscimento: il giorno in cui la macchina fu mostrata, Walter Cronkite la utilizz\u00f2 per pronunciare il suo abituale slogan di fine trasmissione \"And that's the way it is, January\u00a013, 1976.\" Mentre ascoltava \"The Today Show\", il musicista Stevie Wonder ud\u00ec una dimostrazione dell'apparecchio ed acquist\u00f2 il primo esemplare di produzione della Kurzweil Reading Machine, dando inizio ad un'amicizia tra i due durata una vita.&lt;/onlyinclude&gt;\nSecondo ex dipendenti della Kurzweil Computer Products, il progettista della Kurzweil Reading Machine fu l'ingegnere Richard Brown, allora dipendente della KCP.\nLa successiva importante iniziativa d'affari di Kurzweil inizi\u00f2 nel 1978, quanto la Kurzweil Computer Products inizi\u00f2 a vendere una versione commerciale del programma di riconoscimento ottico dei caratteri. LexisNexis fu uno dei primi clienti, ed acquist\u00f2 il programma per acquisire documenti legali e di informazione nei suoi nascituri database online.\nDue anni dopo, Kurzweil vendette la sua societ\u00e0 alla Xerox, interessata a proseguire la commercializzazione della conversione automatica di testo da documenti a computer. La Kurzweil Computer Products divenne una sussidiaria della Xerox, inizialmente conosciuta come Scansoft e attualmente presente come Nuance Communications, mentre lui oper\u00f2 come consulente per la prima fino al 1995.\nLa successiva impresa commerciale di Kurzweil fu nell'ambito della tecnologia della musica elettronica. Dopo un incontro del 1982 con Stevie Wonder, nel quale quest'ultimo lament\u00f2 il divario tra le possibilit\u00e0 e qualit\u00e0 dei sintetizzatori elettronici e quelle degli strumenti musicali tradizionali, Kurzweil ebbe l'ispirazione di creare una nuova generazione di sintetizzatori musicali in grado di riprodurre realisticamente i suoni di veri strumenti. La Kurzweil Music Systems fu fondata quello stesso anno e, nel 1984, fu lanciato il Kurzweil K250: la macchina era in grado di imitare numerosi strumenti e nel corso dei test dei musicisti non furono in grado di percepire la differenza tra la riproduzione di un pianoforte da parte del Kurzweil K250 e quella di un vero pianoforte a coda. Le possibilit\u00e0 di mixaggio e registrazione dell'apparecchio, insieme alla capacit\u00e0 di imitare diversi strumenti resero possibile ad un singolo utilizzatore comporre ed eseguire un intero pezzo orchestrale.\nLa Kurzweil Music Systems fu venduta al costruttore coreano di strumenti musicali Young Chang nel 1990. Come con Xerox, Kurzweil rimase come consulente per diversi anni.\nGli anni recenti.\nContemporaneamente alla Kurzweil Music Systems, Kurzweil cre\u00f2 la Kurzweil Applied Intelligence (KAI) con lo scopo di sviluppare sistemi di riconoscimento vocale per uso commerciale. Il primo prodotto, lanciato nel 1987, fu nel mondo il primo programma di riconoscimento vocale con un ampio vocabolario e diede la possibilit\u00e0 ad utilizzatori umani di dettare ai propri computer per mezzo di un microfono, ottenendo la trascrizione del loro parlato in testo scritto. Successivamente la societ\u00e0 combin\u00f2 la tecnologia di riconoscimento vocale con sistemi esperti medicali per creare la linea di prodotti Kurzweil VoiceMed (oggi chiamati Clinical Reporter), che consentono ai medici di redigere referti parlando anzich\u00e9 scrivendo. La KAI esiste tuttora con il nome di Nuance Communications. \nKurzweil avvi\u00f2 la Kurzweil Educational Systems nel 1996 per sviluppare tecnologie computerizzate basate su riconoscimento di modelli per aiutare persone con disabilit\u00e0 come cecit\u00e0, dislessia e deficit di attenzione da iperattivit\u00e0 (ADD) in ambito scolastico. Questi prodotti comprendono il programma convertitore da testo a parlato Kurzweil 1000, che consente ad un computer di leggere testo elettronico o scansionato a beneficio di persone non vedenti o con visione ridotta, ed il programma Kurzweil 3000 che \u00e8 un sistema multifunzione per l'ausilio nella lettura, scrittura e capacit\u00e0 di studio.\nNegli anni novanta Kurzweil fond\u00f2 la Medical Learning Company. I prodotti della societ\u00e0 comprendevano un programma interattivo di istruzione per i medici ed un paziente simulato da un computer. Pi\u00f9 o meno nello stesso periodo, Kurzweil avvi\u00f2 KurzweilCyberArt.com, un sito web che offriva programmi per supportare il processo creativo artistico. Il sito offriva il download gratuito di un programma chiamato AARON, un sintetizzatore di arte visiva sviluppato da Harold Cohen, e del \"Poeta Cibernetico di Kurzweil\" (\"Kurzweil's Cybernetic Poet\"), in grado di creare poesie in modo automatico. In quel periodo avvi\u00f2 anche KurzweilAI.net, un sito dedicato alla divulgazione di sviluppi scientifici che pubblicizzava le idee tanto di pensatori che di critici dell'alta tecnologia e che promuoveva una discussione di orientamento futurista aperta a non addetti ai lavori e appassionati attraverso il forum Mind-X.\nNel 1999, Kurzweil lanci\u00f2 un hedge fund chiamato \"FatKat\" (Financial Accelerating Transactions from Kurzweil Adaptive Technologies) http://www.fatkat.com, che fu commercializzato nel 2006. Ha affermato che lo scopo ultimo era di migliorare le capacit\u00e0 del programma di investimenti della FatKat's A. I., accrescendo la sua capacit\u00e0 di \"riconoscere andamenti nelle tendenze di fluttuazione cambiaria e di movimentazione azionaria\" Nel suo libro del 1999, \"The Age of Spiritual Machines,\" pronostic\u00f2 che i computer un giorno si sarebbero rivelati superiori alle migliori menti finanziarie umane nel prendere vantaggiose decisioni di investimento. Nel 2001 la band rock canadese Our Lady Peace distribu\u00ec un album, intitolato \"Spiritual Machines\", basato sul libro di Kurzweil. Nell'album compare la voce di Kurzweil mentre legge estratti del suo libro.\nNel giugno del 2005 Kurzweil present\u00f2 il \"Kurzweil-National Federation of the Blind Reader\" (K-NFB Reader), un dispositivo tascabile costituito da una telecamera digitale ed un computer. Come la Kurzweil Reading Machine di quasi 30 anni prima, il K-NFB Reader \u00e8 progettato per aiutare persone non vedenti leggendo testo ad alta voce. Il nuovo dispositivo \u00e8 per\u00f2 portatile ed acquisisce il testo mediante immagini digitali, mentre la vecchia apparecchiatura era ingombrante e scansionava il testo mediante uno scanner piano.\nNel 2010 Kurzweil ha realizzato un film intitolato \"The Singularity is Near: A True Story About the Future\", basato, in parte, sul suo libro del 2005 \"The Singularity Is Near\". In parte finzione, in parte realt\u00e0, intervista 20 grandi pensatori come Marvin Minsky, insieme ad una narrazione collaterale che illustra alcune delle idee espresse in cui un avatar computerizzato (Ramona) salva il mondo da microscopici robot autoreplicanti.\nOltre al film di Kurzweil \u00e8 stato realizzato un documentario indipendente su Kurzweil, la sua vita e le sue idee, dal titolo \"Transcendent Man\". I produttori Barry and Felicia Ptolemy hanno seguito Kurzweil, documentando il suo tour mondiale di conferenze. In anteprima nel 2009 al Tribeca Film Festival, \"Transcendent Man\" documenta lo sforzo di Kurzweil di rivelare il destino finale dell'umanit\u00e0 ed esplora molte delle idee che si trovano nel suo bestseller del New York Times \"The Singularity is Near\", tra cui il suo concetto di crescita esponenziale, espansione radicale della vita e di come finiremo con il trascendere la nostra biologia. Gli Ptolemy hanno documentato lo scopo asserito da Kurzweil's di recuperare per mezzo dell'intelligenza artificiale il padre morto. Il film cita anche posizioni critiche nei confronti delle predizioni di Kurzweil.\nKurzweil ha rivelato durante un'intervista del 2006 di essere al lavoro su un nuovo libro sul funzionamento interno del cervello umano e su come ci\u00f2 potrebbe essere applicato per creare un'Intelligenza Artificiale.\nDurante un'intervista per il numero di febbraio 2009 della rivista Rolling Stone, Kurzweil ha espresso il desiderio di realizzare una copia genetica del padre deceduto, Fredric Kurzweil, da DNA recuperato dalla sua tomba. Questo si dovrebbe ottenere mettendo all'opera vari nanorobot per recuperare campioni di DNA dalla tomba, realizzando un clone di Fredric e recuperando ricordi e memorie del padre dal cervello di Ray.\nNel 2001 ha vinto il Premio Lemelson-MIT.\nLibri.\nIl primo libro di Kurzweil, \"The Age of Intelligent Machines\", fu pubblicato nel 1990. L'opera discute la storia dell'Intelligenza Artificiale (IA) e formula previsioni su probabili sviluppi futuri. Altri esperti nel campo dell'IA contribuiscono pesantemente all'opera con dei saggi. L'Associazione degli Editori Americani (Association of American Publishers gli confer\u00ec lo stato di \"Pi\u00f9 significativo libro di informatica\" (\"Most Outstanding Computer Science Book\") del 1990.\nSuccessivamente, Kurzweil pubblic\u00f2 nel 1993 un discusso libro sulla nutrizione intitolato \"The 10% Solution for a Healthy Life\" (La soluzione 10% per una vita sana\". L'idea principale del libro \u00e8 che elevati livelli di assunzione di grassi siano la causa di numerose disturbi frequenti negli Stati Uniti e che perci\u00f2 ridurre il consumo di grassi al 10% del totale delle calorie consumate sarebbe ottimale per la maggior parte delle persone.\nNel 1998 Kurzweil pubblica \"The Age of Spiritual Machines\" , che si concentra nell'approfondimento delle sue teorie sul futuro della tecnologia, che a loro volta partono da sue analisi delle tendenze a lungo termine dell'evoluzione biologica e tecnologica. Buona parte si concentra sul percorso verosimile dello sviluppo dell'intelligenza artificiale e delle future architetture dei computer.\nIl successivo libro di Kurzweil, pubblicato nel 2004, torna sull'argomento della salute e nutrizione umana. \"\"; fu scritto in collaborazione con Terry Grossman, un medico orientato alle medicine alternative.\n\"The Singularity Is Near\" (\"La Singolarit\u00e0 \u00e8 vicina\") fu pubblicato nel 2005. Del libro \u00e8 stato realizzato il film \"Transcendent Man\" con Pauley Perrette (NCIS), pubblicato nel 2011.\nNel febbraio del 2007 la Ptolemaic Productions acquisisce i diritti per \"The Singularity is Near\", \"The Age of Spiritual Machines\" and \"Fantastic Voyage\" come pure i diritti sulla vita e le idee di Kurzweil per il film \"Transcendent Man\".\nIl libro successivo di Kurzweil, \"Transcend: Nine Steps to Living Well Forever\", un proseguimento di \"Fantastic Voyage\", viene pubblicato il 28 aprile 2009.\nA ci\u00f2 segue \"How The Mind Works and How To Build One\". Ad aprile 2013 \u00e8 stata pubblicata la traduzione italiana del suo ultimo volume \"How to Create a Mind\", a cura di Apogeo editore, Milano dal titolo \"Come creare una mente\".\nCoinvolgimento con futurismo e transumanismo.\nDopo molti anni seguendo le tendenze dell'industria dei computer, Kurzweil ebbe un'illuminazione: il ritmo di innovazione dei computer non stava aumentando linearmente bens\u00ec esponenzialmente. Partendo da qui, svilupp\u00f2 un metodo di previsione dell'andamento dello sviluppo tecnologico. Da scienziato dei computer, Kurzweil comprese inoltre come non vi siano ragioni tecniche per cui questo tipo di rapporto costi/prestazioni non possa proseguire anche durante il XXI secolo.\nPoich\u00e9 la crescita in tanti campi della scienza e della tecnologia dipende dalla capacit\u00e0 di calcolo, gli incrementi di questa si traducono in incrementi della conoscenza umana e di scienze non basate sui computer come le nanotecnologie, le biotecnologie e la scienza dei materiali. Considerando la corrente crescita esponenziale delle capacit\u00e0 dei computer, ci\u00f2 significa che molte nuove tecnologie si renderanno disponibili molto prima di quanto la maggior parte delle persone \u2013 che intuitivamente pensano al progresso tecnologico in modo lineare \u2013 si aspettino. Quest'idea centrale \u00e8 espressa nella legge di Kurzweil dei Ritorni Accelerati (\"Law of Accelerating Returns\").\nKurzweil prevede che tra oggi ed il 2050 il progresso medico consentir\u00e0 alle persone di prolungare radicalmente la durata della vita, preservando al contempo o addirittura migliorando la qualit\u00e0 di vita con l'invecchiamento. Il processo di invecchiamento potrebbe dapprima venir rallentato, poi fermato e poi addirittura invertito man mano che si renderanno disponibili nuove e migliori tecnologie mediche. Kurzweil sostiene che molto di questo si dovr\u00e0 a progressi nelle nanotecnologie mediche, che consentiranno a macchine microscopiche di spostarsi all'interno del corpo e riparare qualsiasi tipo di danno a livello cellulare. Ma altri conseguenti sviluppi avverranno del campo dei computer man mano che diventeranno sempre pi\u00f9 potenti, numerosi ed economici tra oggi ed il 2050. Kurzweil predice che un computer superer\u00e0 il Test di Turing entro il 2029, dimostrando di possedere una mente (intelligenza, autocoscienza, ricchezza emozionale) indistinguibile da quella umana. Predice che la prima intelligenza artificiale sar\u00e0 costruita sulla simulazione di un cervello umano, il che sar\u00e0 reso possibile da una precedente scansione cerebrale basata su nanotecnologie.\nUna macchina di intelligenza artificiale potrebbe effettuare l'intera gamma di compiti intellettuali umani e sarebbe al contempo sia emozionale che autocosciente. Kurzweil suggerisce che le intelligenze artificiali diventeranno necessariamente di gran lunga pi\u00f9 intelligenti e potenti degli umani non potenziati. Suggerisce che le intelligenze artificiali daranno prova di pensiero morale e rispetteranno gli umani come propri antenati. Secondo le sue previsioni, il confine tra umani e macchine si sfumer\u00e0 in conseguenza dell'evoluzione tecnologica. Impianti cibernetici aumenteranno fortemente le capacit\u00e0 cognitive e fisiche umane e consentiranno l'interazione diretta tra umani e macchine.\nLa posizione di Kurzweil come preminente futurologo e transumanista gli ha valso una posizione di grande rilievo nell'ambito delle organizzazioni del settore:\nNel febbraio del 2009, Kurzweil, in collaborazione con Google ed il NASA Ames Research Center, annunci\u00f2 la creazione della Singularity University. La missione dell'Universit\u00e0 \u00e8 di \"radunare, istruire ed ispirare ranghi di dirigenti che lottino per comprendere ed agevolare lo sviluppo delle tecnologie in progresso esponenziale ed applichino, focalizzino e guidino questi strumenti per rispondere alle grandi sfide dell'umanit\u00e0\". Utilizzando come fondamento il concetto di Kurzweil di Singolarit\u00e0, l'Universit\u00e0, il cui primo corso di 40 allievi ha iniziato il proprio programma di nove settimane nel giugno del 2009, fornisce agli studenti le capacit\u00e0 e gli strumenti per guidare il processo della Singolarit\u00e0 \"a beneficio dell'umanit\u00e0 e del suo ambiente\". L'Universit\u00e0 della Singolarit\u00e0 spazia su studi interdisciplinari in dieci diverse linee scientifiche ed orientate al futuro, con l'insegnamento di esperti dell'industria.\nLa posizione sulle nanotecnologie.\nKurzweil fa parte del pannello di consulenti scientifici dell'Army Science Advisory Board, ha testimoniato davanti al Congresso sulle nanotecnologie e vede in questa tecnologia un considerevole potenziale per risolvere importanti problemi globali come la povert\u00e0, la malattia, i cambiamenti climatici: Nanotech Could Give Global Warming a Big Chill (July, 2006).\nPredice che nanorobot saranno utilizzati per riparare il corpo umano e per estendere la durata della vita.\nKurzweil ha sottolineato anche gli estremi pericoli potenziali delle nanotecnologie, ma sostiene che in pratica il progresso non pu\u00f2 essere arrestato e che qualsiasi tentativo di farlo ritarder\u00e0 l'avanzamento delle tecnologie difensive e benefiche pi\u00f9 di quanto non far\u00e0 con quelle pericolose, aumentando il rischio. Sostiene che il ruolo corretto degli organi di controllo sia di accertarsi che il progresso proceda velocemente e in sicurezza. Applica lo stesso ragionamento alle biotecnologie, all'intelligenza artificiale e alla tecnologia in genere.\nLa legge dei ritorni accelerati.\nNel suo controverso saggio del 2001 \"The Law of Accelerating Returns\", Kurzweil propone un'estensione della legge di Moore che costituisce la base del concetto di \"singolarit\u00e0 tecnologica\".\nPredizioni.\n\"L'era delle macchine intelligenti\".\nKurzweil ottenne probabilmente buona parte della sua credibilit\u00e0 come futurologo dal suo primo libro \"The Age of Intelligent Machines\", scritto tra il 1986 ed il 1989 e pubblicato nel 1990. Prendendo le mosse da \"Technologies of Freedom\" (1983) di Ithiel de Sola Pool previde il crollo dell'Unione Sovietica a causa delle nuove tecnologie come i telefoni cellulari ed i fax, che avrebbero svuotato il potere degli stati autoritari, arginando il controllo statale sul flusso delle informazioni. Nel libro Kurzweil estrapola anche delle precedenti tendenze dello sviluppo delle prestazioni dei programmi per il gioco degli scacchi predicendo correttamente che un computer avrebbe battuto i migliori giocatori umani entro il 1998, e con tutta probabilit\u00e0 proprio in quell'anno. In effetti, ci\u00f2 accadde nel maggio del 1997 quando il campione del mondo di scacchi Garry Kasparov fu sconfitto dal computer Deep Blue di IBM in un torneo di scacchi molto pubblicizzato. In modo forse pi\u00f9 significativo, Kurzweil previde l'esplosiva crescita mondiale nell'uso di Internet iniziata nel 1990. Al momento della pubblicazione di \"The Age of Intelligent Machines\", c'erano solo 2,6 milioni di utenti di Internet nel mondo, e questo mezzo era costoso, inaffidabile, difficile da utilizzare e povero di contenuti, per cui la previsione di Kurzweil fu quasi divinatoria, dati i limiti della tecnologia in quel momento. Asser\u00ec anche che Internet sarebbe esplosa non solo in termini di numero di utilizzatori, ma anche in termini di contenuti, in definitiva consentendo agli utenti accesso \"a reti internazionali di librerie, archivi e servizi di informazione\". Inoltre, Kurzweil previde correttamente che il modo preferito di accesso ad Internet sarebbe stato attraverso sistemi senza fili, ed ebbe anche ragione nello stimare che questi sarebbero stati concretamente disponibili per un utilizzo diffuso all'inizio del XXI secolo.\nKurzweil previde anche correttamente che, entro la fine degli anni novanta, molti documenti sarebbero esistiti solo su computer o su Internet e che sarebbe stato normale corredarli con suoni, animazioni, video che avrebbero reso impossibile il loro trasferimento in formato cartaceo. Inoltre previde che i telefoni cellulari sarebbero cresciuti in popolarit\u00e0 e diminuiti in dimensioni nel futuro.\n\"L'era delle macchine spirituali\".\nNel 1999, Kurzweil pubblica un secondo libro intitolato \"The Age of Spiritual Machines\", che approfondisce la spiegazione delle sue idee del futuro. La terza ed ultima sezione del libro \u00e8 dedicata a delucidare lo specifico andamento degli avanzamenti tecnologici cui Kurzweil predice che il mondo assister\u00e0 nel XXI secolo. Intitolata \"Affrontare il futuro\", la sezione \u00e8 divisa in quattro capitoli rispettivamente chiamati \"2009\", \"2019\", \"2029\" e \"2099\". In ciascun capitolo, Kurzweil formula previsioni su come saranno la vita e la tecnologia in quell'anno.\nMentre la realt\u00e0 delle predizioni di Kurzweil oltre il 2009 non pu\u00f2 essere ancora determinata, molte delle idee del capitolo \"2009\" sono state analizzate. Per cominciare, la previsione di Kurzweil che il 2009 sarebbe stato un anno di continua transizione in cui i drive SSD, memorie per computer a stato solido, avrebbero continuato a soppiantare i vecchi dischi magnetici rotanti appare confutata dal continuo rapido incremento dei dischi fissi in capacit\u00e0 e compattezza, mentre supporti flash di alta capacit\u00e0 non hanno ancora preso piede in applicazioni di grande diffusione.\nCionondimeno, le memorie statiche a stato solido sono il mezzo preferito di memorizzazione in applicazioni di bassa capacit\u00e0 come lettori MP3, giochi tascabili, telefoni digitali e fotocamere digitali, e sono sempre di pi\u00f9 proposti in sostituzione ai dischi rigidi in computer portatili e Ultrabook. Inoltre il prezzo \u00e8 significativamente sceso, in alcuni casi anche a meno di 1\u20ac/GB.\nPer contro, Kurzweil ha correttamente predetto la crescente ubiquit\u00e0 di accessi ad Internet e periferiche per computer senza fili. Forse di maggiore importanza, Kurzweil presag\u00ec la crescita esplosiva nel file sharing peer-to-peer e l'emergere di Internet come uno dei principali canali per il commercio e per l'accesso a media come film, programmi televisivi, giornali, testi di riviste e musica. Ha anche sostenuto che circuiti integrati tridimensionali per computer sarebbero stati di uso comune dal 2009, anche se i circuiti pi\u00f9 vecchi, bidimensionali, sarebbero stati ancora predominanti. Bench\u00e9 IBM abbia recentemente sviluppato la necessaria tecnologia di sovrapposizione dei circuiti integrati e annunciato piani per iniziare ad utilizzare circuiti tridimensionali nei suoi supercomputer e per applicazioni di comunicazione wireless, la sovrapposizione di circuiti rimane nel 2009 una tecnologia di basso volume.\n\"La singolarit\u00e0 \u00e8 vicina\".\nBench\u00e9 questo libro si concentri sul futuro della tecnologia e della razza umana come avevano fatto in precedenza \"The Age of Intelligent Machines\" e \"The Age of Spiritual Machines\", Kurzweil fa pochissime predizioni concrete a breve termine in \"La singolarit\u00e0 \u00e8 vicina\", mentre sono presenti in abbondanza visioni di lungo termine. K. ha recentemente discusso la singolarit\u00e0 per \"Vice Magazine\" ed \u00e8 stato ripreso per un documentario per la rete di riviste online \"VBS.tv\".\nSu nutrizione, salute e stile di vita.\nKurzweil ammette di non essersi particolarmente curato della propria salute fino all'et\u00e0 di 35 anni, quando gli fu diagnosticata un'intolleranza al glucosio, una forma embrionale di diabete di tipo II (un fattore di rischio significativo di malattie cardiache). Kurzweil trov\u00f2 allora un medico che condivide le sue credenze non convenzionali con cui sviluppare un regime estremo che comprende centinaia di pillole, trattamenti chimici endovenosi, vino rosso e vari altri metodi per tentare di vivere pi\u00f9 a lungo.\nKurzweil crede che progressi tecnologici radicali compiuti durante tutto il XXI secolo culmineranno alla fine nella scoperta di mezzi per invertire il processo di invecchiamento, per curare qualsiasi malattia e per rimediare a ferite attualmente irreparabili. Kurzweil si \u00e8 quindi focalizzato su uno stile di vita mirante ad aumentare le sue probabilit\u00e0 di vivere abbastanza da vedere il giorno in cui la scienza potr\u00e0 renderlo immortale. Kurzweil la definisce la strategia di \"un ponte fino a un ponte fino a un ponte\": il primo ponte per una vita pi\u00f9 lunga \u00e8 la sua dieta, mentre il secondo ed il terzo ponte sono basati rispettivamente su biotecnologie avanzate e su nanotecnologie che ancora non sono state inventate. Kurzweil crede che queste consentiranno durate di vita umana progressivamente maggiori fino al punto dell'immortalit\u00e0 e che attuare con successo il primo ponte ora consenta di raggiungere il secondo in futuro, il quale permetter\u00e0 di arrivare fino al terzo.\nAlcuni elementi dello stile di vita di Kurzweil sono convenzionali: fa esercizio regolarmente, non mangia in eccesso e non abusa di droghe. Al contrario, molti altri sono controversi e possono essere spiegati con la sua ossessione di poter vivere pi\u00f9 a lungo possibile. Kurzweil assume \"250 supplementi, da 8 a 10 bicchieri di acqua alcalina e dieci tazze di t\u00e8 verde\" al giorno e beve numerosi bicchieri di vino rosso a settimana nello sforzo di \"riprogrammare\" la sua biochimica. Successivamente ha ridotto il numero di pillole di integratori a 150.\nBench\u00e9 ci\u00f2 non sia confermato scientificamente, Kurzweil ed altri credono che assumere grandi quantit\u00e0 di acqua sia necessario per rimuovere le tossine dal corpo e che l'acqua alcalina consenta al corpo di conservare enzimi importanti utilizzati per neutralizzare scorie acide metaboliche. Per questa ragione, Kurzweil aborre le bibite ed il caff\u00e8, entrambi acidi. Kurzweil crede che le bevande acide deprivino le riserve di enzimi detossificanti. Kurzweil ha ricevuto critiche da nutrizionisti e scienziati per il suo supporto ai presunti benefici per la salute dell'acqua alcalina e per altre credenze non convenzionali ed ha risposto a queste critiche su Internet. Il t\u00e8 verde ed il vino rosso contengono antiossidanti che neutralizzerebbero i radicali liberi. Kurzweil consuma vino rosso anche perch\u00e9 contiene resveratrolo, che secondo alcune ricerche potrebbe aiutare a combattere le malattie cardiache, ma che secondo altre sarebbe anche un potenziatore del carcinoma mammario, il che potrebbe di fatto sovrastare qualsiasi ipotetico beneficio. Kurzweil assume anche pillole contenenti elevate concentrazioni di questo composto poich\u00e9 il quantitativo presente nel vino rosso \u00e8 praticamente nullo.\nDurante i week-end, Kurzweil si sottopone anche a trasfusioni endovenose di cocktail di prodotti chimici che ritiene riprogrammeranno la sua biochimica. Misura regolarmente la composizione chimica dei suoi fluidi corporei, si sottopone ad esami preventivi per numerose malattie e disturbi e registra dettagliatamente tutti i cibi che assume. Da ultimo, Kurzweil consuma solo cibi biologici con un basso carico di grassi e sostiene che siano passati anni dall'ultima volta in cui ha ingerito qualcosa che contenesse zucchero. Kurzweil considera malsani i cibi ricchi di zucchero e carboidrati in quanto causano picchi dei livelli di glucosio ed insulina nel sangue, causando problemi di salute a lungo termine. Consuma invece principalmente verdura, carni magre, tofu e carboidrati a basso contenuto glicemico, ed utilizza solo olio extra vergine di oliva per cucinare. Kurzweil consuma anche diligentemente cibi ricchi di acidi grassi Omega-3 (compresi piccoli salmoni selvaggi).\nInoltre, Kurzweil considera prioritario concedersi un quantitativo di sonno sufficiente per la salute fisica e psicologica e mantiene bassi livelli di stress mediante la meditazione e sottoponendosi settimanalmente a massaggi. Fa esercizio quotidianamente camminando, andando in bicicletta ed utilizzando macchinari da palestra, ma sconsiglia forme di allenamento ad elevato impatto. Kurzweil sostiene che i suoi rigorosi sforzi abbiano dato risultati positivi, portando ad esempio il suo socio nel commercio di vitamine che sostiene che la sua \"et\u00e0 biologica\" sia di oltre un decennio inferiore di quella anagrafica. In effetti, Kurzweil sostiene che il suo regime salutistico personale abbia effettivamente rallentato il suo invecchiamento. Consiglia anche un peso corporeo leggermente sotto la media in quanto questo conferirebbe alcuni dei benefici in termini di allungamento della vita dovuto a una drastica riduzione calorica.\nKurzweil si \u00e8 iscritto alla Alcor Life Extension Foundation, una societ\u00e0 di crioconservazione. In caso di sua morte, il corpo di Kurzweil verr\u00e0 conservato congelandolo in azoto liquido e conservato in una struttura dell'Alcor nella speranza che la tecnologia medica futura sar\u00e0 in grado di riportarlo in vita.\nKurzweil \u00e8 autore di tre libri sugli argomenti della nutrizione, della salute e dell'immortalit\u00e0: \"The 10% Solution for a Healthy Life\" (La soluzione 10% per una vita sana\"), \"\" (Viaggio fantastico: vivere abbastanza a lungo da poter vivere per sempre) e \"TRANSCEND: Nine Steps to Living Well Forever\". In tutti, raccomanda che altre persone imitino le sue pratiche salutiste al meglio delle loro possibilit\u00e0.\nKurzweil ed il suo attuale medico \"anti-invecchiamento\", il Dott. Terry Grossman, gestiscono due siti web che promuovono il loro primo e secondo libro, e vendono i loro \"prodotti per la longevit\u00e0\", parecchi dei quali sono anche menzionati negativamente su siti per la tutela da frodi mediche e farmacologiche.\nLa posizione sulla religione.\nBench\u00e9 i genitori di Kurzweil fossero ebrei, fu allevato come universalista unitario ed esposto a molte diverse credenze in giovinezza. Kurzweil pronunci\u00f2 nel 2007 un discorso alla United Church of Christ ad Hartford (Connecticut), insieme a Barack Obama, allora candidato presidenziale. In \"The Singularity is Near\" esprime il bisogno di una nuova religione basata sul principio del mutuo rispetto tra le forme di vita cosciente e del principio del rispetto per la conoscenza. Questa religione non avrebbe un capo, ma sarebbe puramente personale per ciascun aderente.\nSecondo Kurzweil \u201cIl ruolo principale della religione tradizionale \u00e8 la razionalizzazione della morte- cio\u00e8 razionalizzare la tragedia della morte come una cosa positiva. Allo scopo di beneficiare di ci\u00f2 che la Singolarit\u00e0 pu\u00f2 portare, dobbiamo superare la nostra razionalizzazione della morte. Dobbiamo spazzare la religione tradizionale fuori dalla nostra strada.\u201d\n\"La tradizione religiosa tenta di rallentare l'innovazione tecnologica, i transumanisti accusano i rappresentanti religiosi di rivestire un interesse nel monopolio ideologico su argomenti come morte ed immortalit\u00e0. Uno degli impedimenti al progresso verso l'immortalit\u00e0 cibernetica \u00e8 la religione, sostengono. La religione si frappone e minaccia di arrestare il progresso: questo perch\u00e9 la religione ha cercato tradizionalmente di fornire un palliativo alle persone di fronte alla morte. La religione porta accettazione della morte, e con tale accettazione porta conforto. Pronto a combattere contro la religione tradizionale, Kurzweil in stile prometeico vuole eludere la morte ed usare le nanotecnologie come arma per sconfiggerla.\" \nLe critiche.\nAnche oltre le discussioni filosofiche sul fatto se una macchina possa \"pensare\" (v. Philosophy of artificial intelligence), le idee di Kurzweil hanno attratto molte critiche da parte della comunit\u00e0 scientifica e sui media. Mitch Kapor, fondatore di Lotus Development Corporation, ha definito la nozione di una singolarit\u00e0 tecnologica come \"Progetto Intelligente per gente con quoziente di intelligenza 140... quest'idea che staremmo arrivando ad un punto oltre il quale tutto sar\u00e0 semplicemente inimmaginabilmente diverso- \u00e8 fondamentalmente trainata, secondo me, da un impulso religioso. E tutto questo agitarsi frenetico non pu\u00f2 nasconderlo\"\nIl pioniere della realt\u00e0 virtuale Jaron Lanier \u00e8 stato uno dei pi\u00f9 forti critici delle idee di Kurzweil, che ha descritto come \u201ctotalitarismo cibernetico\" ed ha descritto la sua visione della cultura che circonda le predizioni di Kurzweil in un saggio per Edge.org intitolato \"One Half of a Manifesto\".\nIl premio Pulitzer Douglas Hofstadter, autore di \"\", ha detto dei libri di Kurzweil's e Hans Moravec: \"\u00c8 come se prendeste un mucchio di ottimo cibo ed un po' di escrementi di cane e li mischiaste al punto di non poter assolutamente pi\u00f9 distinguere ci\u00f2 che \u00e8 buono e cattivo. \u00c8 una mistura inestricabile di spazzatura e buone idee, ed \u00e8 difficilissimo districarle tra loro perch\u00e9 queste sono persone intelligenti; non sono degli stupidi\"\nBench\u00e9 l'idea di una singolarit\u00e0 tecnologica sia un concetto caro alla fantascienza, alcuni autori come Neal Stephenson e Bruce Sterling hanno espresso scetticismo sulla sua realistica plausibilit\u00e0. Sterling ha espresso le sue idee sullo scenario della singolarit\u00e0 in una conferenza alla Long Now Foundation intitolata \"The Singularity: Your Future as a Black Hole\" (La singolarit\u00e0: il vostro futuro come un buco nero). Altri pensatori di spicco nell'Intelligenza Artificiale, filosofi e scienziati di computer come Daniel Dennett, Rodney Brooks, e David Gelernter hanno criticato le proiezioni di Kurzweil.\nBill Joy, cofondatore della Sun Microsystems, concorda con lo sviluppo temporale di Kurzweil sul progresso futuro ma pensa che tecnologie come l'intelligenza artificiale, le nanotecnologie e le biotecnologie avanzate creeranno un mondo distopico.\nDaniel Lyons, scrivendo su Newsweek, ha criticato Kurzweil per alcune delle sue predizioni risultate sbagliate; come ad esempio che l'economia avrebbe continuato ad espandersi dopo la bolla delle Dot-Com del 1998 fino a tutto il 2009, o che una societ\u00e0 statunitense avrebbe raggiunto una capitalizzazione di oltre un trilione di dollari; o che un supercomputer avrebbe raggiunto la potenza di calcolo di 20 petaFLOPS, o che il riconoscimento vocale sarebbe stato di uso comune mentre sarebbero esistite automobili in grado di circolare autonomamente usando sensori installati sulle strade, tutto questo entro il 2009. All'accusa che un computer da 20 petaflop non fosse stato prodotto entro il termine predetto, Kurzweil ha risposto di considerare Google un supercomputer gigante e che esso ha una potenza di 20 petaflops.\nIl biologo P.Z. Myers ha criticato le predizioni di Kurzweil dicendole basate pi\u00f9 su uno \"spiritualismo New Age\" che sulla scienza e sostiene che Kurzweil non padroneggia i fondamenti della biologia. Myers sostiene inoltre che Kurzweil sceglie e menziona solo gli eventi che sembrano supportare la sua idea di una crescita tecnologica esponenziale che dovrebbe portare ad una singolarit\u00e0, mentre ignora eventi che non vi si conformano."}
{"id": "717647", "revid": "1893", "url": "https://it.wikipedia.org/wiki?curid=717647", "title": "Visalia, California", "text": ""}
{"id": "717675", "revid": "1543377", "url": "https://it.wikipedia.org/wiki?curid=717675", "title": "Il racconto del sergente della legge", "text": "Il prologo e il racconto del sergente della legge (\"The Man of Law's Prologue and Tale\") \u00e8 la quinta novella scritta da Geoffrey Chaucer all'interno de \"I racconti di Canterbury\".\nL'oste ricorda ai suoi compagni pellegrini di non perdere il loro tempo, perch\u00e9 a differenza del denaro, il tempo non si pu\u00f2 recuperare. Chiede allora al Sergente della Legge di raccontare la prossima novella: il pellegrino accetta, scusandosi per\u00f2 di non essere un abile cantastorie e che sicuramente avrebbe narrato una novella gi\u00e0 narrata da Chaucer.\nLa novella.\nIl Sergente della Legge apre il racconto con un prologo riguardante le sfortunate circostanze che comporta la povert\u00e0. Rimarca poi la fortuna che hanno i mercanti, con il cui denaro si mantengono i lussi: la storia che si appresta a raccontare, gli \u00e8 stata precedentemente narrata infatti da un mercante.\nIl racconto.\nIl sultano musulmano della Siria decise di convertire il suo intero sultanato (incluso lui stesso) al Cristianesimo, in modo da persuadere l'imperatore di Roma a donargli la figlia in sposa, Costanza. La madre del sultano e i suoi sudditi per\u00f2 decisero di non rinnegare la loro fede all'Islam, segretamente.\nLa madre sugger\u00ec al figlio che le sarebbe piaciuto intrattenere gli ospiti cristiani ad un banchetto, prima delle nozze. L\u00ec riesce dunque a mettere in atto il suo piano: eliminare suo figlio e tutti i cristiani presenti, ad eccezione di Costanza, che fu posta in una barca e lasciata al mare con una scorta di cibo. Dopo anni di navigare incessante, Costanza riesce cos\u00ec a sbarcare presso le coste del Northumberland, dove un agente di polizia e sua moglie, Ermenegilda, le offrirono rifugio: Costanza riesce dunque a convertirli al Cristianesimo. Il Diavolo, per\u00f2, fece s\u00ec che un giovane cavaliere entrasse di nascosto nella camera della (candida) Ermenegilda e l'assassinasse: il pugnale, con cui venne uccisa la donna, venne riposto accanto a Costanza, che dormiva nella stessa stanza. Quando il marito torn\u00f2 a casa, accompagnato da Alla, il Re di Northumberland, trov\u00f2 la moglie assassinata: dunque raccont\u00f2 la storia di come aveva trovato Costanza e Alla inizi\u00f2 a provare compassione per la giovane. Decise di indagare sull'omicidio di Ermenegilda: non appena il cavaliere, che uccise la donna, stava giurando che Costanza fosse la vera assassina, venne colpito dall'alto e i suoi occhi iniziarono ad ardere, provando la sua colpevolezza ad Alla. Il cavaliere fu giustiziato, Alla e molti altri si convertirono al Cristianesimo e il Re e la giovane Costanza si sposarono.\nMentre Alla \u00e8 lontano in Scozia, Costanza diede alla luce un bambino, a cui venne dato il nome di Maurizio: la madre di Alla, Donegilda, intercetta la lettera di Costanza destinata al marito Alla e la sostituisce con una contraffatta, in cui il bambino viene descritto come sfigurato e stregato. Intercetta poi anche la risposta di Alla, in cui il marito dichiara che il figlio doveva essere amato ed allevato anche se appariva informe: Donegilda sostituisce anche questa lettera, scrivendo che Costanza e suo figlio dovessero essere banditi e allontanati sulla stessa barca con cui sono arrivati nel Northumberland. Il Re, tornato dalla Scozia, scopre ci\u00f2 che \u00e8 accaduto ed uccide la madre, Donegilda.\nDopo diverse avventure attraverso il mare, Costanza giunge a Roma, dove si riunisce ad Alla quando questo era in pellegrinaggio a Roma, per riparare al matricidio commesso. La donna si riun\u00ec anche con il padre, l'Imperatore: Alla e Costanza ritornarono in Inghilterra, ma il Re mor\u00ec dopo un anno, cos\u00ec che Costanza e Maurizio ritornarono, ancora una volta, a Roma. Maurizio divenne il successivo Imperatore.\nIl Sergente della Legge conclude cos\u00ec la sua storia: l'oste chiede poi all\"'Indulgenziere\" di raccontare la prossima storia, ma il pellegrino rimprovera l'oste per le sue bestemmie e iniziano a litigare."}
{"id": "717676", "revid": "767487", "url": "https://it.wikipedia.org/wiki?curid=717676", "title": "ATB (disc jockey)", "text": "\u00c8 produttore di musica dance e trance. Tra i suoi brani pi\u00f9 famosi ci sono \"9PM (Till I Come)\", \"Don't Stop!\" e \"Let U Go\".\nBiografia.\nAndre Tanneberger inizi\u00f2 la sua carriera musicale con il gruppo musicale dance Sequential One. Fu produttore e cantante del gruppo dal 1993 al 2002.\nNel 1998 Tanneberger inizi\u00f2 il progetto solista ATB. Il suo primo singolo con questo progetto fu \"9PM (Till I Come)\", incluso nell'album \"Movin' Melodies\", il quale rimase in cima alle classifiche britanniche nel 1999 e fu largamente riconosciuto come il singolo trance numero uno del Regno Unito. La canzone, grazie anche al riff di chitarra, divenne molto popolare. Proprio questo suono di chitarra, che ATB trov\u00f2 accidentalmente sperimentando il nuovo banco di produzione, divenne il marchio delle sue prime hits. ATB continu\u00f2 a cambiare e sperimentare nuove sonorit\u00e0 con ogni album. Il suo stile corrente mescola parti vocali e varie sonorit\u00e0.\nMalgrado nel primo periodo abbia pubblicato alcuni singoli solo nel Regno Unito, come \"Don't Stop!\" e \"Killer\", con il passare del tempo pubblic\u00f2 anche con regolarit\u00e0 musica nella sua nativa Germania e in altre parti d'Europa, dove ottenne grande successo con hits come \"I Don't Wanna Stop\" e la cover della hit degli Olive del 1996 \"You're Not Alone\".\n\"Two Worlds\", album pubblicato nel 2000, fu il suo secondo album in studio. In questo doppio disco ATB si bas\u00f2 sul concetto di differenti tipi di musica per differenti umori. I titoli dei due CD sono: \"The World of Movement\" e \"The Relaxing World\". Questo album include due tracce nate dalla collaborazione con Heather Nova: \"Love Will Find You\" e \"Feel You Like a River\". La canzone \"Let U Go\", contenuta nel disco \"The World of Movement\" fu realizzata in collaborazione con Roberta Carter Harrison della pop band canadese Wild Strawberries. In \"Two Worlds\" hanno lavorato anche gli Enigma.\nIl suo terzo album \"Dedicated\", fu pubblicato nel 2002. Esso include le hits: \"Let U Go\", \"Hold You\" e \"You're Not Alone\". Il titolo dell'album e la traccia \"I Wanna Cry\" sono un omaggio a tutte le vittime degli attentati dell'11 settembre 2001.\nNel 2003 ATB pubblica \"Addicted to Music\", che include hits come \"I Don't Wanna Stop\" e \"Long Way Home\". Nello stesso anno ATB pubblica il suo primo DVD, \"Addicted to Music DVD\". In esso propone tutti i suoi video, un documentario del tour, foto e molto altro. ATB cita in causa il gruppo trance tedesco A.T.C., costretto successivamente a rinominarsi in A Touch of Class, per via del nome troppo assonante.\nLe successive hits di ATB, l'uplifting \"Ecstasy\" e la chilling \"Marrakech\", entrambe incluse nell'album \"No Silence\" (2004), furono pubblicate anche come singoli. \"Marrakech\", in particolare, \u00e8 stata anche inclusa nella colonna sonora del film \"Nella mente del serial killer\".\nNel 2005 ATB pubblic\u00f2 l'album \"\", raccolta che include tutti i singoli pubblicati tra il 1998 e il 2005. In aggiunta questo album presenta sei inediti, tra cui il singolo \"Humanity\" ed il rifacimento di \"Let U Go\".\nIl suo album \"Trilogy\" venne pubblicato il 4 maggio 2007. Il singolo \"Justify\" fu inserito nella compilation \"The Dj 4 in the Mix\". Il singolo \"Renegade\" invece fu pubblicato il 12 aprile e realizzato con Heather Nova. Il terzo singolo fu \"Feel Alive\", pubblicato nel luglio dello stesso anno.\nNell'intervista al portale Trance.nu dell'11 maggio 2007, ATB consider\u00f2 \"Don't Stop!\" come la sua peggior produzione e non vi si sofferm\u00f2 molto in ogni caso, doverosamente mostratosi essere molto simile alla sua prima hit \"9pm (Till I Come)\".\nAndre \u00e8 sposato con Anna Tanneberger, alla quale ha dedicato la canzone \"A Dream About You\", pubblicata nell'album \"Trilogy\".\nPrivatamente, ATB, \u00e8 noto essere molto amico del produttore Sash! e preferisce ascoltare la chill out trance piuttosto della upbeat e vocal trance; \u00e8 anche noto essere molto amico di Michael Cretu, l'ideatore del progetto musicale Enigma.\nIl 1\u00ba febbraio 2009, ATB, attraverso il suo profilo di Myspace, ha annunciato la pubblicazione di un nuovo album, prevista per il 1\u00ba maggio 2009. Il disco, intitolato \"Future Memories\", viene considerato da ATB come una nuova forma della trance, che si differenzia dai tradizionali beat e melodie. L'album \u00e8 una doppia compilation, con il secondo CD di stile ambient.\nIl 29 aprile 2011 ha pubblicato l'album \"Distant Earth\", che ha raggiunto la posizione numero 7 nelle classifiche di vendita tedesche. Il 24 gennaio 2014 ha pubblicato il suo decimo album \"Contact\", raggiungendo con questo lavoro la quinta posizione nella classifica degli album pi\u00f9 venduti in Germania. Il 14 ottobre 2015 \u00e8 uscito il suo nuovo singolo Flash X, incluso nell'album Next uscito nel 2017. Il 28 novembre sono usciti, solo su YouTube, i singoli Heart of stone, If it takes all night, The river, 9 pm (till I come) 2015 remix ed Ecstasy 2015 remix. Il 21 gennaio \u00e8 uscita la puntata zero di Synthesis, il nuovo podcast radioshow di ATB. Il 1\u00ba febbraio 2016 \u00e8 uscito, sempre su YouTube, il singolo \"The Flame\", tratto dalla compilation mixata Under the stars, che riassume la scaletta dei dj sets di ATB svoltisi al Zeiss Planetarium Bochum il 29 e 30 gennaio 2016. Il 10 febbraio 2016, durante la puntata 001 di Synthesis, ATB ha annunciato che il suo nuovo singolo \u00e8 Heart of stone e che l'album \"In Motion\" sarebbe uscito a breve.\nClassifica Top 100 DJ Mag.\n\"Classifica annuale stilata dalla prestigiosa rivista DJ Magazine\":"}
{"id": "717703", "revid": "7077", "url": "https://it.wikipedia.org/wiki?curid=717703", "title": "San Paolo di Tarso", "text": ""}
{"id": "717708", "revid": "1305772", "url": "https://it.wikipedia.org/wiki?curid=717708", "title": "Ernesto Galli", "text": "Trascorse la parte pi\u00f9 importante della carriera tra Brescia e L.R. Vicenza, ma il suo lancio nella massima serie lo deve alla SPAL che, attraverso il suo presidente Paolo Mazza, lo fece esordire poco pi\u00f9 che ventenne in Serie A.\n\u00c8 morto nel novembre 2020 a\u00a075 anni,\u00a0per complicazioni legate al\u00a0COVID-19..\nCarriera.\nGiocatore.\nCome calciatore, nel ruolo di portiere, gioc\u00f2 nel L.R. Vicenza dal 1975 al 1979, e di nuovo nella stagione 1980-1981. Partecip\u00f2 alla promozione in Serie A della formazione berica nell'annata 1976-1977 e al secondo posto nella stagione successiva, quella del cosiddetto \"Real Vicenza\". In totale sono 137 le sue apparizioni in maglia biancorossa.\nAllenatore.\nAllen\u00f2 il L.R. Vicenza nelle prime giornate del campionato di Serie C1 nella stagione 1988-1989, venendo esonerato dopo poche partite e richiamato in panchina nelle ultime gare, conquistando la salvezza in una drammatica partita pareggiata allo scadere contro il grazie a un rigore procurato da Aldo Cantarutti e segnato da Fausto Pizzi. Per molti anni \u00e8 poi stato l'allenatore in seconda dello stesso Vicenza."}
{"id": "717713", "revid": "599013", "url": "https://it.wikipedia.org/wiki?curid=717713", "title": "Hss", "text": ""}
{"id": "717719", "revid": "31886", "url": "https://it.wikipedia.org/wiki?curid=717719", "title": "ATC (La Spezia)", "text": "L'ATC Spa, sigla di Azienda Trasporti Consortile, \u00e8 un ente di diritto privato in controllo pubblico, in forma di holding Societ\u00e0 per azioni concessionaria del trasporto pubblico nella provincia della Spezia.\nL'azienda conta circa 400 dipendenti e 200 veicoli a disposizione che percorrono circa 977\u00a0km di rete. Essendo una societ\u00e0 che gestisce \"in house\" un servizio essenziale \u00e8 partecipata dagli enti locali come la Provincia della Spezia, nonch\u00e9 da ventisette comuni dell'area spezzina, tra cui ovviamente compare il comune capoluogo.\nServizi gestiti.\nATC gestisce:\nStoria.\nLe origini del trasporto pubblico spezzino.\nPrima del 1890 vi era un servizio modesto di tram a cavalli tra il Canaletto e la stazione ferroviaria, ma del tutto inadeguato. Per ovviare a tale problema, nel 1892 il Sindaco prese contatto con la Regia Marina, allora proprietaria delle principali strade cittadine, per collocare \"binari di guida o rotaie in ferro\" per un servizio di vetture a trazione meccanica ed animale.\nNegli animi dei cittadini l'idea delle tramvie a vapore sbuffanti per le strade dest\u00f2 qualche preoccupazione; erano gli anni del carducciano \"Inno a Satana\" e furono prese opportune precauzioni inserite nella convenzione:\nMa il progetto della tramvia a vapore non ebbe seguito ed il 19 dicembre 1898 venne stipulato un compromesso per la concessione dell'esercizio di tranvie elettriche con la Societ\u00e0 tedesca Helios che si impegnava a costruirla entro tre mesi.\nLa rete avrebbe dovuto coprire il centro cittadino prolungandosi al \"\"Regio Stabilimento di San Bartolomeo\" ed alla \"Stazione Passeggeri della Societ\u00e0 strade ferrate della Rete Mediterranea\"\".\nIl deposito delle vetture era situato al Canaletto e nel giugno del 1901 la costruzione dell'impianto era praticamente ultimata, anche se a seguito di alcune divergenze tra Amministrazione Comunale e Societ\u00e0 portarono solo nel 1902 all'inaugurazione delle linee: \"Migliarina a Mare - Viale Margherita\" e \"Migliarina a Mare - Stazione Passeggeri Rete Mediterranea\".\nIl servizio di trasporto fino al 1948.\nIl collaudo avviene il 17 luglio 1902 e la mattina di marted\u00ec 22 luglio 1902 inizia il servizio. Nell'ottobre dello stesso anno il tram raggiunge San Bartolomeo; nell'agosto 1904 La Chiappa; nel 1905 entra in servizio il tronco Canaletto - Migliarina.\nDa notare che le vetture utilizzate erano \"automobili elettriche con filo aereo senza rotaie\" in poche parole antenati degli odierni filobus. La scelta di adottare questo tipo di veicoli non fu molto felice, soprattutto in una citt\u00e0 molto piovosa quale La Spezia: chi toccava le pareti metalliche in caso di pioggia prendeva la scossa a causa di un difetto nell'isolamento delle vetture. Fu proprio per questo che le linee filoviarie ebbero vita breve.\nSi ebbe un lungo periodo di stasi, dopo il 1912 fu raggiunta la Vickers-Terni e nel 1927 si raccord\u00f2 il Cimitero dei Boschetti con Fossamastra.\nIn quegli anni si avanz\u00f2 anche la proposta di una funicolare Chiappa - Foce, che rimase solo una proposta.\nVerso la fine del 1919 iniziarono i lavori della linea merci e passeggeri La Spezia - Lerici, linea che avrebbe dovuto proseguire per Sarzana. Il fallimento della Banca Italiana di Sconto mise in difficolt\u00e0 la Societ\u00e0 delle Tranvie e la costruzione fu sospesa, addirittura i tram furono fermati per alcuni mesi.\nNel 1929 il parco macchine della Societ\u00e0 delle Tranvie Elettriche era costituito da:\nVenne la guerra, e i bombardamenti, la naturale usura, le difficolt\u00e0 del dopoguerra depauperarono ancora i mezzi in servizio, il 1\u00ba ottobre 1948 la consistenza era la seguente:\nNasce la FI.TR.A.M.\nIl 1\u00ba ottobre 1948 fu fondata la FI.TR.A.M. (Filovie Tranvie e Autolinee Municipali), azienda municipalizzata, l'antenata dell'attuale ATC. FI.TR.A.M assunse la gestione della rete filotranviaria urbana, delle autolinee a servizio di \"colli\" e della flotta di vaporetti in servizio nel golfo.\nDurante gli anni successivi acquis\u00ec i servizi di altre societ\u00e0 private operanti nei territori esterni al comune capoluogo:\nIl 1\u00ba gennaio 1977 nacque l'ATC La Spezia per gestire i servizi suburbani e interurbani della provincia e i servizi urbani del capoluogo. La vecchia FI.TR.A.M. cess\u00f2 dunque la propria attivit\u00e0 iniziata nel 1948 e \nInoltre ATC si occupa della gestione delle aree di sosta a pagamento mediante la controllata \"Park. Tour S.r.l.\".\nLa nuova legge regionale sul TPL.\nNel 2013 la regione Liguria approva la Legge regionale 7 novembre 2013, n. 33 \"Riforma del sistema di trasporto pubblico regionale e locale\" e parte il processo di adesione all'agenzia regionale del trasporto. Nello stesso periodo vengono rinnovati i consigli d'amministrazione della societ\u00e0.\nIl bioetanolo nel trasporto pubblico.\n\u00c8 \"ATC La Spezia\" la prima a sperimentare in Italia l'utilizzo del bioetanolo nel trasporto pubblico quale combustibile alternativo, per il migliore trasporto urbano, grazie ad un finanziamento dell'Unione europea per 4 anni (circa \u20ac300.000) per il progetto \"BEST\".\nIl servizio \u00e8 partito dalla citt\u00e0 di Sarzana dal 22 dicembre 2006 nelle corse extraurbane. Infatti nel locale deposito \u00e8 stata collocata la pompa per l'approvvigionamento del carburante che per ora, serve l'intera provincia: una cisterna di 25\u00a0000 litri per accogliere il combustibile che giunge direttamente dalla Svezia, dove la produzione di bioetanolo \u00e8 fatta rispettando l'ambiente.\nIl progetto \"BEST\".\nIl progetto \"BioEthanol for Sustainable Transport\" (BEST) ha l'obiettivo di dimostrare la fattibilit\u00e0 della sostituzione di benzina e Diesel con il bioetanolo. BEST \u00e8 supportato dalla commissione europea e coinvolge 6 paesi europei. Alla Spezia, primo centro in Italia ad aderire al progetto BEST, gli autobus usati sono degli Scania Omnilink (matr.2001, 2002, 2003). Italia, Svezia, Paesi Bassi, Regno Unito, Irlanda e Spagna con la partecipazione di Brasile e Cina sono tutte le nazioni coinvolte in questo progetto internazionale.\nSono tre i bus Scania Omnilink a bioetanolo acquistati per la cifra di \u20ac195.000 cadauno (la stessa cifra necessaria per l'acquisto di un autobus a gasolio).\nAnche se il consumo di bioetanolo e il suo costo sono leggermente superiori rispetto al gasolio (il consumo del 30% circa), si ha un abbattimento del 70% delle emissioni in atmosfera, risultato sicuramente incoraggiante e che sar\u00e0 sicuramente un punto di riferimento per le altre aziende di trasporto pubblico italiane.\nServizio automobilistico.\nATC gestisce il servizio urbano sul territorio del Comune della Spezia e il servizio interurbano su tutta la Provincia della Spezia, collegando anche i Comuni limitrofi di Carrara, Aulla e la Provincia di Reggio Emilia."}
{"id": "717735", "revid": "2056951", "url": "https://it.wikipedia.org/wiki?curid=717735", "title": "David di Donatello 1991", "text": "La cerimonia di premiazione della 36\u00aa edizione dei David di Donatello si \u00e8 svolta il 2 giugno 1991 presso il Teatro 5 di Cinecitt\u00e0, a Roma.\nLa cerimonia \u00e8 stata condotta da Paolo Villaggio e Simona Marchini e trasmessa in diretta in prima serata su Rai 1."}
{"id": "717737", "revid": "110157", "url": "https://it.wikipedia.org/wiki?curid=717737", "title": "Van Cleef &amp; Arpels", "text": "Van Cleef &amp; Arpels \u00e8 una maison francese di alta gioielleria, orologi e profumi che \u00e8 stata fondata nel 1896 da Alfred Van Cleef assieme allo zio e suocero Salomon Arpels. Dal 1906 la Maison ha sede al numero 22 di Place Vend\u00f4me, a Parigi.\nI gioielli prodotti dalla casa sono stati indossati da personaggi icone del mondo del lusso e dello stile come Farah Pahlavi, Grace Kelly, Elizabeth Taylor e Eva Per\u00f3n.\nDal 1999 fa parte del Gruppo Richemont, societ\u00e0 svizzera leader nei prodotti del lusso come gioielli, orologi e profumi.\nStoria.\nNel 1896, Alfred Van Cleef, discendente da una famiglia che commerciava filati residente nel 19\u00ba arrondissement di Parigi, spos\u00f2 la cugina Esther Arpels, che era figlia dello zio Salomon Arpels e della sorella della madre. Lo zio divenne quindi anche suo suocero, nonch\u00e9 socio in affari.\nLo stesso anno 1896, Alfred Van Cleef e Salomon Arpels fondarono una societ\u00e0 (\"Alfred Van Cleef &amp; Salomon Arpels Sarl\") che aveva per obiettivo \"la creazione e la valorizzazione della gioielleria e dell'orologeria\".\nNel 1906, alla morte di Salomon Arpels, Alfred Van Cleef si associa con il cugino Jules Arpels, fratello di Esther, e apre la prima boutique al 22 di place Vend\u00f4me a Parigi. \u00c8 la prima gioielleria che si installa in questa piazza, creata da un'idea di Fran\u00e7ois Michel Le Tellier de Louvois nel 1685. Nel 1912 anche Louis, il secondo fratello di Esther, diventa socio dell'azienda.\nFra il 1909 ed il 1939, Van Cleef &amp; Arpels apre le prime boutique presso i luoghi di villeggiatura: Deauville, Le Touquet, Nizza e Monte-Carlo.\nNel 1926, Rachel la figlia di Alfred Van Cleef e Esther Arpels, divenne responsabile della direzione artistica della maison le cui creazioni furono disegnate da Ren\u00e9 Sim Lacaze. Nel 1938, alla morte del padre Alfred, Renee prese il controllo dell'azienda e lo mantenne fino alla morte avvenuta a Vichy.\nLa seconda generazione entra progressivamente nella Maison. Nel 1939 molti membri della famiglia Arpels fuggono in America e aprono una boutique a New York nel 1942, sulla Quinta Strada, boutique tuttora esistente. Pi\u00f9 tardi, l'azienda sar\u00e0 la prima Maison di alta gioielleria francese a sbarcare dapprima in Giappone nel 1974, poi in Cina (Shanghai) nel 1994. Per decenni la Maison sar\u00e0 sempre diretta dai discendenti della famiglia Arpels, fino all'acquisizione nel 1999 da parte della Compagnie Financi\u00e8re Richemont S.A."}
{"id": "717740", "revid": "144636", "url": "https://it.wikipedia.org/wiki?curid=717740", "title": "Luis de Molina", "text": "Fu autore di un'originale teoria sulla concordia tra libero arbitrio e grazia divina (molinismo).\nBiografia.\nEntr\u00f2 nella Compagnia di Ges\u00f9 ad Alcal\u00e1 de Henares nel 1553 e in seguito si stabil\u00ec in Portogallo dove studi\u00f2 presso l'Universit\u00e0 di Coimbra. Fu professore di filosofia e poi di teologia ad Universit\u00e0 di \u00c9vora e, dopo il suo ritorno in Spagna (1586) a Madrid in teologia morale.\nAttorno al 1590 si ritir\u00f2 nella sua citt\u00e0 natale di Cuenca dove si dedic\u00f2 alla difesa della sua principale opera teologica, il \"De concordia liberi arbitrii cum divinae gratiae donis\", pubblicato a Lisbona nel 1588, in cui aveva esposto un'originale teoria soteriologica sul rapporto tra libero arbitrio e grazia divina. Questa teoria era scaturita dalle riflessioni circa le tesi sulla grazia da parte della Riforma protestante. In reazione alla dottrina luterana e in opposizione alla teoria agostiniana, Molina, rifacendosi parzialmente alle posizioni pelagiane, reinterpret\u00f2 il rapporto tra libert\u00e0 individuale e grazia divina sostenendo che quest'ultima era efficace unicamente in virt\u00f9 dello sforzo della volont\u00e0 umana e del consenso al bene; veniva anche indagata la relazione tra libert\u00e0 individuale con la prescienza e la predestinazione.\nL'accento posto sulla volont\u00e0 umana ai fini dell'azione della grazia divina, scaturito dalla riflessione delle teorie protestanti sulla grazia, fu considerato per\u00f2 eccessivo e suscit\u00f2 l'accesa reazione dei teologi cattolici dell'Universit\u00e0 di Salamanca e dei domenicani, che definirono eretiche queste teorie che invece vennero accolte e sostenute da tutti i maggiori teologi gesuiti. \nNel 1596 papa Clemente VIII, tendenzialmente favorevole alla tesi di Molina, avoc\u00f2 a s\u00e9 la questione molinista e nomin\u00f2 una commissione definita Congregazione \"de auxiliis\", per dirimerla definitivamente; era difeso da Gregorio di Valencia, mentre i domenicani erano rappresentati da Tomas de Lemos. La morte del pontefice rimand\u00f2 la sentenza al suo successore Paolo V che, sentiti i pareri di due eminenti teologi Francesco di Sales e Roberto Bellarmino, pose fine alla controversia senza decretare vincitori e vinti.\nNotevole fu anche il contributo di Molina alla dottrina giuridica dell'epoca: nel suo \"De iustitia et iure\" (1593\u20131609) tratt\u00f2 dei rapporti tra stato e Chiesa e accenn\u00f2 ai problemi economici del suo tempo."}
{"id": "717745", "revid": "640277", "url": "https://it.wikipedia.org/wiki?curid=717745", "title": "Sergio Sagnotti", "text": "Comincia le sue prime esperienze con il cinema lavorando agli \"spaghetti western\", tra i quali quelli di Sergio Leone.\nMaestro d'armi, stuntman e responsabile degli effetti speciali, ha lavorato con registi come Giulio Petroni, Edoardo Mulargia, Roberto Mauri, Leopoldo Savona e William Wyler."}
{"id": "717746", "revid": "729019", "url": "https://it.wikipedia.org/wiki?curid=717746", "title": "Strada statale 73 bis di Bocca Trabaria", "text": "La strada statale 73 bis di Bocca Trabaria (SS 73 bis) \u00e8 un\u2019arteria viaria italiana che collega San Giustino, nell\u2019Alta Valtiberina, a Fano, sulla costa adriatica: costituisce la tratta orientale dell'itinerario europeo E78 Fano-Grosseto, e parte di essa \u00e8 una superstrada.\nStoria.\nLa strada statale 73 bis \"di Bocca Trabaria\" venne istituita nel 1938 riclassificando un tratto fino ad allora appartenuto alla SS 73.\nNel 2001, l'ANAS ha deciso di riconsiderare il tratto Calmazzo-Fano della SS 3 come proseguimento terminale della SS 73 bis, comprendendo dal km 83,314\u00a0km al km 111,570.\nPercorso.\nLa strada ha origine staccandosi per mezzo di uno svincolo dalla Strada statale 3 bis Tiberina/E45 presso il centro di San Giustino. Nella SS 73 bis, \u00e8 compreso il tratto di circonvallazione del centro urbano di San Giustino, dopo di che assume le caratteristiche di una strada di montagna nei primi 30 chilometri, lungo i quali sale ai 1049 metri del valico di Bocca Trabaria, al confine tra le province di Perugia e Pesaro-Urbino, e discende dolcemente la valle del fiume Meta, uno dei due torrenti che vanno a formare il Metauro.\nA Mercatello sul Metauro, terminata la discesa, la strada assume percorso di fondovalle. Tocca Sant'Angelo in Vado e Urbania, dove abbandona la valle (per la quale prosegue la \"strada provinciale 4\") e, con percorso molto movimentato attraverso una zona collinare, raggiunge Urbino. Dall'antica capitale del Montefeltro, la strada scende per incontrare di nuovo la SP 4 e riprendere a seguire il Metauro.\nA Santo Stefano di Gaifa il percorso si sdoppia: il vecchio tracciato va a confluire nell'ex Strada statale 3 Via Flaminia a Calmazzo, dopo circa tre chilometri.\nIl nuovo tracciato \u00e8 una superstrada a carreggiate separate a due corsie per ciascun senso di marcia; la superstrada, gi\u00e0 raccordo autostradale, segue tutto il fondovalle sino a incrociare l'Autostrada A14 allo svincolo di Fano, e poi immettersi nella strada statale 16 Adriatica nel centro della citt\u00e0.\nLa S.G.C. Grosseto-Fano o E78.\nLa SS 73 bis, una volta ultimato il prolungamento del tratto a carreggiate separate sino a superare la dorsale appenninica e congiungersi alla Strada statale 3 bis Tiberina/E45, sar\u00e0 una superstrada e raccordo autostradale \"San Giustino - A14\". Il progetto, gi\u00e0 in parte in opera e di cui fa parte la Galleria della Guinza, si colloca nel piano di realizzazione di un'arteria a scorrimento veloce che unir\u00e0 Grosseto e quindi la strada statale 1 Via Aurelia all'A14 attraversando in senso trasversale la penisola italiana. Tale asse porter\u00e0 il duplice nome di \"S.G.C. Grosseto-Fano\" e di Strada Europea E78."}
{"id": "717747", "revid": "59976", "url": "https://it.wikipedia.org/wiki?curid=717747", "title": "SDHC", "text": ""}
{"id": "717748", "revid": "54354", "url": "https://it.wikipedia.org/wiki?curid=717748", "title": "Secure Digita High Capacity", "text": ""}
{"id": "717762", "revid": "110157", "url": "https://it.wikipedia.org/wiki?curid=717762", "title": "Perlez", "text": "Perlez (\u041f\u0435\u0440\u043b\u0435\u0437) \u00e8 un villaggio appartenente alla municipalit\u00e0 di Zrenjanin, nel distretto del Banato Centrale della provincia autonoma di Voivodina in Serbia. Il villaggio ha una popolazione di 3810 abitanti (censimento 2002) a maggioranza etnica serba."}
{"id": "717766", "revid": "834", "url": "https://it.wikipedia.org/wiki?curid=717766", "title": "Meglenorumeno", "text": ""}
{"id": "717767", "revid": "198277", "url": "https://it.wikipedia.org/wiki?curid=717767", "title": "Sporting Lisbona", "text": ""}
{"id": "717779", "revid": "17654", "url": "https://it.wikipedia.org/wiki?curid=717779", "title": "Cecio", "text": ""}
{"id": "717780", "revid": "17654", "url": "https://it.wikipedia.org/wiki?curid=717780", "title": "Cucurbitacee", "text": ""}
{"id": "717782", "revid": "110157", "url": "https://it.wikipedia.org/wiki?curid=717782", "title": "Canoas", "text": "Canoas \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Porto Alegre.\nIl suo territorio \u00e8 interamente urbanizzato e rientra nell'area metropolitana di Porto Alegre.\nCanoas \u00e8 sede della Universit\u00e0 Luterana del Brasile (Ulbra)."}
{"id": "717799", "revid": "30610", "url": "https://it.wikipedia.org/wiki?curid=717799", "title": "Jos\u00e9 Guadalupe Posada", "text": "Molte delle sue opere furono pubblicate in stampe popolari sensazionalistiche che illustravano eventi di cronaca.\nLe opere pi\u00f9 conosciute di Posada sono le sue \"calaveras\" (teschi), spesso abbigliate in modi diversi, come la \"Calavera de la Catrina\" (\"Il teschio della gran dama\"), il cui intento \u00e8 satirizzare la vita della borghesia durante il regno di Porfirio D\u00edaz. La maggior parte delle sue opere avevano significati religiosi o intenzioni satiriche. Fino alla sua morte, tuttavia, le immagini furono associate alla festa messicana del \"D\u00eda de los Muertos\", (\"Il giorno dei morti\"). Esse infatti illustravano alcuni dei motivi tipici della cultura delle popolazioni indigene d'America.\nPu\u00f2 essere considerato un precursore della fioritura artistica messicana dopo la rivoluzione del 1910. \u00c8 infatti sulla base di una tradizione d'arte popolare, rappresentata da \"Posada\" e da molti altri incisori e grafici, che si sviluppa il grande filone narrativo della pittura murale di Jos\u00e9 Clemente Orozco, di Diego Rivera, di David Alfaro Siqueiros e di Rufino Tamayo.\nC'\u00e8 in tutta questa tradizione, uno stretto rapporto con la vita del popolo anche nei suoi aspetti torbidi; le immagini di questi grafici toccano di frequente i toni ironici o indugiano su elementi macabri o semplicemente grotteschi."}
{"id": "717805", "revid": "697352", "url": "https://it.wikipedia.org/wiki?curid=717805", "title": "Romano Sgheiz", "text": "Biografia.\nNacque a Colico sul Lago Lario. Anche suo fratello Luciano Sgheiz fu canottiere di caratura internazionale.\nCrebbe sportivamente nella scuola lecchese di canottaggio, presso il circolo del G.S. Moto Guzzi. Nel 1955 partecip\u00f2 ai campionati italiani di iole.\nNel 1956 campionati europei di Bled vinse la medaglia di bronzo con il \"quattro con\" con Franco Trincavelli, Angelo Vanzin, Alberto Winkler e Ivo Stefanoni, timoniere.\nIl 27 novembre 1956 l'equipaggio Romano Sgheiz, Franco Trincavelli, Angelo Vanzin, Alberto Winkler e Ivo Stefanoni vinse le Olimpiadi di nel \"quattro con\".\nL'anno successivo l'intero l'equipaggio pass\u00f2 all'otto e con Attilio Cantoni, Giovanni Zucchi, Abbondio Mercelli, e Giuseppe Moioli si aggiudic\u00f2 gli europei a Duisburg.\nNel 1958 conferm\u00f2 l'oro continentale, vincendo ancora a Pozna\u0144, nel 1959 agli Europei di Vichy \u00e8 quarto. \nAi Giochi della XVII Olimpiade di vinse il bronzo nel \"quattro con\".\nTorn\u00f2 all'oro nel 1961 agli Europei di Praga con l'otto. \nNel 1962 fu quarto ai mondiali di Lucerna con l'otto, poi torn\u00f2 al \"quattro senza\".\nNel 1963 \u00e8 argento agli Europei di Copenaghen con il \"quattro senza\". Ai Giochi del Mediterraneo di Napoli 1963 vinse la medaglia d'oro assieme ai connazionali Giovanni Zucchi, Luciano Sgheiz e Fulvio Balatti.\nPartecip\u00f2 alla terza Olimpiade della sua carriera a , dove con il \"quattro senza\" giunse quinto. Con la stessa barca si aggiudic\u00f2 al bronzo ai successivi europei di Amsterdam. \nChiuse la carriera al termine dei Giochi olimpici estivi di , dove giunse al quarto posto con il \"quattro con\". \nNegli anni della sua lunga attivit\u00e0 divenne per dieci volte campione italiano: ininterrottamente dal 1956 al 1964 e nel 1968."}
{"id": "717807", "revid": "287204", "url": "https://it.wikipedia.org/wiki?curid=717807", "title": "Cratere Oppolzer", "text": "Oppolzer \u00e8 il nome di un cratere lunare da impatto intitolato all'astronomo austriaco Theodor von Oppolzer, di cui restano poche vestigia. Si trova ad una distanza inferiore alle sue dimensioni dallo zero delle coordinate lunari (0\u00b0 N, 0\u00b0 W). Il cratere R\u00e9aumur \u00e8 contiguo ai resti del margine di sud-est, mentre, pi\u00f9 lontano, a ovest-sud-ovest, si trova il cratere Flammarion, invaso dalla lava.\nDi questo cratere rimangono poco pi\u00f9 di un arco irregolare di rilievi a sud ed un anello di detriti a nord. Una interruzione particolarmente vasta si trova a nord-est, dove il perimetro del cratere non \u00e8 pi\u00f9 riconoscibile. L'interno \u00e8 completamente ricoperto da lava basaltica.\nUna Rima di 110 kilometri, denominata \"Rima Oppolzer\" attraversa la parte meridionale del cratere, estendendosi continuando sia verso est che verso ovest.\nCrateri correlati.\nAlcuni crateri minori situati in prossimit\u00e0 di Oppolzer sono convenzionalmente identificati, sulle mappe lunari, attraverso una lettera associata al nome."}
{"id": "717813", "revid": "125913363", "url": "https://it.wikipedia.org/wiki?curid=717813", "title": "Pasquale Villari", "text": " Fu senatore del Regno d'Italia nella XV legislatura e Ministro della pubblica istruzione dal 1891 al 1892.\nBiografia.\nNato a Napoli nel 1827, fu allievo di Basilio Puoti e Francesco De Sanctis. In giovent\u00f9 prese parte ai moti del 1848 contro i Borboni e successivamente, nel 1849, si trasfer\u00ec in esilio a Firenze. Era fratello del fisico Emilio Villari e cognato del pittore Domenico Morelli, marito della sorella Virginia. \nMassone, fu iniziato il 10 aprile 1862 nella Loggia \"La Concordia\" di Firenze, fu radiato il 30 gennaio 1911 per aver dichiarato in una lettera \"di non appartenere alla massoneria e di non potervi appartenere, perch\u00e9 professante principi affatto diversi\". \n\u00c8 sepolto nel cimitero monumentale delle Porte Sante in Firenze.\nCarriera universitaria.\nSi occup\u00f2 di filosofia della storia, di storia fiorentina e di due figure centrali del Rinascimento: Girolamo Savonarola, con il volume \"La storia di Girolamo Savonarola e de\u2019 suoi tempi\", e Niccol\u00f2 Machiavelli. Grazie all'opera su Savonarola, nel 1859,ottenne dal governo provvisorio di Toscana la nomina come professore di storia all'Universit\u00e0 di Pisa, dove diresse anche la Scuola normale superiore dal 1862 al 1865. Dal 1865 al 1913, presso l'Istituto di Studi superiori di Firenze, insegn\u00f2 filosofia della storia (1861-62), storia d'Italia (1866-67), storia antica e moderna (1867-1876), storia moderna (1876-1906), propedeutica storica (1906-1912). Presso la \"Cesare Alfieri\" fu docente di letteratura politica (1875-1876) e scienza politica (1903-1908). Successivamente fu preside della Facolt\u00e0 di Lettere e filosofia dell'Universit\u00e0 di Firenze. Nel 1865 a Firenze, avvi\u00f2 il suo insegnamento presso l\u2019Istituto di studi superiori pratici e di perfezionamento, con la prolusione (tenuta il 13 dicembre 1865 e pubblicata nel 1866) su \"La filosofia positiva e il metodo storico\"; inizi\u00f2 la collaborazione nel 1866 con la \u00abNuova Antologia\u00bb, la rivista del Gabinetto Vieusseux che negli anni venti aggregava intellettuali liberali.\nNella funzione di direttore della Sezione di filosofia e filologia dell'Istituto di studi superiori, cerc\u00f2 fondi e supporto per la biblioteca dell'ente ed acquist\u00f2 rilevanti collezioni, a stampa e manoscritte, in particolare sugli studi orientali.\nNel 1854 apparve il suo primo lavoro metodologico di rilievo \"Sull'origine e sul progresso della filosofia e della storia.\"\n\u00c8 ricordato soprattutto per i suoi studi seminali sulla questione meridionale confluiti nell'opera \"Lettere meridionali\". L'interesse per il tema lo port\u00f2 a collaborare alla \"Rassegna settimanale\" di Leopoldo Franchetti e Sidney Sonnino. Collabor\u00f2 inoltre con la rivista di studi \"Archivio per l'Alto Adige\" fondata da Ettore Tolomei. Molti dei suoi lavori furono tradotti in inglese dalla moglie, Linda White Mazini Villari.\nLa riflessione sulla questione meridionale.\nDal 1860 inizi\u00f2 ad occuparsi della situazione del Sud di Italia. Nel 1875 pubblic\u00f2 le \"Lettere Meridionali\". Nate in forma di corrispondenza giornalistica per il quotidiano \"L'opinione\", furono ulteriormente ampliate e ripubblicate nel 1885, con una dedica ai volontari impegnati nel soccorso dei malati di colera durante l'epidemia del 1884 a Napoli. Il testo metteva in evidenza i problemi che affliggevano i territori dell'ex Regno delle Due Sicilie. Alcuni scritti erano dedicati all'industria di zolfo in Sicilia, soffermandosi sulla necessit\u00e0 di aggiornare le tecniche estrattive e di commercializzazione del prodotto e di migliorare la condizione di lavoro dei minatori. Convinto dell'importanza di un programma di opere pubbliche per il Sud, si occup\u00f2 del problema della Camorra, denunciandone le cause sociali e lanciando l'allarme per l'estensione delle attivit\u00e0 dell'organizzazione criminale prima e dopo l'unit\u00e0 d'Italia. Sottoline\u00f2 come l'organizzazione, infiltratasi nell'esercito e nei corpi di polizia, fosse stata protetta dal governo borbonico per molto tempo, accrescendo cos\u00ec il suo potere, Auspicava un duplice intervento dello Stato: da una parte la repressione, dall'altra l'incentivazione delle denunce per rompere il clima di omert\u00e0.. Pensava ad una legge che prevedesse espressamente quel tipo di crimini, tanto legati al territorio da risultare sconosciuti altrove.\nIncarichi politici.\nDal 1869-1870 fu segretario generale del Ministero della pubblica istruzione. Divenne deputato nel 1873-1876 e nel 1880, per poi decidere di non candidarsi pi\u00f9 alle elezioni per la Camera.. Svolse l'incarico di ministro della pubblica istruzione dal febbraio 1891 al maggio 1892. Durante il suo incarico, vennero istituiti nel 1891 gli Uffici Regionali per la Conservazione dei Monumenti, le attuali Soprintendenze per i Beni Architettonici ed Artistici.\nNominato Senatore del Regno dal 26 novembre 1884, e con varie riprese, tra 1897 e il 1913, fu anche vicepresidente del Senato.\nPensiero politico.\nIn Toscana fu in contatto con i liberali moderati. Fu in corrispondenza con John Stuart Mill di cui studi\u00f2 il pensiero filosofico. Grazie ai suoi viaggi in Francia, Germania, Inghilterra si avvicin\u00f2 al positivismo europeo.\nPubblic\u00f2 sul \"Politecnico\" l\u2019articolo \"Di chi \u00e8 la colpa?\" - poi riedito nella seconda edizione delle \"Lettere meridionali -\" in cui analizzava le sconfitte di Lissa e di Custoza durante la Terza guerra d'indipendenza Italiana contro l'Austria. Denunci\u00f2 le condizioni dei contadini pellagrosi nelle campagne mantovane e degli abitanti dei quartieri poveri di Napoli. Affront\u00f2 il tema della rivoluzione e del socialismo in Italia, convinto dell'esistenza di una questione sociale di cui l'economia politica avrebbe dovuto farsi carico. Nella sua visione i partiti erano un \"male necessario\". Riteneva che la Destra avesse esaurito il compito dell'unificazione del paese, ma che, fosse ormai incapace di portare avanti le riforme, per via dei dissidi interni. La Sinistra, invece, soprattutto al sud, raccoglieva consensi antigovernativi e localistici. Assist\u00e9 allo scandalo della Banca Romana, che invest\u00ec anche il governo di Giovanni Giolitti. Segu\u00ec i moti popolari in Sicilia e la repressione che li succedette guidata dal nuovo esecutivo con a capo Francesco Crispi, che arriv\u00f2 a proclamare in Sicilia lo stato d'assedio e a sciogliere tutte le organizzazioni dei lavoratori. Le proteste crebbero, per poi estendersi in Romagna, Toscana, Puglia, Campania, Piemonte e Lombardia. Anche qui fu proclamato lo stato d'assedio. La repressione a Milano del 1898 fu durissima, culminata con l'eccidio comandato dal generale Bava Beccaris .\nFu valutando questi fatti che Villari si avvicin\u00f2 a Sidney Sonnino con il quale aveva diviso l\u2019esperienza della \"Rassegna settimanale\" e al quale lo accomunava, oltre all'interesse per la questione meridionale, l'idea di un conservatorismo pi\u00f9 riformista in grado di confrontarsi con il nascente socialismo organizzato.\nContestava alla chiesa la contrariet\u00e0 alla libert\u00e0 e al progresso. La monarchia, nel contesto italiano, era l'unica istituzione in grado di contrastare la corruzione e garantire l'unione nazionale e avrebbe dovuto essere sostenuta dai partiti in chiave anticlericale e antisocialista.\nAnche la politica coloniale italiana suscit\u00f2 il suo interesse. In una lettera del 1896, indirizzata probabilmente al Presidente del Consiglio, Antonio Di Rudini, che si era trovato a gestire le conseguenze del conflitto in Etiopia., prese posizione rispetto alla situazione africana:\nNel 1913, in alcuni articoli scritti per la Nuova Antologia, denunci\u00f2 la competizione per gli armamenti tra le nazioni europee come distruttiva, profetizzando, in qualche modo, gli eventi del 1914.\nPensiero economico.\nFin dall'inizio degli anni Sessanta, Villari presse atto dell'essenziale legame fra modernit\u00e0 e industria, con tutto il carico di questioni che l'industrializzazione portava con s\u00e9. Pensava ad un sviluppo fondato sull'incremento di tradizioni e vocazioni locali. Vedeva nel socialismo la malattia delle societ\u00e0 moderne, originata dai squilibri nati lungo il cammino dell'industrializzazione. La societ\u00e0 industriale in via di consolidamento nell'Italia del Nord, doveva costituire un elemento di crescita materiale e offrire un impulso alla modernizzazione di tutto il paese. Infatti sviluppo economico, emancipazione politica e culturale delle classi popolari erano strettamente congiunti. Egli rilevava l'urgenza di promuovere il benessere del paese, incidendo in tal modo alla radice sulle cause dell'emigrazione. Secondo lui una delle ragioni principali del flusso migratorio era che le classi rurali continuavano ad essere collocate al margine della vita politica e morale del paese. Nella sua idea era inderogabile l'intervento statale in alcune materie che la dottrina liberale voleva sottrarre alla sfera di influenza pubblica, come la riorganizzazione delle opere pie o i contratti agrari, e la tutela dei lavoratori. Era a favore di misure che tenessero conto delle realt\u00e0 locali, mostrando anche una logica delle leggi speciali per intervenire in alcune regioni meridionali.\nNel 1890 pubblic\u00f2 il lungo scritto \"La riforma della beneficenza,\" nella quale si ribadiva la condanna delle pratiche assistenzialiste tipiche della tradizione clericale e la scelta a favore di un intervento capace di educare alla previdenza e al lavoro. Suggeriva l'avvio di forme di cooperazione, per osteggiare le speculazioni e la frammentazione della produzione. Prese posizione riguardo la necessit\u00e0 di una legislazione sociale, sostenendo che l'imprenditore doveva essere obbligato ad assicurare gli operai in caso di incidenti sul lavoro. Nonostante gli ostacoli incontrati in Senato, nel marzo del 1898 furono approvata le norme sull'obbligo di assicurazione contro gl'infortuni sul lavoro - legge n. 80 del 17 marzo 1898 - . e di istituzione della Casa nazionale di previdenza per invalidit\u00e0 e vecchiaia - legge n. 350 del 17 luglio 1898. Una scelta legislativa che acese polemiche con il mondo imprenditoriale.\nAttivit\u00e0 giornalistica.\nOltre alla collaborazione con la \"Rassegna settimanale\" fondata da Leopoldo Franchetti e Sidney Sonnino, scrisse per Il Corriere della Sera, il Giornale d'Italia, la Nuova Antologia.\nRiconoscimenti e incarichi in istituzioni culturali.\nNel 1881 gli venne assegnato dall'Accademia delle Scienze di Torino il Premio Bressa. Socio corrispondente dal 1893, divenne accademico della Crusca l'8 febbraio 1898. Promosse la costituzione di una commissione per la redazione di vocabolari dei dialetti italiani di cui fece parte, a partire dal 1914. Fu presidente dell'Istituto storico italiano per il Medio Evo dal 1898 al 1911, e presidente della Societ\u00e0 Dante Alighieri (1896-1903).\nVita privata.\nSpos\u00f2 Linda White, scrittrice, dalla quale ebbe Luigi Villari.\nArchivio personale.\nUna parte dell'archivio di Villari, donata da Alessandro Galante Garrone, \u00e8 conservata presso la Fondazione Spadolini Nuova Antologia. Altri documenti si trovano presso la Biblioteca umanistica della Facolt\u00e0 di Lettere dell'Universit\u00e0 di Firenze, nel Fondo Pasquale Villari. La maggior parte delle sue carte \u00e8 conservato a Roma, alla Biblioteca apostolica vaticana."}
{"id": "717814", "revid": "729019", "url": "https://it.wikipedia.org/wiki?curid=717814", "title": "Ipnoide", "text": "Ipnoide, stato di coscienza assai simile alla condizione che l'ipnosi realizza nell'ipnotizzato.\nLo stato di ipnosi \u00e8 caratterizzato da una serie di modificazioni di ordine viscerale, morale, somatico e psichico. Praticamente ogni aspetto della vita psichica pu\u00f2 risultare modificato dalla situazione di ipnosi.\nGeneralmente sono soprattutto coinvolte la memoria (amnesia, ipermnesia, regressione di et\u00e0), la percezione (iperestesia, allucinazione); processi intellettivi (blocco delle capacit\u00e0 critiche, modificazioni dell'ideazione, comportamento compulsivo postipnotico).\nPer quanto il carattere \"automatico\" delle risposte ipnotiche possa alle prime far pensare ad un annullamento totale della volitivit\u00e0 dell'ipnotizzando, pi\u00f9 profondi studi sull'argomento indirizzano ad una visione dell'ipnosi come relazione tra due soggetti (ipnotista-ipnotizzando) delicata e ricca di fattori psichici implicati, piuttosto che come univoca manipolazione della personalit\u00e0 dell'ipnotizzato.\nSi rileva infatti che non \u00e8 possibile indurre il soggetto a compiere atti criminali o comunque profondamente contrari alla personalit\u00e0 di base del soggetto.\nMolte delle modificazioni psichiche riferite nell'ipnosi si ritrovano nello stato cosiddetto ipnoide in particolare il comportamento automatico e le alterazioni della memoria (soprattutto ipermnesia).\n\u00c8 noto che Joseph Breuer sfruttava lo stato ipnoide per impostare le prime rudimentali procedure psicoterapeutiche e che da esse Sigmund Freud prese lo spunto per l'elaborazione del complesso sistema psicoanalitico."}
{"id": "717828", "revid": "287204", "url": "https://it.wikipedia.org/wiki?curid=717828", "title": "Cratere Oresme", "text": "Oresme \u00e8 il nome di un cratere lunare da impatto intitolato al filosofo ed erudito Nicola d'Oresme, situato nell'emisfero lunare pi\u00f9 distante dalla terra (faccia nascosta). Questa formazione si trova ad ovest-nord-ovest del pi\u00f9 grande cratere Von K\u00e1rm\u00e1n, mentre a sud-ovest si trova il cratere Chr\u00e9tien, ed a nord-ovest il Mare Ingenii.\nIl bordo di questo cratere \u00e8 molto danneggiato, tanto da formare solo un anello irregolare intorno al pianoro centrale. Per contrasto l'interno si presenta livellato e privo di caratteristiche, eccetto pochi impatti minori. Il margine esterno \u00e8 attraversato, a sud-est, dal cratere satellite 'Oresme K', mentre un cratere minore si trova lungo il bordo settentrionale.\nCrateri correlati.\nAlcuni crateri minori situati in prossimit\u00e0 di Oresme sono convenzionalmente identificati, sulle mappe lunari, attraverso una lettera associata al nome."}
{"id": "717836", "revid": "1573940", "url": "https://it.wikipedia.org/wiki?curid=717836", "title": "Aquila heliaca", "text": "L'aquila imperiale orientale (Aquila heliaca \u00e8 un uccello appartenente alla famiglia Accipitridae, diffuso in Eurasia e Africa.\nDescrizione.\nLunga sui 75-84\u00a0cm, ha una colorazione bruno scura con macchie color giallo crema sulla nuca e bianche sulle spalle. I giovani presentano un piumaggio pi\u00f9 chiaro.\nDistribuzione e habitat.\nL'aquila imperiale orientale \u00e8 un uccello migratore. Nidifica nella penisola balcanica, fino alla Romania, Moldavia, Ucraina, Russia, Georgia, Iran, Armenia, Azerbaigian, Turkmenistan, Uzbekistan, Kazakistan, Mongolia e in alcune regioni della Cina.\n\u00c8 svernante in Turchia, Grecia, Italia, subcontinente indiano, Cina, nella penisola Araba e nell'Africa orientale fino alla Tanzania.\nConservazione.\nLa specie \u00e8 stata dichiarata vulnerabile dalla IUCN, si stima che ci siano 1000-1500 esemplari in Europa e che anche in Asia la popolazione stia decrementando, al ritmo del 10% in tre generazioni.\nLa specie \u00e8 stata iscritta nell'Appendice I della CITES ed \u00e8 protetta in molti paesi del centro Europa."}
{"id": "717846", "revid": "287204", "url": "https://it.wikipedia.org/wiki?curid=717846", "title": "Shattuara I", "text": "Un'iscrizione di Addu-Nirari I (circa 1305 a.C. - 1274 a.C.) riporta come il re Shattuara di Mitanni si fosse ribellato ed avesse commesso atti ostili nei confronti dell'Assiria.&lt;br&gt;\nLe fonti che abbiamo a disposizione non chiariscono quali legami vi fossero tra questo sovrano e la dinastia che aveva retto Mitanni nel XIV secolo a.C., fondata dal re Barattarna.&lt;br&gt;\nSecondo alcuni storici Shuttuara potrebbe essere stato un figlio di Artatama e quindi rivale di Shattiwaza, secondo quanto riportato dal testo del trattato tra lo stesso Shattiwaza ed il re ittita \u0160uppiluliuma I.&lt;br&gt;\nAddu-Nirari I afferma di aver catturato il re Shattuara e di averlo trascinato prigioniero ad Assur dove dovette fare atto di vassallaggio. In seguito gli fu permesso di tornare a Mitanni in cambio del regolare pagamento di un tributo.&lt;br&gt;\nSe l'ipotesi che Shattuara fosse un figlio di Artatama II \u00e8 corretta ci\u00f2 potrebbe indicare la perdita del controllo del Mitanni da parte degli ittiti in un periodo non identificabile posteriore al regno di Suppiluliuma I a vantaggio dell'influenza assira sulla regione.&lt;br&gt;\nBibliografia.\nAAVV, \"I Propilei Vol II\", Mondadori, 1967"}
{"id": "717851", "revid": "287204", "url": "https://it.wikipedia.org/wiki?curid=717851", "title": "Batonnage", "text": ""}
{"id": "717862", "revid": "287204", "url": "https://it.wikipedia.org/wiki?curid=717862", "title": "Cratere Orlov", "text": "Orlov \u00e8 il nome di un cratere lunare da impatto intitolato agli astronomi russi Aleksandr Iakovlevich Orlov e Sergei Vladimirovich Orlov, situato nell'emisfero lunare pi\u00f9 distante dalla Terra (faccia nascosta). A sud-ovest si trova il pi\u00f9 grande cratere Leeuwenhoek, a nord-nord-ovest si trova il cratere De Vries e ad est-sud-est il cratere Rumford.\nAdiacenti a Orlov si trovano due crateri satelliti: Orlov V \u00e8 contiguo al margine settentrionale, mentre Leeuwenhoek E tocca il bordo sudoccidentale. In corrispondenza di quest'ultimo, il bordo di Olrlov presenta un rigonfiamento, che arriva ad ispessire le pendici interne del cratere pi\u00f9 piccolo. Orlov D, di forma ovale, \u00e8 contiguo al margine esterno verso nord-est. Le pendici interne, verso est, presentano alcune terrazzature.\nIl pianoro interno \u00e8 relativamente pianeggiante, con una cresta in prossimit\u00e0 del punto centrale. Sono presenti alcuni impatti minori lungo il margine interno del bordo sudoccidentale.\nCrateri correlati.\nAlcuni crateri minori situati in prossimit\u00e0 di Orlov sono convenzionalmente identificati, sulle mappe lunari, attraverso una lettera associata al nome."}
{"id": "717873", "revid": "1745361", "url": "https://it.wikipedia.org/wiki?curid=717873", "title": "Perse (titano)", "text": "Perse () \u00e8 un personaggio della mitologia greca, un titano della \"distruzione\".\nGenealogia.\nFiglio di Euribia e di Crio e \nfratello di Astreo e Pallante, spos\u00f2 Asteria, che lo rese padre di Ecate.\nMitologia.\nCome gli altri titani, prese parte alla titanomachia, la battaglia tra i titani e gli dei dell'Olimpo. Dopo la loro sconfitta, fu fatto precipitare nel Tartaro, la parte pi\u00f9 profonda degli Inferi.\nNella cultura di massa.\nPerse appare nel videogioco \"God of War III\", dove partecipa all'assalto dell'Olimpo insieme agli altri Titani e Kratos."}
{"id": "717876", "revid": "486946", "url": "https://it.wikipedia.org/wiki?curid=717876", "title": "San Nerses", "text": ""}
{"id": "717879", "revid": "1422914", "url": "https://it.wikipedia.org/wiki?curid=717879", "title": "Shuttarna III", "text": "Shuttarna (III) potrebbe essere stato un sovrano del regno di Mitanni durante il XIV secolo a.C.\nFiglio di Artatama II compare, nei testi ittiti, come il principale avversario di Shattiwaza, il figlio di Tushratta, che con l'aiuto del re ittita \u0160uppiluliuma I, tent\u00f2, con successo, di riprendere il trono di Mitanni usurpato da Artatama.\nNon \u00e8 chiaro se Shuttarna sia mai salito effettivamente al trono prima di venire sconfitto. Secondo alcuni storici Shattuara I potrebbe per\u00f2 essere un fratello di Shuttarna. Se ci\u00f2 fosse vero starebbe a indicare come la vittoria di Shattiwaza fosse stata effimera."}
{"id": "717886", "revid": "729019", "url": "https://it.wikipedia.org/wiki?curid=717886", "title": "Tiroidite", "text": "La tiroidite \u00e8 un'infiammazione della tiroide.\nVi sono diverse forme, tra cui:\nLe tiroiditi acute sono in genere causate da batteri; quelle subacute sono virali o post-virali. La tiroidite lignea (tiroidite di Riedel) \u00e8 rarissima. La tiroidite cronica linfocitaria (o Tiroidite di Hashimoto) \u00e8 invece molto frequente, ha carattere autoimmunitario, \u00e8 molto spesso completamente asintomatica, e pu\u00f2 essere associata ad altre patologie autoimmuni. La scintigrafia tiroidea di solito evidenzia uptake del pertecnetato ridotto e disomogeneo, sebbene nella tiroidite di Hashimoto, nella fase ipertiroidea, si possa osservare un generalizzato iperaccumulo del tracciante."}
{"id": "717888", "revid": "1414697", "url": "https://it.wikipedia.org/wiki?curid=717888", "title": "Valeria Bilello", "text": "Biografia.\nValeria Bilello nasce a Sciacca, in provincia di Agrigento, il 2 maggio del 1982, ma trascorre la sua adolescenza a Milano. Durante gli anni in cui frequenta il liceo linguistico, debutta nel mondo dello spettacolo iniziando a posare come modella e girando alcuni spot pubblicitari, tra cui la campagna per l\"'MTV Day\" del 1999, a cui segue il provino per diventare vj del \"network\". Nel 2000 inizia a lavorare in televisione per MTV che le affida programmi come \"Web Chart\", \"Hitlist Italia\", \"Dancefloor Chart\", \"Romalive\", \"MTV Select\", \"MTV On the beach\" e \"Dance Show\". Nella stagione 2003-2004, insieme ad altri conduttori di MTV, \u00e8 inoltre testimonial della campagna pubblicitaria TIM. Nel 2005 lascia MTV e si trasferisce su All Music, dove conduce \"Call Center\", \"One Shot Revolution\", \"Playlist\", \"Community\" e \"On Live\". Dal 2010 al 2011 presenta il rotocalco di Canale 5 \"Nonsolomoda\", uno dei programmi pi\u00f9 longevi della rete.\nDopo aver studiato regia a Milano, nel 2006 esordisce con la regia del cortometraggio \"Attesa\", premiato al \"Festival Sguardi Altrove\".. Nel 2008 \u00e8 nel cast del film \"Il pap\u00e0 di Giovanna\" di Pupi Avati, in concorso al \"Festival del Cinema di Venezia\". Nel 2010 recita nel film \"Happy Family\" del Premio Oscar Gabriele Salvatores, per il quale riceve il premio come migliore attrice al \"Festival International du film de Boulogne-Billancourt\". Tra il 2011 e 2012 le vengono affidati diversi ruoli nei film \"Il giorno in pi\u00f9\" di Massimo Venier, \"Ti amo troppo per dirtelo\" di Marco Ponti e infine \"Come non detto\" di Ivan Silvestrini. Il 2013 segna una serie di tappe: Valeria \u00e8 nel film \"Miele\" per la regia di Valeria Golino, \u00e8 una delle protagoniste del film \"Pazze di me\" di Fausto Brizzi ed \u00e8 l'unica attrice italiana del film \"One Chance\" di David Frankel, regista de \"Il diavolo veste Prada\".\nNel 2012 Giorgio Armani la sceglie come testimonial mondiale per la campagna pubblicitaria del profumo \"Armani Code Luna\", per la cui promozione recita in una trilogia di cortometraggi (\"Olga\", \"Alice\" e \"Valeria\") diretta dai registi Olivier Zahm, Can Evgin e Julien Carlier, in collaborazione con il magazine \"Purple\". Nel 2013 \u00e8 tra i cosiddetti \"proclamatori\" del Festival di Sanremo, condotto da Fabio Fazio e Luciana Littizzetto, per proclamare Daniele Silvestri.\nNel 2014 \u00e8 presente nel film \"Io, Arlecchino\" di Matteo Bini e Giorgio Pasotti, nelle serie TV \"Squadra Mobile\" al fianco di Giorgio Tirabassi e nella \"Strada dritta\" di Carmine Elia. Nel 2015 \u00e8 protagonista di \"Monitor\", esordio alla regia di Alessio Lauria insieme a Michele Alhaique presentato al Festa del Cinema di Roma, e vince il \"Premio L'Or\u00e9al Paris per il cinema\" alla Mostra internazionale d'arte cinematografica di Venezia. Nel 2016 \u00e8 nel cast della serie TV \"Il sistema\" per Raiuno, nel 2017 nel film \"Beata ignoranza\" di Massimiliano Bruno e nella serie TV di Netflix \"Sense8\" creata da Lana e Lilly Wachowski, \u00e8 presente anche nell\u2019episodio conclusivo della serie nel 2018. Nel 2019 prende parte a Un'avventura di Marco Danieli e nello stesso anno \u00e8 impegnata sul set di Made in Italy di James D\u2019Arcy, con Liam Neeson e il figlio Michael Richardson. Nello stesso anno \u00e8 nel cast di Liberi Tutti di Ciarrapico e Vendruscolo e nel 2020 torna su Netflix con Curon, serie tv. \nNel 2021, prende parte a Security di Peter Chelsom.\nVita privata.\n\u00c8 fidanzata con il giornalista Tommaso Labate."}
{"id": "717889", "revid": "135224", "url": "https://it.wikipedia.org/wiki?curid=717889", "title": "Monte Titano", "text": "Il monte Titano (in romagnolo \"mont Tit\u00e9n\") \u00e8 un rilievo montuoso dell'Appennino tosco-romagnolo, in particolare dell'Appennino riminese, che si eleva sino 739\u00a0m sul livello del mare; essendo il principale rilievo della Repubblica di San Marino, a causa della sua grande estensione il suo nome viene spesso utilizzato per riferirsi alla Repubblica stessa.\nSulle sue cime si trovano le tre rocche della Citt\u00e0 di San Marino; la prima si chiama Rocca o Guaita, la seconda Cesta o Fratta e la terza si chiama Montale. Le sue falde si trovano tra il castello della Citt\u00e0 di San Marino e Borgo Maggiore.\nDescrizione.\nIl monte Titano si presenta come un aspro sperone calcareo, situato pi\u00f9 vicino al mare rispetto alla catena degli Appennini, che emerge per 200 metri d'altezza sopra un basamento d'argilla situato a 500 metri sopra il livello del mare.\nIn linea d'aria dista soli 13 chilometri dal mar Adriatico.\nGeografia e ambiente.\nLa cima del Monte Titano si trova al centro di San Marino (visto nelle mappe in forma approssimativamente rettangolare), a sud-est della Citt\u00e0 di San Marino e a nord del paese di Murata, a dalla costa adriatica. Il Monte Titano sembra un aspro affioramento calcareo, situato tra gli Appennini a soli 13 chilometri (si parla di 10 km in un altre fonti) dal Mare Adriatico. Sebbene il punto pi\u00f9 alto sia a 739 metri sul livello del mare, lo sperone roccioso \u00e8 alto al massimo circa 200 metri. Dalla cima del Monte Titano \u00e8 possibile ammirare paesaggisticamente l'intera nazione di San Marino e i territori circostanti. La montagna d\u00e0 origine a diversi torrenti, tra cui il Rio San Marino, che scorre lungo il suo versante occidentale attraverso un'ampia valle e confluisce nel fiume Marecchia, e il Rio Cando, che confluisce nel Marano. Il terreno presenta suoli fertili nella pianura dell'Emilia Romagna e dolci colline nelle Marche e nel Montefeltro. \nGeologia.\nIl monte Titano si \u00e8 formato durante l'orogenesi Appenninica plio-pleistocenica.\nDurante il Era Terziaria, l'area in cui sorge San Marino era mare. Violenti terremoti hanno causato grandi sconvolgimenti sulla superficie terrestre e a causa di questi intensi terremoti, un ammasso roccioso situato a circa si sollevato ed \u00e8 scivolato lentamente verso il mare Adriatico. Questa massa di roccia ha dato origine a varie montagne, tra cui il Monte Titano. I fossili di vertebrati rinvenuti alle pendici del Monte Titano sono per lo pi\u00f9 di origine acquatica, poich\u00e9 questa roccia un tempo si trovava sotto il mare. Fossili di vari pesci, in particolare denti di squalo sono stati scoperti sul Monte Titano, molti dei quali datati al Miocene. La scoperta fossile pi\u00f9 importante \u00e8 quella di una balena, oggi conservata al Museo di Geologia e Paleontologia \u201cGiovanni Capellini\u201d dell'Universit\u00e0 di Bologna.\nClima.\nI dintorni del Monte Titano e della citt\u00e0 di San Marino hanno un clima temperato mite; la temperatura massima segnalata \u00e8 di 79\u00a0\u00b0F (26\u00a0\u00b0C) in estate mentre la minima \u00e8 di 19\u00a0\u00b0F (-7\u00a0\u00b0C) in inverno. Le precipitazioni annuali variano da circa 22 pollici (560 mm) a 32 pollici (800 mm).\nIdrografia.\nDal monte nascono alcuni torrenti, tra i quali il San Marino che si getta nel fiume Marecchia in localit\u00e0 Torello e sfocia nel mar Adriatico a 23 chilometri di distanza, il Cando che si getta nel Marano e sfocia nel mar Adriatico tra Rimini e Riccione e l'Ausa che sfocia a Rimini nell'Adriatico.\nVegetazione.\nSul monte si possono trovare castagni, cerri, maggiociondoli, lecci, cipressi, abeti bianchi e alcuni arbusti come la ginestra, il pungitopo e gli asparagi tipici delle zone pi\u00f9 aride, come appunto il territorio sotto le tre torri.\nSulle rupi del monte Titano \u00e8 presente inoltre l'\"Ephedra nebrodensis\", pianta tipica della Sicilia e della Sardegna. In linea d'aria dista 17\u00a0km dal mare.\nFauna.\nLa fauna selvatica \u00e8 rappresentata da tutte le classi di vertebrati e, date le caratteristiche montane del territorio, uccelli e mammiferi sono gli animali pi\u00f9 diffusi.\nTra essi possiamo ricordare il gheppio, il barbagianni, la civetta, l'allocco, la gazza e la poiana per quanto riguarda gli uccelli e il capriolo, il cinghiale, il daino, la donnola, la faina, l'istrice, la lepre, la puzzola, il riccio, il tasso e la volpe.\nPrima ascensione.\nSecondo la leggenda, Marino, tagliapietre di Arbe (Dalmazia), giunto a Rimini, si rifugi\u00f2 sul monte Titano per sfuggire alle persecuzioni anticristiane e l\u00ec vi fond\u00f2 una comunit\u00e0 religiosa. \nNell'arte il santo viene sempre rappresentato con il monte Titano tra le mani.\nPatrimonio dell'umanit\u00e0.\nA partire dal 2008 il monte Titano \u00e8 stato inserito dall'UNESCO tra i patrimoni dell'umanit\u00e0, in coppia con il centro storico di San Marino. La motivazione data dal comitato parla di \"testimonianza della continuit\u00e0 di una repubblica libera fin dal Medioevo\". In particolare sono stati iscritti nel patrimonio: torri, mura, porte e bastioni, la basilica di San Marino dell'Ottocento, alcuni conventi del XIV e XVI secolo, il teatro Titano del XVIII secolo ed il Palazzo Pubblico del XIX secolo."}
{"id": "717892", "revid": "767487", "url": "https://it.wikipedia.org/wiki?curid=717892", "title": "Ano preternaturale", "text": "L'ano preternaturale o ano artificiale, viene creato chirurgicamente, utilizzando la parte terminale del colon o dell'ileo, per sostituire la funzione dell'ano, nel caso l'intestino o l'ano non funzioni pi\u00f9.\nStruttura.\nUna volta confezionata la stomia (colostomia o ileostomia a seconda che venga operata sul colon o sull'ileo), posta per praticit\u00e0 all'altezza dell'addome, si applicano dei sacchetti di contenimento del materiale fecale che sono dotati di un meccanismo di adesione alla parete addominale.\nIl meccanismo di adesione si attacca alla pelle e permette il fissaggio di un sacchetto di raccolta del materiale della stomia. Per evitare ulcerazioni della cute \u00e8 importante che l'apertura da cui fuoriesce l'intestino sia appena sufficiente per circondare la stomia, in modo da esporre il segmento intestinale ma non la cute circostante."}
{"id": "717899", "revid": "729019", "url": "https://it.wikipedia.org/wiki?curid=717899", "title": "John Gorton", "text": "Biografia.\nFiglio di un frutticoltore, Gorton studi\u00f2 alla Sydney Church of England Grammar School, Geelong Grammar School e al Brasenose College di Oxford, dove consegu\u00ec un Master alle Arti. Nel 1935 egli si un\u00ec in matrimonio con l'americana Bettina Brown e cinque anni dopo si arruol\u00f2 come pilota combattente nell'aviazione australiana. Il 5 febbraio 1948 fu iniziato in Massoneria nella loggia \"Kerrange\" N. 100. Gorton sopravvisse a due gravi incidenti aerei, e in uno riport\u00f2 orribili ferite al viso, per le quali fu sottoposto a estesi interventi di ricostruzione facciale che tuttavia non impedirono che il suo volto rimanesse permanentemente sfigurato.\nPrima della seconda guerra mondiale Gorton si iscrisse nel partito agrario, ma nel 1949 fu eletto al Senato federale nelle file liberali. Egli guid\u00f2 diversi dicasteri nei governi Menzies e Holt, inclusi i Ministeri della Marina, dell'Educazione e del Lavoro, e divenne leader della maggioranza conservatrice al Senato. Gorton era un energico e capace ministro, e quando moder\u00f2 le sue visioni di estrema destra divenne un vero leader del partito liberale.\nQuando nel dicembre del 1967, Harold Holt scomparve, sembr\u00f2 scontata la nomina di William McMahon, a capo del partito Liberale e nuovo premier, ma il leader agrario e premier provvisorio John McEwen mise il veto sulla candidatura di quest'ultimo, che aveva il torto di essere favorevole all'abbattimento delle barriere doganali, intervenendo indebitamente sull'esito delle primarie liberali.\nIl veto posto da McEwen sembr\u00f2 dover provocare la dissoluzione della coalizione di governo. I liberali pensarono di presentarsi da soli ad elezioni anticipate ma i sondaggi dell'epoca erano impietosi; i laburisti erano in forte ripresa e l'appoggio del partito agrario costituiva l'unica possibilit\u00e0 per i liberali di rimanere alla guida del paese. Pertanto il Ministro della difesa Malcolm Fraser candid\u00f2 alla leadership del partito Gorton il quale sconfisse i suoi principali rivali. Conformemente alla tradizione del sistema di Westminster, Gorton si dimise dal Senato e si present\u00f2 alle elezioni suppletive della camera, tenute per nominare, dopo la presunta morte di Holt, il nuovo rappresentante della Divisione di Higghins. Dopo la sua elezione Gorton divenne primo ministro.\nIl Governo Gorton.\nGorton inizialmente fu un premier molto popolare, essendo riuscito a distinguersi dallo stile formale dei suoi predecessori e a dare di s\u00e9 l'immagine di un uomo del popolo che non disdegna alzar il gomito e giocare d'azzardo. Sfortunatamente per lui, pi\u00f9 tardi la sua reputazione gli si ritorse contro.\nIn politica estera e di difesa egli cerc\u00f2 di rompere il tradizionale legame con la Gran Bretagna, continuando ad appoggiare l'intervento in Vietnam, intervento che godeva dell'appoggio popolare all'epoca del governo Holt ma che divenne inviso all'opinione pubblica nel 1968.\nSul piano domestico Gorton rafforz\u00f2 il potere del governo centrale a discapito di quello dei singoli stati, alienandosi l'appoggio di potenti leader statali del suo partito come Sir Henry Bolte di Vittoria e Sir Robert Askin del Nuovo Galles del Sud. Egli cerc\u00f2 anche di supportare la creazione di una cinematografia indipendente.\nGorton fu sorprendentemente avaro nelle sue apparizioni nei media che si vendicarono ritraendolo come un amministratore incompetente e come se non bastasse ebbe la sfortuna di confrontarsi con il nuovo e formidabile capo dell'opposizione laburista Gough Whitlam. Egli fu criticato per la sua inclinazione verso gli alcolici e per le su avventure extraconiugali anche da membri del suo stesso partito. Gorton, dopo che nelle elezioni del 1969 i liberali videro ridursi a soli sette seggi l'ampia maggioranza parlamentare ereditata da Holt, fu sfidato per la leadership del partito da David Fairbairn, ma il veto posto su McMahon dal capo degli alleati del partito agrario McEwen salvo di nuovo Gorton. McEwen si dimise nel gennaio del 1971, e il suo successore, Doug Anthony, disse che il veto posto dagli agrari sulla leadership liberale doveva considerarsi decaduto. Con i liberali in caduta libera nei sondaggi, il ministro della Difesa Malcolm Fraser decise di sfidare Gorton dimettendosi e attaccandolo nell'aula parlamentare.\nIl declino.\nA questo punto a Gorton non rest\u00f2 che convocare il congresso straordinario del partito Liberale, al quale present\u00f2 una mozione di fiducia che fu respinta. I liberali scelsero come nuovo leader e nuovo premier McMahon, ma sorprendentemente Gorton riusc\u00ec a conquistare la carica di n.2 del partito, costringendo Mac Mahon ad affidargli il ministero della Difesa. Questa situazione farsesca fin\u00ec dopo pochi mesi quando il premier accus\u00f2 Gorton di slealt\u00e0 revocandogli l'incarico.\nDopo la vittoria laburista alle elezioni del 1972, Gorton entr\u00f2 a far parte del governo ombra guidato dal capo dell'opposizione liberale Billy Snedden fino alle elezioni del 1974 quando perse anche questo incarico. Quando nel 1975 Fraser divent\u00f2 il nuovo capo dell'opposizione, Gorton si dimise dal partito liberale, continuando a sedere in parlamento come indipendente, ed in questa veste denunci\u00f2 la revoca dell'incarico al premier laburista Whitlam; Nelle elezioni del 1975, alle quali si present\u00f2 come indipendente, non riusc\u00ec ad essere eletto in Senato.\nGorton si ritir\u00f2 a Canberra, e successivamente si riun\u00ec senza clamore al partito liberale. Sua moglie mor\u00ec nel 1983 ma dieci anni pi\u00f9 tardi si spos\u00f2. Nei suoi ultimi anni fu riabilitato dal partito liberale il cui leader e primo ministro John Howard partecip\u00f2 al suo novantesimo compleanno, riabilitazione che fu completata da una nuova biografia. Mor\u00ec a novantacinque anni per una crisi respiratoria mentre era ricoverato per una polmonite all'ospedale di Sydney."}
{"id": "717903", "revid": "367445", "url": "https://it.wikipedia.org/wiki?curid=717903", "title": "Sistema muscolare", "text": "Il sistema muscolare \u00e8 l'insieme degli organi che permettono, attraverso la contrazione muscolare, il movimento del soggetto e lo scorrimento di sostanze all'interno degli organi, come sangue e cibo. Inoltre insieme al sistema scheletrico costituisce l'apparato locomotore. La contrazione avviene nel momento in cui le fibre di cui \u00e8 costituito il muscolo, in seguito ad uno stimolo nervoso, scorrono le une sulle altre generando una forza che attraverso il tendine si trasmette alla leva ossea, permettendo cos\u00ec il movimento del corpo o di una sua parte.\nDescrizione.\nNei vertebrati il sistema muscolare \u00e8 costituito da due tipologie principali di muscoli:\nInsieme al sistema scheletrico forma l'apparato locomotore, di cui \u00e8 la parte attiva. Dal punto di vista della funzione motoria \u00e8 possibile distinguere muscoli deputati alla statica, in particolare i muscoli della parte posteriore del corpo, e deputati alla dinamica, rappresentati grossomodo dai muscoli della parte anteriore. Ogni muscolo contiene al suo interno, mescolate fra loro, differenti fibre muscolari: le fibre di tipo 1, denominate anche rosse, dette lente in quanto si contraggono lentamente presentando per\u00f2 una buona resistenza alla fatica e le fibre di tipo 2, denominate anche bianche o pallide, dette veloci in quanto caratterizzate da una contrazione rapida unita per\u00f2 ad un affaticamento pi\u00f9 lesto. Le fibre veloci prevalgono nei muscoli di atleti velocisti, saltatori o lanciatori mentre quelle lente prevalgono in quelli di maratoneti e ciclisti.\nFunzioni.\nLe funzioni del sistema muscolare sono:\nTipi di muscoli.\nIl tessuto muscolare \u00e8 composto da una pluralit\u00e0 di fibre raggruppate in fasci. Le fibre muscolari possiedono delle strutture chiamate miofibrille, che si trovano in parallelo lungo l'asse maggiore della cellula e occupano quasi l'intera massa cellulare. Le miofibrille delle fibre muscolari lisce sono apparentemente omogenee, ma possiedono bande scure e chiare alternate, a causa della distribuzione dei componenti principali delle miofibrille, le proteine actina e miosina.\nEsistono tre tipi principali di tessuto muscolare: il tessuto muscolare liscio, tessuto muscolare striato e il tessuto muscolare cardiaco.\nMuscoli scheletrici.\nI muscoli scheletrici sono muscoli volontari formati dalle fibre muscolari, cellule con pi\u00f9 nuclei, a loro volta costituite dalle miofibrille, strutture cilindriche che contengono i filamenti di due proteine: l'actina e la miosina che conferiscono l'aspetto striato del muscolo. Queste proteine formano il sarcomero. Quando un nervo d\u00e0 degli impulsi a un muscolo, i filamenti di actina e miosina si avvicinano scorrendo una sull'altra, accorciando il sarcomero e contraendo il muscolo; quando lo stimolo cessa i filamenti delle suddette proteine ritornano nella posizione iniziale.\nMuscoli lisci.\nI muscoli lisci sono muscoli involontari, infatti sono controllati dal sistema nervoso autonomo. Le cellule che compongono il loro tessuto hanno forma fusiforme e sono prive delle striature del muscolo scheletrico. La muscolatura liscia riveste l'interno di diversi organi interni, i sanguiferi, le vie urinarie, genitali, respiratorie e il canale digerente. A differenza dei muscoli striati i muscoli lisci si contraggono lentamente per periodi di tempo molto lunghi.\nMuscolo cardiaco.\nIl muscolo cardiaco o miocardio \u00e8 un tipo di muscolo striato che si trova nel cuore. La sua funzione \u00e8 quella di pompare il sangue nei vasi sanguigni. A differenza del muscolo scheletrico, il muscolo cardiaco funziona in modo autonomo e ritmico, grazie alla presenza del sistema di conduzione del nodo senoatriale e nodo atrioventricolare con le cellule del Purkinje, che sono presenti nel tessuto ventricolare. Il suo ritmo di contrazione \u00e8 regolato dal sistema nervoso autonomo e, nello specifico, il sistema nervoso simpatico aumenta il ritmo del battito, invece il sistema nervoso parasimpatico lo diminuisce."}
{"id": "717905", "revid": "31886", "url": "https://it.wikipedia.org/wiki?curid=717905", "title": "Arrhenatherum elatius", "text": "Lavena altissima (nome scientifico Arrhenatherum elatius \u00e8 una specie di pianta spermatofita monocotiledone appartenente alla famiglia Poaceae (sottofamiglia Pooideae ex Graminaceae).\nEtimologia.\nIl nome generico (\"Arrhenatherum\") deriva da due parole greche \"arrhen\" (= maschio) e \"ather\" (= setola, resta) e si riferisce al fiore maschile (della spighetta) terminante in una resta. L'epiteto specifico (\"elatius\") indica un culmo molto alto.\nIl nome scientifico della specie \u00e8 stato definito inizialmente da Linneo (1707-1778) biologo e scrittore svedese e Ambroise Marie Fran\u00e7ois Joseph Palisot de Beauvois (Arras, 27 luglio 1752 \u2013 Parigi, 21 gennaio 1820) naturalista e botanico francese, perfezionato in seguito dai botanici cechi Jan Svatopluk Presl (Praga, 4 settembre 1791 \u2013 Praga, 6 aprile 1849) e Karel Presl (Praga, 17 febbraio 1794 \u2013 Praga, 2 ottobre 1852) nella pubblicazione \"Flora Cechica\" (Fl. Cech. 17) del 1819.\nDescrizione.\nQueste piante arrivano ad una altezza di 5 - 15\u00a0dm. La forma biologica \u00e8 emicriptofita cespitosa (H caesp), sono piante erbacee, bienni o perenni, con gemme svernanti al livello del suolo e protette dalla lettiera o dalla neve e presentano ciuffi fitti di foglie che si dipartono dal suolo. Tutta la pianta \u00e8 glabra o quasi; inoltre in queste piante non sono presenti i micropeli.\nRadici.\nLe radici sono fascicolate.\nFoglie.\nLe foglie lungo il culmo sono disposte in modo alterno, sono distiche e si originano dai vari nodi. Sono composte da una guaina, una ligula e una lamina. Le venature sono parallelinervie. Non sono presenti i pseudopiccioli e, nell'epidermide delle foglia, le papille. \nInfiorescenza.\nInfiorescenza principale (sinfiorescenza o semplicemente spiga): le infiorescenze, di tipo racemoso terminale (un racemo per infiorescenza), hanno la forma di una ampia e ricca pannocchia piramidale formata da diverse spighette biflore pi\u00f9 o meno erette. La fillotassi dell'inflorescenza inizialmente \u00e8 a due livelli (o a due ranghi), anche se le successive ramificazioni la fa apparire a spirale. Il rachide \u00e8 flessibile con margini pubesenti. Il colore \u00e8 verdastro o violaceo. Lunghezza della spiga: 10 \u2013 25\u00a0cm.\nSpighetta.\nInfiorescenza secondaria (o spighetta): le spighette, compresse lateralmente con forme da ellittiche a oblunghe, sottese da due brattee distiche e strettamente sovrapposte chiamate glume (inferiore e superiore), sono formate da due fiori. Alla base di ogni fiore sono presenti due brattee: la palea e il lemma. La disarticolazione in genere avviene con la rottura della rachilla sotto ogni fiore. i fiori inferiori sono maschili; quelli superiori sono ermafroditi. Lunghezza delle spighette: 8 \u2013 10\u00a0mm.\nFiore.\nI fiori fertili sono attinomorfi formati da 3 verticilli: perianzio ridotto, androceo e gineceo.\nFrutti.\nI frutti sono dei cariosside, ossia sono dei piccoli chicchi indeiscenti, con forme ovoidali, nei quali il pericarpo \u00e8 formato da una sottile parete che circonda il singolo seme. In particolare il pericarpo \u00e8 fuso al seme ed \u00e8 aderente. L'endocarpo non \u00e8 indurito e l'ilo \u00e8 lungo e lineare. L'embrione \u00e8 provvisto di epiblasto; ha inoltre un solo cotiledone altamente modificato (scutello senza fessura) in posizione laterale. I margini embrionali della foglia non si sovrappongono. A volte l'endosperma \u00e8 liquido.\nRiproduzione.\nCome gran parte delle Poaceae, le specie di questo genere si riproducono per impollinazione anemogama. Gli stigmi pi\u00f9 o meno piumosi sono una caratteristica importante per catturare meglio il polline aereo. La dispersione dei semi avviene inizialmente a opera del vento (dispersione anemocora) e una volta giunti a terra grazie all'azione di insetti come le formiche (mirmecoria). In particolare i frutti di queste erbe possono sopravvivere al passaggio attraverso le budella dei mammiferi e possono essere trovati a germogliare nello sterco.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la presente specie appartiene alla seguente comunit\u00e0 vegetale:\nAreale italiano.\nPer l'areale completo italiano la specie in oggetto appartiene alla seguente comunit\u00e0 vegetale:\nDescrizione: l'alleanza \"Arrhenatherion elatioris\" fa riferimento a prati regolarmente falciati, almeno due volte l'anno (il loro abbandono conduce, spesso anche rapidamente, a fasi di incespugliamento), e concimati in modo non intensivo, su suoli relativamente profondi. Si tratta di comunit\u00e0 floristicamente ricche che sono distribuite dal fondovalle (alta pianura) ai ( sui pendii soleggiati). L'alleanza \"Arrhenatherion elatioris\" \u00e8 distribuita in Italia settentrionale, nell'Europa centrale atlantica e nelle aree alpine e caucasiche.\nAltre alleanze per questa specie sono:\nBiologia.\nLe cellule epidermiche della punta delle radici di questa pianta producono saponine triterpeniche (avenacine). L'avenacina \u00e8 resistente all'agente patogeno fungino \"Gaeumannomyces graminis\" var. \"tritici\".\nTassonomia.\nLa famiglia di appartenenza di questa specie (Poaceae) comprende circa 650 generi e specie (secondo altri Autori 670 generi e ). Con una distribuzione cosmopolita \u00e8 una delle famiglie pi\u00f9 numerose e pi\u00f9 importanti del gruppo delle monocotiledoni e di grande interesse economico: tre quarti delle terre coltivate del mondo produce cereali (pi\u00f9 del 50% delle calorie umane proviene dalle graminacee). La famiglia \u00e8 suddivisa in 11 sottofamiglie, il genere \"Arrhenatherum\" \u00e8 descritto all'interno della sottofamiglia Pooideae con 7 specie distribuite nelle regioni temperate del Mediterraneo e Europa.\nIl basionimo per questa specie \u00e8: \"Avena elatior\" .\nFilogenesi.\nLa sottotrib\u00f9 Aveninae (contenente il genere della specie di questa voce) \u00e8 descritta all'interno della trib\u00f9 Aveneae e quindi della supertrib\u00f9 Poodae . All'interno della trib\u00f9, la sottotrib\u00f9 Aveninae appartiene al gruppo con le sequenze dei plastidi di tipo \"Aveneae\" (definito \"Poeae chloroplast groups 1\" o anche \"Palstid Group 1 (Aveneae-type)\").\nAll'interno delle Aveninae si individuano due subcladi. \"Arrhenatherum\" si trova nel primo clade insieme ai generi \"Avena\" e \"Helictotrichon\". La posizione del genere \"Arrhenatherum\" \u00e8 controversa in quanto alcuni botanici sostengono che \u00e8 un segregato del genere \"Helictotrichon\"; altri lo risolvono come monofiletico.\nLe seguenti sono sinapomorfie relative a tutta la sottofamiglie (Pooideae):\nPer il genere \"Arrhenatherum\" \u00e8 stata individuata la seguente sinapomorfia: l'ilo si presenta lungamente lineare.\nIl numero cromosomico di \"A. elatius\" \u00e8: 2n = 14, 28 e 42.\nSottospecie.\nPer questa specie sono riconosciute valide le seguenti sottospecie:\nAltre sottospecie.\nNell'areale europeo e mediterraneo sono presenti altre due sottospecie (non riconosciute da alcune checklist):\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUso.\n\u00c8 una pianta foraggera di produttivit\u00e0 media."}
{"id": "717908", "revid": "1013865", "url": "https://it.wikipedia.org/wiki?curid=717908", "title": "Pathein", "text": " \nPathein (in birmano \u1015\u102f\u101e\u102d\u1019\u1039\u1019\u1039\u101b\u102f\u102d\u1037; MLCTS: pu. sim mrui.), recentemente conosciuta come Bassein, \u00e8 una citt\u00e0 (169.773 abitanti secondo il censimento del 2014) della Birmania, capoluogo della Divisione dell'Irrawaddy. Situata sulla parte occidentale del delta dell'Irrawaddy, sul braccio del fiume di Panthein (Ngawan) 190\u00a0km ad ovest di Rangoon, Pathein \u00e8 accessibile a grandi vascelli nonostante la sua rilevante distanza dall'oceano Indiano, e quindi \u00e8 la citt\u00e0 portuale pi\u00f9 importante del delta dopo Rangoon. \u00c8 anche l'ultima stazione di una ferrovia direttamente collegata alla principale della Birmania. La citt\u00e0 produce ed esporta buone quantit\u00e0 di riso.\nIl nome della citt\u00e0 deriva da \"Pathi\" (la parola che in birmano significa \"Musulmano\"), a causa del grande numero di abitati arabi o indiani. Il nome fu cambiato in \"Bassein\" durante il periodo coloniale sotto l'impero britannico. Gli Inglesi costruirono un forte in cui presidiarono una guarnigione dopo la Prima guerra Anglo-Birmana del 1826.\nAdesso Pathein \u00e8 una pacifica piccola citt\u00e0 con un litorale pittoresco, molti templi buddisti ed una nota bottega di ombrelli. Gli ombrelli di Pathein sono colorati e fatti a mano e per questo sono famosi in tutta la Birmania.\nSebbene una volta divenne parte del regno Mon, Pathein ha pochi residenti di etnia Mon oggi. Ci sono delle piccole minoranze Rakhine e Karen."}
{"id": "717910", "revid": "287204", "url": "https://it.wikipedia.org/wiki?curid=717910", "title": "Wasashatta", "text": "Figlio di Shattuara I si ribell\u00f2 agli Assiri di cui il Mitanni era divenuto vassallo ai tempi del padre.\nWasashatta prese contatti con i tradizionali nemici degli Assiri: gli Ittiti, ma questi prima si dimostrarono interessati poi, probabilmente per sopraggiunti problemi interni legati all'usurpazione del trono da parte di Hattu\u0161ili III che aveva costretto all'esilio il nipote Mur\u0161ili III, recedettero dalle loro intenzione abbandonando Mitanni al suo destino.\nLa fonte delle nostre conoscenze \u00e8 un'iscrizione del re assiro Addu-Nirari I.\nGli Assiri conquistarono le citt\u00e0 di Taidu, Wa\u0161\u0161ukanni (la capitale dello stato mitannico), Amasakku, Kahat, Shuru, Nabula, Hurra e Shududu. Conquistarono anche Irridu che distrussero completamente spargendo sale sulle sue rovine.&lt;br&gt;\nLa moglie, i figli e le figlie di Wasashatta furono portati ad Assur e qui tenuti prigionieri. Sulla sorte del re non vi sono notizie e questo potrebbe far supporre che egli fosse sfuggito alla cattura. Il fatto che negli archivi ittiti siano state rinvenute lettere di Wasashatta apparentemente posteriori alla sconfitta ha portato alcuni storici a supporre che egli sia rimasto come sovrano di uno stato pi\u00f9 ridotto noto come Shubria.&lt;br&gt;\nSebbene Addu-Nirari avesse conquistato le terre tra il Balikh ed il Khabur non risulta che abbia attraversato l'Eufrate cosicch\u00e9 Karkemish rimase parte del regno ittita. Dopo la vittoria, il re assiro assunse il titolo di \"Gran re\" (\"sharru rab\u00fb\") titolo che troviamo nelle lettere inviate ai sovrani ittiti che consideravano quelli assiri inferiori ad essi."}
{"id": "717929", "revid": "125663219", "url": "https://it.wikipedia.org/wiki?curid=717929", "title": "Fidelis Andria 2018", "text": "La Fidelis Andria 2018 S.r.l., meglio nota come Fidelis Andria o pi\u00f9 semplicemente Andria, \u00e8 una societ\u00e0 calcistica italiana con sede nella citt\u00e0 pugliese di Andria. Milita in Serie C, il terzo livello del campionato italiano di calcio.\nLa Fidelis Andria dal 1949 gioca le proprie gare casalinghe allo Stadio degli Ulivi di Andria, impianto che dispone di una capienza di circa posti, attualmente ridotti a . I colori ufficiali sono il bianco e l'azzurro. Lo stemma, nelle sue varie evoluzioni nel corso degli anni, \u00e8 sempre stato caratterizzato dalla presenza del leone, simbolo della citt\u00e0, e dell'ottagono, che richiama la forma vista dall'alto di Castel del Monte.\nLa denominazione \"Fidelis Andria\", dapprima usata nel 1947 e successivamente dal 1971 in poi (fatta eccezione per gli anni che vanno dalla stagione 2005-2006 alla stagione 2012-2013), trae ispirazione dalla celebre frase che Federico II di Svevia di ritorno dalla sesta crociata, fece scolpire sulla normanna porta Sant'Andrea di Andria: \u00ab\"Andria fidelis, nostri affixa medullis; absit, quod Federicus sit tui muneris iners, Andria, vale, felix omnisque gravaminos expers.\"\u00bb.\nLa Fidelis vanta sei partecipazioni al campionato di Serie B negli anni novanta, ottenute in seguito alle promozioni nelle stagioni 1991-1992 e 1996-1997.\nStoria.\nFondazione e primi dieci anni.\nIl calcio in citt\u00e0 nasce nel 1920 e ha come colore sociale l'azzurro. Nei suoi primi anni di vita, il primo club si chiama semplicemente \"Andria\" e gioca i campionati non ufficiali.\nNel 1927 la squadra militava ancora nei campionati non ufficiali ed il ruolo di allenatore fu affidato all'ungherese Ern\u0151 Erbstein, che anni dopo perder\u00e0 la vita nella tragedia di Superga.\nNel 1928 viene affiliata per la prima volta alla Federazione Italiana Giuoco Calcio e cambia la denominazione in \"Unione Sportiva Fascista De Pinedo\", in onore al pilota Francesco De Pinedo autore di una celebre trasvolata atlantica nel 1927. La De Pinedo disputa due campionati FIGC, la Terza Divisione pugliese della stagione 1928-1929 e la Seconda nella stagione successiva (entrambe concluse al di sotto della met\u00e0 classifica nel girone). Nel 1930, a fine campionato non s'iscrive ai campionati regionali e i suoi giocatori continuano l'attivit\u00e0 sportiva in ambito U.L.I.C..\nIl calcio andriese negli anni trenta e quaranta.\nA partire dal 1931 due squadre andriesi, il \"Fascio giovanile di combattimento\" (F.G.C.) e l'\"Opera Nazionale Dopolavoro Sportivo\" (O.N.D. Sportivo) vengono iscritte al neo costituito \"Comitato U.L.I.C. di Andria\" e disputano i campionati di Prima Categoria U.L.I.C..\nDal 1937 e almeno fino al 1941 prima l'OND e poi il \"Nucleo Universitario Fascista\" (N.U.F.) di Andria giocano nel campionato pugliese di Seconda Divisione (allora l'ultimo livello del Calcio italiano), mentre nel biennio 1941-1943 la \"Societ\u00e0 Sportiva Andria\" (con l'azzurro come colore sociale) partecipa alla Prima Divisione regionale (nell'ultima stagione viene esclusa per delle rinunce).\nL'Associazione Sportiva Andria (1946-1978).\nNel 1946 (dopo la fine della seconda guerra mondiale) il FGC di Andria viene ricostituito sotto il nome di \"Libertas 1946\" e gioca il campionato FIGC di Seconda Divisione; nel 1947 (la Libertas) muta ancora nome in \"Fidelis Andria\" e vince il campionato di Seconda Divisione.\nNel 1948 si decide di mettere ordine e di organizzare tutto il settore; fondendosi con il club calcistico andriese \"Audace\" (inaugurato pochi anni prima come \"Ardor\") la Fidelis d\u00e0 vita all\"'Associazione Sportiva Andria\", continuatrice della storia della De Pinedo. Negli anni successivi questa squadra riesce a salire nei campionati regionali attraverso varie promozioni e nella stagione 1959-1960 viene promossa in Serie D.\nNel primo anno in quarta categoria (la D), l'AS Andria retrocede nuovamente in Prima Categoria, riconquistando subito la promozione, vincendo per la seconda volta il campionato. La societ\u00e0 milita sempre in Serie D negli anni successivi, eccezion fatta per le stagioni 1965-1966, causa la rinuncia a partecipare alla Serie D, e 1966-1967.\nNella stagione 1977-1978 la societ\u00e0 viene declassata all'ultimo posto con 0 punti e radiata dai ruoli federali della FIGC in seguito ai gravi incidenti avvenuti durante la gara contro il . Nell'estate del 1978 \u00e8 poi riammessa in Terza Categoria.\nL'Associazione Sportiva Fidelis Andria (1978-2005).\nCon la retrocessione in ultima serie della storica A.S. Andria, un'altra societ\u00e0 cittadina, l\"'Associazione Sportiva Fidelis Andria\" nata nel 1971 (solo omonima alla Fidelis degli anni quaranta), dai colori sociali rosso e giallo e militante in Seconda Categoria regionale (dopo una retrocessione dalla Prima maturata nello stesso 1978), cambia i suoi colori sociali in bianco e azzurro (questa squadra \u00e8 diventata di fatto la rappresentativa cittadina di livello pi\u00f9 alto).\nNel giro di sei anni, nella stagione 1983-1984 in interregionale, la societ\u00e0 del presidente Raffaele Asseliti conquista la sua prima promozione in Serie C2, traguardo mai raggiunto fino ad allora da nessuna societ\u00e0 calcistica andriese.\nNel mezzo degli anni ottanta la Fidelis gioca sempre nei tornei di Serie C2 e nell'anno calcistico 1988-1989 vince il campionato dopo un testa a testa con (che conquista la promozione agli spareggi) e , ottenendo la promozione in Serie C1.\nLa prima promozione in Serie B.\nDopo sole due stagioni in terza serie, l'Andria riuscir\u00e0 ad aggiudicarsi una storica promozione in Serie B. Artefice di questo \"miracolo\" sportivo \u00e8 l'allenatore Mario Russo. Come gi\u00e0 successo nel 1989, anche questa volta l'Andria festeggia la promozione insieme alla , piazzandosi al secondo posto, dopo aver vinto la sfida con l'altra pretendente, il Perugia.\nNell'edizione 1991-1992 della Coppa Italia, nel doppio confronto del turno preliminare la Fidelis elimin\u00f2 il Bologna, vincendo per 3-2 fuori casa e per 2-0 in casa, accedendo al secondo turno contro la Lazio, con cui perder\u00e0 entrambe le partite, in casa 2-0 e allo stadio Olimpico 3-2.\nDopo aver eliminato il Padova nella Coppa Italia 1992-1993, la Fidelis Andria affronta per la prima volta nella sua storia la Juventus guidata da Giovanni Trapattoni. Al Delle Alpi di Torino, i bianconeri vincono per quattro reti a zero, mentre il ritorno in terra pugliese, disputato al San Nicola di Bari, terminer\u00e0 in parit\u00e0 grazie ad una rete per parte.\nNella stagione 1992-1993 la Fidelis Andria partecipa per la prima volta al torneo cadetto. L'esordio avviene in casa allo stadio Degli Ulivi contro la Lucchese e termina con una rete per parte. Nelle quattro giornate successive la squadra colleziona una serie di sconfitte che causano l'esonero di Mario Russo, tecnico della promozione. A sostituirlo arriva Giorgio Rumignani, che con una solida organizzazione difensiva riesce ad ottenere punti importanti in trasferta. Dopo una lotta testa a testa contro la SPAL, la Fidelis ottiene la sua prima storica permanenza in seconda serie.\nNella stagione 1993-1994 la Fidelis ottiene il miglior piazzamento della sua storia: il campionato, stravinto dalla Fiorentina di Gabriel Omar Batistuta, \u00e8 chiuso dagli andriesi al 9\u00ba posto in classifica con 39 punti (a soli 4 punti dalla promozione in Serie A) e con il maggior numero di pareggi nella stessa stagione (23), tra questi proprio quello ottenuto con i viola al Degli Ulivi (0-0).\nNella stagione 1994-1995 la squadra andriese gioca un buon calcio e, sospinta dai gol del suo attaccante Nicola Amoruso (15), riesce a salvarsi tranquillamente. Nella Coppa Italia 1994-1995, nel turno preliminare la Fidelis vince all'Arechi contro la per 1-0, accedendo al secondo turno contro il , con cui perde al San Paolo per 3-2 e pareggia in casa per 1-1, venendo eliminata dalla competizione.\nNella stagione 1995-1996 l'Andria retrocede in Serie C1 perdendo al Luigi Ferraris di Genova l'ultima partita di campionato col per 2-0, mentre l'altra concorrente alla salvezza, il Brescia, vince a e per un punto ottiene la salvezza.\nLa seconda promozione in Serie B.\nNella stagione successiva l'Andria cambia parecchi elementi e gioca un positivo campionato in Serie C1. Dopo aver dominato per tutta la stagione, la squadra di Papadopulo stravince il campionato 1996-1997 davanti all' e riesce a ritornare in Serie B dopo un solo anno di Serie C1, ottenendo la sua seconda promozione nel campionato cadetto. Nell\u2019edizione 1996-1997 della Coppa Italia la Fidelis elimina il Foggia vincendo per 3-0 nel primo turno, accedendo al secondo turno contro la campione d'Europa. La gara si svolge al Putilli di Barletta, per via dei lavori di ristrutturazione del Degli Ulivi. Nella Juventus esordisce in Italia Zin\u00e9dine Zidane. L'incontro termina con il risultato di 2-0 per i bianconeri con gol nel primo tempo di Vieri e Conte.\nNella stagione 1997-1998 la squadra, fornita di elementi dotati tecnicamente tra i quali spicca Oberdan Biagioni, ottiene la salvezza. Nell'edizione 1997-1998 della Coppa Italia la Fidelis elimina il al primo turno vincendo entrambe le gare, per 2-1 all'andata e per 3-2 al ritorno, raggiungendo cos\u00ec i sedicesimi di finale, dove nel doppio confronto con la di Signori, a segno in entrambe le gare, perde l'andata per 3-0 e il ritorno per 3-2, venendo eliminata dalla competizione.\nDa quel momento comincia il declino della compagine andriese. La stagione 1998-1999 inizia malissimo, ma il ritorno in panchina di Giorgio Rumignani coincide con una ripresa nel gioco e nei risultati. Ciononostante al termine del campionato i biancoazzurri retrocedono nuovamente in Serie C1 perdendo per 2-1 all'ultima giornata lo scontro diretto del Liberati di Terni con la di Sandro Tovalieri, Fabrizio Miccoli e Massimo Borgobello e venendo superati anche dalla (anch'essa retrocessa), per il terz'ultimo posto finale.\nDopo una stagione di assestamento, con una faticosissima salvezza arrivata ai play-out contro il , al termine del campionato 2000-2001 i pugliesi retrocedono in Serie C2, dove rimangono per tre stagioni. Nell'estate 2004, dopo un'eliminazione ai play-off contro il Vittoria, arriva il ripescaggio in Serie C1, categoria nella quale gli andriesi riescono a conquistare la salvezza l'anno successivo.\nL'Associazione Sportiva Andria BAT (2005-2013).\nL'Associazione Sportiva Andria BAT, nasce nel 2005 in seguito del fallimento della precedente societ\u00e0, l'Associazione Sportiva Fidelis Andria che aveva appena conquistato la salvezza nel torneo di Serie C1. La rifondazione avviene grazie al sindaco della citt\u00e0 e al supporto finanziario di un gruppo di imprenditori locali che usufruiscono del Lodo Petrucci per iscrivere la societ\u00e0 nel campionato nazionale di Serie C2.\nLa nuova societ\u00e0 rimarca nei colori e nelle divise la storica AS Andria. Il colore sociale \u00e8 tornato ad essere solo l'azzurro, a differenza della Fidelis che utilizzava il bianco e l'azzurro; inoltre, sempre seguendo le orme della prima squadra andriese, si scelse di utilizzare il rosso come colore da trasferta, gi\u00e0 utilizzato dalla Fidelis per le maglie da trasferta nella stagione 1994-1995.\nL'appellativo \"BAT\" era stato pensato per indicare la natura territoriale della squadra, che sulla carta avrebbe dovuto rappresentare la squadra professionistica unica della provincia, la futura Barletta-Andria-Trani, che sarebbe sorta negli anni immediatamente successivi. L'idea di una fusione con le squadre delle citt\u00e0 di Barletta e Trani fu per\u00f2 seccamente rigettata dalle stesse nei mesi successivi alla fondazione della squadra. Nonostante ci\u00f2 tale appellativo spar\u00ec a partire dalla stagione 2011-2012.\nNella stagione 2007-2008, l'Andria BAT, retrocesse in Serie D; tuttavia il 31 luglio 2008 venne riammessa in sostituzione del , escluso per problemi finanziari.\nNel campionato successivo, in seguito ad un buon cammino, gli andriesi riuscirono ad accedere ai play-off. Nonostante la sconfitta contro il Gela in semifinale, la societ\u00e0 venne ripescata in Lega Pro Prima Divisione, grazie al previsto ampliamento degli organici del campionato, per meriti sportivi. Nel campionato di esordio nella terza categoria nazionale, il quattordicesimo posto finale costrinse i pugliesi a dover disputare i play-out per la permanenza nella categoria; grazie ad un pareggio e una vittoria, fu battuto il . L'Andria mantenne la categoria anche al termine delle due successiva stagioni; di particolare importanza ai fini della salvezza, la vittoria esterna contro la avvenuta in extremis nell'ultima giornata del campionato stagione 2010-2011. Nel frattempo, nel marzo 2012, il presidente Fusiello aveva rassegnato le proprie dimissioni.\nIl 13 luglio 2012 l'Andria viene inizialmente esclusa dal campionato di Lega Pro Prima Divisione 2012-2013 per problemi economici, tuttavia, tre giorni dopo, la societ\u00e0 fa ricorso con annessa fideiussione e richiesta d'iscrizione. Il 19 luglio vengono accettati il ricorso e le iscrizioni a campionato e Coppa Italia. Proprio in Coppa Italia i pugliesi subiranno un'ampia sconfitta, nel primo turno, per 6-0 contro il .\nIl 30 novembre 2012 avviene il passaggio delle quote societarie di Fusiello a Francesco Depasquale, che diviene il nuovo presidente.\nNel corso della stagione, l'Andria verr\u00e0 penalizzata di due punti: il primo a causa del mancato deposito entro i termini previsti della fideiussione per l'iscrizione al campionato ed il secondo per il ritardato pagamento di alcune mensilit\u00e0. I pugliesi termineranno il campionato al tredicesimo posto, ed in seguito alla sconfitta nei play-out contro il Barletta, retrocederanno in Lega Pro Seconda Divisione, alla quale per\u00f2 la societ\u00e0 non si iscrive.\nLa S.S.D. Fidelis Andria 1928 e il ritorno nel professionismo (2013-2018).\nDopo la cancellazione della Associazione Sportiva Andria BAT dai ruoli federali al termine della stagione 2012-2013, il 5 agosto 2013 viene formalizzata la nascita della Societ\u00e0 Sportiva Dilettantistica Fidelis Andria 1928, ad opera dei cinque soci fondatori Francesco Lotito, Francesco Fiore, Giovanni Lorusso, Sebastiano Acquaviva e Riccardo Bruno. L'8 agosto successivo sar\u00e0 ufficializzata dalla FIGC, con delibera del presidente federale Abete, l'iscrizione in sovrannumero al campionato regionale dilettantistico di Eccellenza Puglia 2013-2014.\nLa stagione 2013-2014, la prima stagione della neonata \"Fidelis Andria 1928\", comincia in salita. I risultati non soddisfano le aspettative della piazza e della societ\u00e0 e dopo quattro gare di campionato, il 23 settembre, viene esonerato mister Onofrio Fino; gli subentra Nicola Ragno, che porter\u00e0 la formazione andriese al secondo posto nel campionato di Eccellenza Puglia 2013-2014. Dopo aver vinto i play-off regionali, la Fidelis trionfa anche in quelli nazionali; prima contro la formazione campana del Quarto dopo con quella siciliana del Parmonval, centrando cos\u00ec la promozione in Serie D.\nLa stagione 2014-2015 si apre con la nomina del nuovo allenatore Giancarlo Favarin. Nella prima partita di campionato, l'Andria si impone per 3-2 in trasferta contro la US Scafatese.\nLa fine del mese di novembre \u00e8 caratterizzata dalla rescissione contrattuale di Gaetano D'Agostino, il quale preferisce accasarsi al Benevento in Lega Pro. La squadra tuttavia chiude il girone d'andata al primo posto con 42 punti.\nIn data 11 marzo 2015 un comunicato della FIGC accerta il doppio tesseramento dell'ex D'Agostino, il quale, al momento della sottoscrizione del contratto con la societ\u00e0 pugliese, \u00e8 risultato essere tesserato anche per una scuola calcio di Firenze da lui fondata e per la quale ricopriva il ruolo di presidente. Per tale infrazione sono stati inibiti i dirigenti Francesco Lotito, Francesco Fiore e Giuseppe Sipone; inoltre alla societ\u00e0 \u00e8 stata inflitta una multa pari a tremila euro.\nIl 26 aprile, dopo aver vinto per 3-2 sul campo della , la \"Fidelis Andria\" ottiene la matematica vittoria del proprio girone e la conseguente promozione in Lega Pro con due giornate d'anticipo. Nella poule scudetto, i federiciani vengono eliminati dopo il triangolare con Akragas e Lupa Castelli Romani a causa del posizionamento avverso nella classifica disciplina nei confronti delle altre due contendenti.\nCol ritorno nel professionismo, la compagine societaria viene allargata e rivoluzionata, grazie anche al coinvolgimento del sindaco. Fa il suo ingresso Paolo Montemurro, gi\u00e0 noto nell'ambiente calcistico pugliese per aver tentato due volte di rilevare il . Aldo Roselli nominato direttore generale e Piero Doronzo direttore sportivo; a Luca D'Angelo viene affidata la guida tecnica della prima squadra.\nLa Fidelis Andria termina la stagione 2015-2016 al 7\u00ba posto, conquistando il diritto a disputare la Coppa Italia 2016-17. Il 7 maggio, dopo l'ultima di campionato a Catania l'allenatore Luca D'Angelo annuncia che non avrebbe rinnovato il suo contratto col club. Qualche giorno dopo Aldo Roselli annuncia le sue dimissioni dal ruolo di Direttore Generale, e al suo posto viene nominato Gianfranco Cataldo, gi\u00e0 General Manager del club.\nIl 17 giugno 2016 viene ufficializzato il ritorno di Giancarlo Favarin alla guida della Fidelis Andria per la stagione 2016-17. La Fidelis Andria chiude la stagione al 12\u00ba posto fallendo l'accesso ai Playoff in favore del Catania in virt\u00f9 della classifica avulsa.\nIl 12 giugno 2017 viene ufficializzato l'ingaggio biennale di Valeriano Loseto alla guida della prima squadra, nella stagione precedente gi\u00e0 allenatore della \"Berretti\" biancazzurra.\nIl 24 luglio 2018 la FIGC scioglie la squadra dopo un'altra rinuncia ai campionati per l\u2019ennesimo fallimento, causato della mancata iscrizione al campionato per via di problemi economici.\nLa Fidelis Andria 2018 (2018-).\nIl 31 luglio successivo nasce la \"S.S.D. Fidelis Andria 2018\", che viene ammessa in soprannumero al campionato di Serie D. Il 22 agosto il club annuncia l'accordo con il nuovo direttore dell'area tecnica: trattasi di Fabio Moscelli, ex capitano della storica doppia promozione dall'Eccellenza alla Serie C in due anni. Nello stesso giorno viene nominato allenatore della squadra Alessandro Potenza. Il 20 febbraio 2019 la societ\u00e0 azzurra solleva dall'incarico il direttore dell'area tecnica Fabio Moscelli a causa di divergenze con la societ\u00e0. La prima stagione in Serie D della nuova societ\u00e0 viene chiusa al 6\u00ba posto, dopo che per un lungo periodo della stagione aveva sfiorato i play-off.\nNella stagione successiva torna sulla panchina andriese Giancarlo Favarin, il quale, dopo una serie di risultati altalenanti, viene esonerato a dicembre, sostituito da Raimondo Catalano; anche quest'ultimo delude le aspettative, portando a un tempestivo ritorno del tecnico toscano a gennaio, che con un buon inizio di girone di ritorno riesce a salvare la Fidelis Andria prima del blocco dei campionati avvenuto a marzo a causa della pandemia da Covid-19.\nNella stagione 2020-2021 il tecnico dei federiciani \u00e8 Luigi Panarelli, in precedenza allenatore del Taranto nonch\u00e9 ex giocatore biancazzurro in passato. Dopo un inizio in sordina, la Fidelis disputa un girone di ritorno di elevato lignaggio, chiudendo al terzo posto la regular season e raggiungendo la finale play-off, persa contro il Picerno. Nella stessa stagione, la Fidelis Andria conquista il titolo di miglior difesa del campionato dilettantistico nazionale grazie ai soli 18 gol subiti nell'arco delle 34 partite della regular season.\nIl 7 agosto 2021, la FIGC ratifica il ripescaggio della compagine biancazzurra e di Latina, Lucchese e Siena in Serie C, per colmare il posto lasciato vacante delle escluse , Carpi, Sambenedettese e Casertana. La stagione della Fidelis inizia ufficialmente il 21 agosto, con la gara vinta per 1-0 al San Nicola contro il e valida per il primo turno di Coppa Italia Serie C. La vittoria andriese segna anche la prima storica affermazione dei biancazzurri ai danni dei pi\u00f9 quotati avversari biancorossi, che, nelle sei precedenti sfide, non avevano mai perso contro la Fidelis.\nColori e simboli.\nColori.\nI colori della Fidelis Andria sono il blu e il bianco con maglia azzurra a tinta unita. Tuttavia, durante l'era dell'Andria BAT, non sono mancate variazioni inedite come la maglietta a strisce orizzontali bianco e azzurre strette. Solitamente la seconda casacca \u00e8 gialla con inserti bianchi e blu, la quale spesso \u00e8 alternata alla consueta casacca bianca accompagnata da calzoncini e calzettoni azzurri.\nSimboli ufficiali.\nStemma.\nLo stemma societario, nelle sue varie evoluzioni nel corso degli anni, \u00e8 sempre stato caratterizzato dalla presenza del leone, simbolo della citt\u00e0, e dell'ottagono, che richiama la forma vista dall'alto di Castel del Monte. Uno dei primi loghi della societ\u00e0 era composto da uno scudo nel quale campeggiava il leone, su sfondo bianco e azzurro.\nNel 1971 venne fondata la storica Associazione Sportiva Fidelis Andria; lo stemma societario fu composto dal classico scudo ottagonale, in richiamo appunto a Castel del Monte, al cui interno campeggiava un leone bianco rampante, su sfondo azzurro. Il bordo dell'ottagono era giallo, e li vi prendevano posto il nome della societ\u00e0 e la data di fondazione.\nDopo il fallimento della Fidelis avvenuto nel 2005, ne eredit\u00f2 la tradizione calcistica l'Associazione Sportiva Andria BAT, il cui stemma era caratterizzato sempre dalla presenza dell'ottagono e del leone, ancora una volta rampante, inseriti tuttavia in uno scudo a sfondo blu. Innovazione introdotta in questo stemma, la presenza della corona Federiciana, elemento che caratterizza anche lo stemma cittadino e regionale.\nNel 2013 fallisce anche l'Andria BAT, e ne raccoglie l'eredit\u00e0 la Societ\u00e0 Sportiva Dilettantistica Fidelis Andria. Il successivo stemma societario, ideato dal grafico Biagio Sardano, riprende la tradizione dello stemma della storica Fidelis Andria che disput\u00f2 la Serie B; \u00e8 presente il classico leone rampante, con tanto di corona Federiciana, simbolo della citt\u00e0 e del calcio cittadino, modernizzato nel suo aspetto, racchiuso nell'ottagono dal bordo giallo e blu. Il leone \"rampante\" simboleggia la voglia di tornare alle vecchie tradizioni calcistiche della citt\u00e0.\nNel 2018, con l'ennesima rifondazione della societ\u00e0, lo stemma viene sostituito da quello attuale che, in ottemperanza ai canoni che hanno caratterizzato i precedenti stemmi - quali la forma ottagonale e il leone rampante, presenta uno stile pi\u00f9 minimizzato oltre che la presenza delle iniziali del club e il leone ripreso nella sua interezza.\nInno.\nL'inno della societ\u00e0 s'intitola \"Andriamata\" ed \u00e8 composto e cantato da Michele Sgaramella.\nStrutture.\nStadio.\nLo stadio \u00e8 ubicato all'interno della villa Comunale di Andria dove nel 1931 fu inaugurato dall'onorevole Consalvo Ceci un ippodromo. Questo ippodromo con gli anni \u00e8 sparito lasciando il posto allo stadio ed alla villa.\nProgettato durante la Seconda guerra mondiale, fu ultimato nel 1949. Lo stadio, di progettazione fascista, ha come ingresso per le tribune una grande \"M\" che identificava Mussolini. Il nome \"stadio Degli Ulivi\" fu scelto negli anni novanta\nL'impianto fu sottoposto a ingenti opere di restyling in seguito alla promozione fra i professionisti dell'allora Associazione Sportiva Fidelis Andria, avvenuta nella stagione 1983-1984; fino ad allora non era dotato di curve, manto erboso ed impianto di illuminazione. Nel progetto per l'ammodernamento dell'impianto cittadino, era inclusa la realizzazione della copertura della tribuna principale, che ancora oggi caratterizza lo stadio. La particolare struttura in ferro, \u00e8 sostenuta da sedici bilancieri che poggiando sul muro perimetrale dello stadio sostengono lo sbalzo interno della copertura.\nNegli anni della Serie B lo stadio aveva una capienza di circa spettatori. Le attuali norme di sicurezza e gestione dei biglietti impongono norme pi\u00f9 restrittive quindi attualmente il Degli Ulivi ha una capienza di .\nCentro di allenamento.\nLa Fidelis Andria, oltre allo stadio Degli Ulivi, dal 2016 al 2018 svolgeva le sue sedute di allenamento ad \"Andrianello\" presso il centro sportivo di propriet\u00e0 della Guardia di Finanza a Palese. Attualmente tutte le sedute di allenamento sono svolte presso l'impianto sportivo Sant'Angelo dei Ricchi di Andria.\nSociet\u00e0.\nSi precisa che l'\"A.S. Andria\" attiva dal secondo dopoguerra e l'\"A.S. Fidelis Andria\" fondata nel 1971, militante in Serie B negli anni novanta e sciolta nel 2005, erano due societ\u00e0 ben distinte e indipendenti e con rispettivi titoli sportivi (peraltro fino al 1978 la Fidelis ebbe per colori sociali il giallo e il rosso). In questi casi, almeno generalmente la FIGC non riconosce ai diversi club la stessa tradizione sportiva. In questa sede, vista soprattutto la totale mancanza di ricerche storiche autorevoli ed attendibili sull'avvicendamento delle anzidette compagini, queste sono trattate nella stessa voce e con statistiche comuni soprattutto per praticit\u00e0 e convenienza storiografica.\nOrganigramma societario.\nDal sito Internet ufficiale della societ\u00e0.\nSponsor.\nDi seguito la cronologia dei fornitori tecnici e degli sponsor ufficiali.\nSettore giovanile.\nLa Fidelis Andria svolge le attivit\u00e0 legate al suo settore giovanile in collaborazione con la Polisportiva Andriensis ASD di Andria, scuola calcio nata nel 2006, che cura, oltre la scuola calcio, le formazioni che prendono parte ai campionati Giovanissimi Regionali e Allievi Regionali. Dal canto suo, la Fidelis Andria cura direttamente altre due formazioni che partecipano ai campionati Giovanissimi e Allievi Regionali, ed in pi\u00f9 dispone di una formazione Juniores.\nStaff tecnico.\nLo staff tecnico della Fidelis Andria per la stagione 2021-22:\nAllenatori e presidenti.\nDi seguito l'elenco degli allenatori e dei presidenti.\nCalciatori.\nContributo alle nazionali.\nDue calciatori stranieri sono stati convocati dalle proprie nazionali mentre erano tesserati per il club pugliese: lo sloveno Matja\u017e Florijan\u010di\u010d (1 presenza nell'aprile del 1999) e il macedone Aco Stojkov (4 presenze tra il 2004 e il 2005).\nPalmar\u00e8s.\nLa seguente sezione contiene i campionati vinti e i migliori piazzamenti, entro il terzo posto in classifica, esclusivamente della storia dell'attuale societ\u00e0, a partire dalla sua fondazione avvenuta il 22 settembre del 1971.\nTifoseria.\nStoria.\nIl movimento ultras andriese si sviluppa a partire dal 1985, grazie all'iniziativa intrapresa da alcuni militanti della curva nord barese. I primi gruppi trarranno ispirazione nel tifare proprio dagli ultras di Bari, i quali esponenti sono sempre stati presenti, a sottolineare il radicato legame fra i movimenti delle due citt\u00e0.\nIl fulcro del tifo organizzato andriese \u00e8 stato a lungo il gruppo della \"New Blue Generation\" (NBG), sul quale \u00e8 incentrata la storia della curva nord. In seguito allo scioglimento del gruppo avvenuto negli anni novanta, sono nati vari gruppetti che tuttavia non sono riusciti a prendere in mano le redini della curva.\nNel 1998 nasce la \"Brigata Fidelis\", gruppo portante del movimento ultras biancoazzurro, che tra gli altri accoglie al suo interno diversi esuli della NBG. Il gruppo nel corso degli anni \u00e8 stato affiancato da diverse fazioni, fra le quali spiccano i \"Drunk Group 88\", l'\"Hellish Group\", il \"Vecchio NGB\" e gli \"Implacabili 1991\" (uno dei pi\u00f9 storici gruppi ultras della Curva Nord che il 23 settembre 2015 ha comunicato la decisione di voler sciogliere il gruppo a causa della repressione degli ultimi anni, delle leggi liberticide e degli assurdi divieti). Importanti le sezioni presenti a Milano e Varese, che seguono la squadra nelle trasferte settentrionali.\nIl 5 maggio 2015 il celebre sito sportivo online di Eurosport, ha inserito la coreografia della curva nord andriese realizzata in occasione della gara casalinga contro il Bisceglie, valida per il campionato di Serie D, nella top 6 come migliore coreografia d'Europa del weekend. La tifoseria organizzata andriese \u00e8 stata affiancata in questa particolare classifica da altre 5 tifoserie di squadre militanti nei massimi campionati nazionali.\nGemellaggi e rivalit\u00e0.\nGli ultras andriesi sono gemellati con la tifoseria organizzata del Barletta e con la tifoseria del Lanciano ed hanno rapporti di amicizia con quella del Bari. Sono buoni i rapporti con gli ultras della , del , della Reggina, della Lucchese (spesso presenti in curva andriese). Rispetto e stima reciproca si ha con le curve del Cosenza, della Vigor Lamezia, del , del , dell'Audace Cerignola, del e del .\nLa rivalit\u00e0 storica \u00e8 con gli ultras del Trani. Altre rivalit\u00e0 molto accese sono con la tifoseria organizzata del Monopoli e soprattutto con la curva del . Altre rivalit\u00e0, sempre in terra pugliese, con gli ultras del Foggia, del Lucera, del , del Lecce e del Fasano. Le rivalit\u00e0 fuori dalla Puglia pi\u00f9 rilevanti, causa in passato anche di disordini di ordine pubblico, sono con il Savoia, , il , l'Avellino, il , la Casertana e la . Disordini importanti si sono avuti anche con i tifosi del anche se in questo caso non si pu\u00f2 parlare di vera e propria rivalit\u00e0. Una rivalit\u00e0 storica minore \u00e8 con la ."}
{"id": "717937", "revid": "1272592", "url": "https://it.wikipedia.org/wiki?curid=717937", "title": "Bobbio (disambigua)", "text": ""}
{"id": "717938", "revid": "1745361", "url": "https://it.wikipedia.org/wiki?curid=717938", "title": "Piritoo", "text": "Piritoo () \u00e8 un personaggio della mitologia greca. Fu un re dei Lapiti e viveva nella citt\u00e0 di Larissa in Tessaglia.\nGenealogia.\nFiglio di Issione e di Dia.\nOmero invece, nell'Iliade lo fa concepire da Zeus.\nEra fratellastro di Euritione e fu sposo di Ippodamia e padre di Polipete.\nMitologia.\nPartecip\u00f2 alla spedizione degli Argonauti alla ricerca del vello d'oro e fu un grande amico di Teseo. \nDurante il suo matrimonio con Ippodamia, figlia di Bute, Piritoo invit\u00f2 alle nozze i centauri che ubriacatisi cercarono di molestare la sposa. \nNella guerra che segu\u00ec fu aiutato da Teseo e dai Lapiti e una volta vinta scacci\u00f2 il re dei centauri Euritione e i suoi seguaci dal monte Pelio e dall'intera Tessaglia. \nDopo la morte di Ippodamia (che mor\u00ec poco dopo la nascita di Polipete)si rec\u00f2 nell'oltretomba insieme a Teseo nel tentativo di rapire Persefone ma furono catturati dal dio Ade che li fece sedere su due troni di pietra e che si rivelarono essere i seggi dell'oblio.\nQuando Eracle scese negli inferi per rapire Cerbero li incontr\u00f2 e liber\u00f2 Teseo ma non pot\u00e9 fare altrettanto con Piritoo poich\u00e9 la terra inizi\u00f2 a tremare, segno che per gli d\u00e8i inferi il Lapita doveva restare nell'Ade. \nSecondo Virgilio, alla morte di Teseo questi fu nuovamente condannato a sedersi sul trono dell'oblio da Ade (e stavolta per sempre), mentre Piritoo oltre a non essere stato liberato in precedenza da Eracle, rimase incollato sul seggio fino alla morte terrena e dopodich\u00e9 (e sempre nel Tartaro), venne condannato a sostare sotto una rupe, sulla cui sommit\u00e0 c'era una pietra in bilico, sempre sul punto di cadergli addosso."}
{"id": "717940", "revid": "34119", "url": "https://it.wikipedia.org/wiki?curid=717940", "title": "Ernia inguinale", "text": ""}
{"id": "717943", "revid": "6923", "url": "https://it.wikipedia.org/wiki?curid=717943", "title": "Asteraceae", "text": "Le Asteracee (Asteraceae ), note anche come Composite (Compositae \"nomen conservandum\"), sono una vasta famiglia di piante dicotiledoni dell'ordine Asterales. \u00c8 la famiglia di spermatofite con il maggior numero di specie.\nDescrizione.\nLe asteraceae sono per la grande maggioranza piante erbacee, con forma biologica prevalente terofita; qualche specie legnosa \u00e8 presente nelle aree tropicali.\nLe foglie sono semplici, in genere alterne, pi\u00f9 raramente opposte, a volte riunite in rosette basali o pi\u00f9 raramente apicali.\nLa caratteristica fiorale che contraddistingue la famiglia \u00e8 la presenza di infiorescenze a capolino che possono essere formate da due tipi di piccoli fiori o flosculi:\nIn alcuni casi i capolini sono a loro volta riuniti in ulteriori infiorescenze composte (sinflorescenza), come in \"Achillea\" che presenta ombrelle di pi\u00f9 capolini.\nI fiori sono ermafroditi e la corolla \u00e8 gamopetala. Gli stami sono 5. L'ovario \u00e8 intero, pu\u00f2 essere uniovulato o uniloculare.\nIl frutto \u00e8 un achenio, \u00e8 detto cipsela.\nBiologia.\nLe Asteracee si riproducono prevalentemente per impollinazione entomofila o anemofila, ma spesso presentano autogamia o apogamia. Alcune specie sono cleistogame.\nTassonomia.\nLe Asteraceae comprendono circa generi con oltre specie.\nLa famiglia viene tradizionalmente suddivisa in tre sottofamiglie:\nLa moderna classificazione filogenetica riconosce 16 sottofamiglie e circa 50 trib\u00f9:\nEvoluzione e distribuzione.\nLa famiglia ha una distribuzione cosmopolita, che si estende nelle regioni temperate di America, Europa, Africa e Asia. \u00c8 presente con un gran numero di specie anche in Italia.\nRecenti analisi filogenetiche confermano che la famiglia delle Asteraceae ha il suo luogo di origine in Sud America.\nTra le linee basali delle Asteraceae, Barnadesioideae e Stifftioideae sono endemiche del Sud America, mentre Mutisioideae, Wunderlichioideae e Gochnatioideae, anch'esse originatesi in Sud America, si sono successivamente disperse anche in altri continenti. Insieme questi cinque raggruppamenti rappresentano circa solo il 4% della biodiversit\u00e0 di specie della famiglia; il rimanente 96% si \u00e8 sviluppato successivamente alla \"uscita\" dal Sud America.\nSi stima che l'origine delle Asteraceae sia successiva alla frammentazione del supercontinente Gondwana, tra l'Eocene e il Paleocene-Selandiano (42-47 Ma; 60 Ma). In base a questo scenario la evoluzione delle Asteraceae avrebbe avuto inizio quando il Sud America era essenzialmente un territorio isolato, connesso al Nord America e all'Africa da catene di isole, soggette alle fluttuazioni del livello del mare.\nLa successiva radiazione \"fuori dal Sud America\" potrebbe avere avuto 3 differenti scenari: \nUsi.\nAlcune specie di Asteraceae sono commestibili e sono ampiamente coltivate per il consumo umano, tra cui:\nAppartengono alla famiglia delle Asteracee anche alcune specie di notevole interesse economico quali:\nAlcune asteraceae hanno infine interesse come piante officinali, come:"}
{"id": "717949", "revid": "474175", "url": "https://it.wikipedia.org/wiki?curid=717949", "title": "Sorbano", "text": "Sorbano \u00e8 una frazione del comune di Sarsina, in provincia di Forl\u00ec-Cesena. Fino al 1964, anno in cui fu soppresso, costitu\u00ec un comune autonomo. \nGeografia.\nSorbano \u00e8 situata ad 1,6 km ad est dal centro di Sarsina ed \u00e8 posta sulla riva sinistra del Savio.\nEtimologia.\nIl toponimo di \"Sorbano\" deriva dal latino \"Suburbanum\" dell'antica \"Sarsina\", abitato in antichit\u00e0 dagli \"Umbri-Sapini\" anche detti \"Sassinates\".\nStoria.\n\u00c8 poi stato castello dei vescovi di Sarsina, ai quali venne tolto spesse volte dai Malatesta, dagli Ordelaffi, dai signori Della Faggiuola e dai conti Guidi. Quando nel 1404 i Fiorentini s'impossessarono dei domini dei conti Guidi, rispettarono Sorbano, che occuparono soltanto nel 1428. Nel 1500 fu conquistato dalle truppe di Cesare Borgia, poi dai Veneziani, e quindi dal Papa, ma nel 1546 ritorn\u00f2 a Firenze, di cui, da allora in poi, segu\u00ec le sorti, per poi essere eletto a Comune nel 1775. Fino al 1923 il territorio dell'antico comune apparteneva alla provincia di Firenze, in Toscana, e comprendeva le frazioni di Montalto o Sommano, Montoriolo, Rullato, Tezzo e Valbiano a Castelnovo.\nIl 28 settembre 1944 sedici uomini, prelevati come ostaggi dai nazisti a Sarsina, vennero condotti a Sorbano e qui fucilati. Dei condannati in sei riuscirono a sopravvivere all'esecuzione.\nAraldica.\nLo stemma dell'antico comune (che raffigura una pianta di sorbo in campo blu, alla cui base del tronco stanno due leoni rampanti), \u00e8 tuttora visibile in due versioni effigiati da pittore ignoto su due medaglioni in legno posti nell'archivio storico."}
{"id": "717956", "revid": "2128848", "url": "https://it.wikipedia.org/wiki?curid=717956", "title": "Il vecchio che leggeva romanzi d'amore", "text": "Il vecchio che leggeva romanzi d'amore \u00e8 un romanzo dello scrittore cileno Luis Sep\u00falveda, pubblicato nel 1989. La prima edizione in lingua italiana \u00e8 stata pubblicata nel 1993.\nTrama.\nAntonio Jos\u00e9 Bol\u00edvar Proa\u00f1o, il vecchio che vive ad \"El Idilio\", un piccolo villaggio del Sud America, \u00e8 costretto a dare la caccia e ad uccidere una femmina di \"tigrillo\", un felino feroce che sta uccidendo gli uomini perch\u00e9 distrutto dal dolore dell'assassinio dei suoi cuccioli. In una digressione si racconta del passato del vecchio e di come \u00e8 diventato un esperto della foresta. Antonio Jos\u00e9 Bol\u00edvar ricorda tutto ci\u00f2 che gli \u00e8 capitato prima di giungere a El Idilio; si era sposato e i due coniugi si erano trasferiti ad El Idilio. Arrivano nella foresta ma dopo due anni la donna muore, consumata dalle febbri malariche. Bol\u00edvar continua a vivere l\u00ec insieme agli shuar, indios che gli insegnano a vivere con la foresta e con i quali rimane per molti anni. Questo fino a quando viene esiliato dagli shuar per un errore che lo ha portato al disonore suo e del compagno di caccia. Da l\u00ec inizia a vivere a El Idilio dove scopre di saper leggere e quindi inizia ad adorare i romanzi d'amore. \nLe sequenze prevalenti nel romanzo sono narrative, descrittive e dialogiche.\nIl romanzo inizia con l'esposizione dove viene presentata El Idilio e i personaggi principali. Segue allora l'esordio, ovvero il fatto che d\u00e0 inizio al racconto: l'arrivo di una barca con un morto che secondo il giusto e accurato esame del vecchio \u00e8 stato ucciso da un Tigrillo. Il romanzo continua con una serie di mutamenti come il viaggio con la moglie, la vita con gli shuar, e l'affannosa ricerca del Tigrillo, inizialmente in gruppo e infine solo. Vi \u00e8 poi la spannung, il momento di massima tensione ritrovabile nell'ultimo scontro tra il vecchio e il Tigrillo al quale \u00e8 morto il compagno gi\u00e0 ferito. Il brano termina con lo scioglimento individuabile nel ritorno del protagonista nella sua capanna a leggere romanzi d'amore. Antonio Jos\u00e9 alla fine del racconto non \u00e8 per niente soddisfatto della sua performance di cacciatore, e prova vergogna per la sua indegnit\u00e0 che non lo rende vincitore di una battaglia (come effettivamente apparirebbe agli occhi degli altri abitanti di El Idilio) ma solo un inutile carnefice, come sarebbe apparso agli occhi degli shuar, i quali ritengono la doppietta uno strumento di vilt\u00e0 e prediligono il combattimento corpo a corpo con frecce avvelenate, infatti solo se un avversario fosse stato ucciso da delle frecce cosparse di veleno avrebbe potuto lasciare la vita terrena, al posto di rimanere rilegato nella foresta come un pappagallo cieco.\nLuoghi.\nLa storia si sviluppa in pi\u00f9 luoghi:\nPersonaggi.\nI personaggi principali sono: Antonio Jos\u00e9 Bol\u00edvar Proa\u00f1o, il sindaco e il tigrillo.\nI secondari sono: il gruppo di cacciatori, gli shuar.\nLe comparse sono: la maestra, il dentista, i nordamericani.\nAdattamenti.\nDal romanzo \u00e8 stato tratto l'omonimo film del 2002."}
{"id": "717959", "revid": "57342", "url": "https://it.wikipedia.org/wiki?curid=717959", "title": "Teatro di tradizione Alfonso Rendano", "text": "Il Teatro Comunale di Cosenza \u00e8 ubicato in Piazza XV Marzo, la piazza pi\u00f9 ampia del centro storico bruzio, a 267 metri s.l.m., ed \u00e8 dedicato al pianista e compositore Alfonso Rendano. \nRappresenta l'unico Teatro di tradizione della regione Calabria.\nStoria.\nLa storia del Teatro Alfonso Rendano affonda le sue radici nel Rinascimento, epoca che vide nascere in citt\u00e0 le prime opere teatrali e le prime esperienze musicali, ed \u00e8 preceduta dalle vicende di tre teatri cosentini dei quali oggi non \u00e8 quasi rimasta traccia, ma che sono testimonianza del fermento culturale che ha sempre caratterizzato la citt\u00e0 di Cosenza sino all\u2019Ottocento. Infatti, con regio decreto dell\u20198 giugno 1810, Gioacchino Murat dispone che l\u2019amministrazione cittadina realizzi la costruzione di un teatro, ma soltanto nel 1819 re Ferdinando di Borbone ne decret\u00f2 ufficialmente la costruzione, e nel 1830 sorse il \"Teatro Real Ferdinando\", sul posto di un'antica chiesa del soppresso ordine dei Gesuiti, area oggi occupata dal vecchio liceo \"\u201cBernardino Telesio\u201d\". Nel 1853 il Teatro Real Ferdinando venne demolito, tranne il pronao templare con quattro colonne doriche e il frontone in stile neoclassico. L\u2019edificio demolito rest\u00f2 per anni un rudere, finch\u00e9 non venne destinato a sede del Liceo Classico. \nIntanto nel 1857 per iniziativa di alcuni privati cittadini amanti dell\u2019arte, di fronte al palazzo della Prefettura venne eretto un teatro in legno, chiamato \"Baraccone ligneo\", utilizzando gli arredi provenienti dallo smantellamento del vecchio Real Ferdinando.\nNel 1877 il Comune decise la costruzione del \"Teatro Comunale\" sull\u2019area occupata dal \"Baraccone\", su progetto dell\u2019ing. Nicola Zumpano, dell\u2019Ufficio tecnico comunale. I lavori procedettero a fatica, furono sospesi pi\u00f9 volte. Finalmente il 20 novembre 1909 con la rappresentazione dell\"'Aida\" di Giuseppe Verdi, eseguita dalla compagnia Corsi-Bruno-Areson-Minolfi, e accompagnata dall\u2019orchestra diretta dal Maestro Perosio, il \"Teatro Comunale\" (\"o Massimo\") apre le sue porte alla citt\u00e0 tra polemiche e disapprovazioni per il costoso sfarzo della \"soir\u00e9e\" e le eleganti \"toilettes\" delle signore e signorine dell\u2019alta borghesia e dell\u2019aristocrazia cittadina. \nIl Teatro Comunale presentava una vasta sala con tre ordini di palchi rivestiti in velluto rosso cremisi, aveva belle decorazioni pittoriche ed in stucco realizzate da Giovanni Diana di Napoli nella sala, da Enrico Salfi nel soffitto che presentava in distinti gruppi di figure l\u2019allegoria delle arti.\nIl sipario storico disegnato da Domenico Morelli ed eseguito dal napoletano Paolo Vetri nel 1901, e che si conserva ancora oggi, illustra il festoso arrivo a Cosenza, nel 1433, di Luigi III d\u2019Angi\u00f2, duca di Calabria e della sua giovane sposa Margherita di Savoia.\nNel periodo che va dal 1916 al 1920 l\u2019attivit\u00e0 teatrale venne notevolmente ridimensionata a causa della dello scoppio della Prima Guerra Mondiale, quando il \"Massimo\" fu temporaneamente adibito a caserma militare.\nLe attivit\u00e0 teatrali ripresero nel 1920 e nel 1935, e fu proprio in quegli anni che il Teatro Comunale venne intitolato al pianista e compositore Alfonso Rendano.\nNel 1943, una bomba destinata al vicino Castello Normanno-Svevo, sede della contraerea, colp\u00ec in pieno il teatro distruggendone il soffitto e danneggiando gravemente tutte le suppellettili.\nI lavori di ricostruzione iniziarono nel 1953, e furono affidati dal Comune all\u2019architetto partenopeo Ezio Gentile. Il nuovo Teatro fu ricostruito in stile neoclassico, ricalcando quasi fedelmente lo schema originario, impreziosito da stucchi e decorazioni che adornano tutti gli spazi interni. Fu ricavato, in corrispondenza dell\u2019ultimo piano dell\u2019edificio, un ampio \"foyer\", pi\u00f9 tardi intitolato al Maestro e compositore cosentino Maurizio Quintieri. Il 7 gennaio 1967 i cosentini assistettero all\u2019inaugurazione del nuovo Teatro con la rappresentazione della\"Traviata\" di Verdi, diretta dal Maestro Armando La Rosa Parodi e interpretata da Virginia Zeani, Luciano Saldari, Lino Puglisi. \nIl 16 novembre 1976 il Teatro Comunale \u201cA. Rendano\u201d venne riconosciuto Teatro di Tradizione \u00abper la qualificata attivit\u00e0 culturale e artistica svolta\u00bb e per il particolare impulso alle locali tradizioni artistiche e musicali.\nAncora oggi il Teatro Rendano \u00e8 il fulcro delle attivit\u00e0 artistiche dell'intera regione.\nTra i cantanti che sono andati in scena sul palco del Rendano nella sua storia ultracentenaria si ricordano: i soprani Raina Kabaivanska, Anna Moffo, Katia Ricciarelli, Gemma Bellincioni, Isabella de Frate, Virginia Zeani, Ayres Borghi-Zerni, Marcella Pobbe, Maria Carla Curia, Giusy Devinu, Olivia Stapp, Clara Petrella, Patrizia Pace; i mezzosoprani: Fiorenza Cossotto, Viorica Cortez, Martha Senn; I tenori: Mario Del Monaco, Tito Schipa, Giacomo Lauri Volpi, Ferruccio Tagliavini, Giovanni Martinelli, Luciano Saldari, Ernesto Palacio, Lando Bartolini, Pietro Ballo, Tullio Verona, Gianfranco Pastine, Vittorio Grigolo; i baritoni: Titta Ruffo, Tito Gobbi, Benvenuto Franci, Lino Puglisi, Rolando Panerai, Giangiacomo Guelfi, Simone Alaimo, Bruno Pratic\u00f2.\nTra i direttori d'orchestra figurano: Armando La Rosa Parodi, Massimo de Bernart, Ottavio Ziino, Edoardo M\u00fcller, Alberto Zedda, Ermanno Wolf-Ferrari, Francesco Saverio Salfi, Emilio Capizzano.\nTra i musicisti che si sono esibiti al Teatro Rendano vi sono: Paco de Luc\u00eda, Chet Baker, Michel Petrucciani, Tony Scott, Dizzy Gillespie, Lionel Hampton, Jimmy Witherspoon, Joy Garrison, John McLaughlin, Tom Kirkpatrick e diversi altri\nNel 2002-2003 venne nuovamente restaurato e puo' vantare un'eccezionale variet\u00e0 artistica.\nStruttura.\nDi stile neoclassico ottocentesco, con tre ordini di palchi, spiccavano belle decorazioni pittoriche e in stucco. In particolare spiccava la decorazione del soffitto, il cui fulcro della composizione era il dipinto del pittore cosentino Enrico Salfi raffigurante cinque grandi allegorie (che alludevano alle Arti teatrali): il trionfo di Venere (su un carro trainato da colombe) circondato dalle Muse della danza, della poesia lirica, della commedia e della tragedia. Le decorazioni originali del soffitto andarono distrutte in seguito ad un bombardamento del 1943 che colp\u00ec in pieno il teatro. Tra le parti originali ancora presenti ricordiamo \"Il sipario storico\", che illustra l'arrivo a Cosenza, nel 1433, del Duca di Calabria e Re titolare di Napoli Luigi III d'Angi\u00f2 e di sua moglie Margherita di Savoia dipinto dal napoletano Paolo Vetri nel 1901.\nEsterno.\nLa facciata esterna del Teatro ripercorre il tema architettonico del periodo della rivisitazione classica, tipico dell'eclettismo umbertino che si manifest\u00f2 a Cosenza nelle architetture dal 1904 al 1934 circa. \u00c8 caratterizzata dal porticato con grandi pilastri che dominano Piazza XV Marzo, decorato a bugne lisce discontinue separate con alcune cornici dal piano superiore. Il piano soprastante invece \u00e8 segnato da un sistema binato di lesene che delimitano l'archivolto dei balconi. L'apparato \u00e8 sormontato da un cornice che si estende per tutto il perimetro, sul quale spicca una balaustra traforata sulla quale al centro si trova lo stemma civico.\nInterno.\nLa sala ha forma a ferro di cavallo con tre ordini di palchi e una galleria e dispone di 800 posti: 336 in platea e 479 distribuiti in tre ordini di palchi pi\u00f9 galleria. Il palcoscenico (con una profondit\u00e0 di 14 metri, boccascena di 14 metri e graticcia alta 19 metri) \u00e8 capace di ospitare allestimenti, anche impegnativi, di spettacoli lirici e di prosa. La configurazione dei volumi consente di ospitare concerti sinfonici, spettacoli di danza, convegni importanti. Dispone inoltre di un laboratorio di falegnameria, di sartoria, di sala trucco, di infermeria. La Sala \u201cMaurizio Quintieri\u201d all'interno del teatro ha una dimensione di metri 16 per metri 16,5, pu\u00f2 essere allestita con 150 posti a sedere; \u00e8 dotata di una pedana di metri 5 x 3,90 illuminata da quattro riflettori e dotata di due pianoforti.."}
{"id": "717960", "revid": "161374", "url": "https://it.wikipedia.org/wiki?curid=717960", "title": "Messerschmitt Komet", "text": ""}
{"id": "717961", "revid": "1305772", "url": "https://it.wikipedia.org/wiki?curid=717961", "title": "Brochfael Ysgythrog", "text": "Il suo epiteto significa \"dai denti canini\" o \"dalle zanne\" (forse perch\u00e9 aveva denti grandi, o forse perch\u00e9 aveva l'elmo ornato con corna, oppure per il suo carattere aggressivo).\nFamiglia.\nEra il secondo figlio di re Cyngen Glodrydd e di sua moglie santa Tudlwystl, figlia di Brychan ap Gwyngwen ap Tewdr. Brochwel spos\u00f2 Arddyn Benasgel, a volte scritta Arddun Penasgell, figlia di re Pabo Post Prydein del Pennines, da cui ebbe almeno quattro figli, tra cui Cynan Garwyn (che gli succedette sul trono) e San Tisilio, abate di Meifod.\nLa vita.\nAlla morte del padre, il trono fu tenuto per circa vent'anni dal fratello Pasgen ap Cyngen e poi dal figlio di quest'ultimo, Morgan ap Pasgen. Dato che Morgan mor\u00ec senza figli, attorno al 550, il regno pass\u00f2 a Brochwel. Secondo un aneddoto, egli avrebbe offerto della terra a san Melangell per fondare un monastero. Anche il bardo Taliesin avrebbe vissuto per un certo periodo presso la corte di Brochwel. C'\u00e8 chi pensa che questa si trovasse nel Pengwern (un reame gallese o un luogo di residenza reale, localizzabile da qualche parte nell'odierno Shropshire). Non \u00e8 per\u00f2 certo che qui abbia davvero regnato Brochwel, anche se ci sono alcune tradizioni secondo cui fu sepolto nel college di san Chad, a Shrewsbury, che sarebbe stato fondato proprio da lui. Brochwel mor\u00ec attorno al 560/570. I pi\u00f9 pensano che sarebbe stato sepolto a Pentrefoelas, nel Gwynedd, dove \u00e8 stata scoperta una pietra tombale di un uomo chiamato \"Brohomagli\". A lui succedette il figlio Cynan Garwyn.\nPoesia e tradizione.\nIl Powys \u00e8 stato spesso chiamato \" la terra di Brochwel\"\", anche se sono pochi gli eventi del suo regno che sono stati tramandati. Alcuni dettagli si conoscono dalla poesia in antico gallese, che \u00e8 per\u00f2 di difficile interpretazione e che non fu compilata prima del IX secolo. Alcuni di questi poemi risalgono al tardo XI secolo. Brochwel \u00e8 presentato come un eroe guerriero, come un sovrano di un vasto territorio e come un grande appassionato di caccia. Viene spesso visitato da san Gwyddfarch. Concesse una parte del suo regno come vescovato al figlio San Tisilio. Loro due sono anche connessi con la fondazione della chiesa a Meifod, anche se nessuna parte dell'attuale chiesa di santa Maria risalgono a questo periodo.\nMolte successive famiglie e trib\u00f9 del Galles sostennero di discendere da Brochwel, anche se molte delle genealogie utilizzate per invocare questa discendenza comparvero per la prima volta solo nell'araldica del XVI secolo."}
{"id": "717962", "revid": "161374", "url": "https://it.wikipedia.org/wiki?curid=717962", "title": "Messerschmitt 163", "text": ""}
{"id": "717963", "revid": "287204", "url": "https://it.wikipedia.org/wiki?curid=717963", "title": "Theo Jorgensmann", "text": ""}
{"id": "717964", "revid": "73537", "url": "https://it.wikipedia.org/wiki?curid=717964", "title": "Bassein", "text": ""}
{"id": "717965", "revid": "764447", "url": "https://it.wikipedia.org/wiki?curid=717965", "title": "Governo dell'Estonia", "text": "Il Governo della Repubblica di Estonia (in estone: \"Vabariigi Valitsus\") \u00e8 l'organo che esercita il potere esecutivo secondo la Costituzione dell'Estonia. \u00c8 anche conosciuto con il nome di \"gabinetto\".\nFunzioni.\nIl governo svolge la politica interna ed estera della nazione che viene dettata dal Parlamento (Riigikogu); dirige e coordina il lavoro delle istituzioni governative ed ha la responsabilit\u00e0 totale di ogni cosa che avviene all'interno dell'autorit\u00e0 esecutiva. Il governo, guidato dal Primo ministro dell'Estonia, rappresenta pertanto la leadership politica dello stato e prende decisioni in nome di tutto il potere esecutivo.\nIl governo ha i seguenti doveri:\nGoverni.\nI governi dell'Estonia sono stati:\nSede del Governo.\nLa sede del governo dell'Estonia da agosto 2000 \u00e8 Casa Stenbock, sulla collina di Toompea."}
{"id": "717972", "revid": "124462553", "url": "https://it.wikipedia.org/wiki?curid=717972", "title": "Tajine", "text": "Il termine tajin o tajine () \u00e8 di origine berbera, fatto proprio dall'arabo maghrebino. Si tratta di una pietanza di carne o pesce in umido, tipica della cucina maghrebina, che prende il nome dal caratteristico piatto in cui viene cotto.\nPiatto.\nIl piatto tradizionalmente \u00e8 fatto interamente di terracotta, spesso smaltata o decorata, ed \u00e8 composto da due parti: una parte inferiore piatta e circolare con i bordi bassi, ed una parte conica superiore che viene appoggiata sul piatto durante la cottura (una derivazione della lekanis greca). Alcuni piatti tajine sono resistenti alle alte temperature di cottura mentre altri sono prodotti d'artigianato e sono fragili e riservati al servizio.\nLa forma del coperchio \u00e8 pensata per facilitare il ritorno della condensa verso il basso e presenta sulla sommit\u00e0 un \"pomello\" che ne facilita la presa.\nLa parte inferiore viene usata per servire il piatto in tavola.\nIngredienti.\nI tajine pi\u00f9 conosciuti sono il \"mqualli\" (pollo con limone e olive), il \"kefta\" (polpette e pomodori) e il \"mrouzia\" (agnello con prugne e mandorle).\nAltri ingredienti usati sono tonno, sardine, mele cotogne caramellate e verdure.\nAgli ingredienti principali vengono aggiunte salse e spezie (cannella, zafferano, curcuma, zenzero, aglio e pepe) che ne arricchiscono il sapore.\nCottura.\nIn origine la cottura veniva effettuata appoggiando il tajine sulle braci; di recente sono stati costruiti piatti con il fondo di metallo, in grado di sopportare le alte temperature e la fiamma dei moderni fornelli a gas. La cottura avviene a fuoco basso, lentamente, affinch\u00e9 la carne risulti tenera e aromatizzata.\nAd ogni modo, per preparare il tajine non \u00e8 strettamente necessaria l'apposita pentola, ma \u00e8 possibile utilizzare una pentola a pressione, a scapito del gusto.\nConsumazione.\nIl tajine \u00e8 un piatto adatto alle famiglie e consumato indipendentemente da festivit\u00e0 o occasioni particolari. I commensali sono seduti su delle piccole panchine attorno al piatto posto su un tavolino basso, il coperchio viene rimosso e tutti si siedono davanti al piatto e si mangia accompagnandolo con pane."}
{"id": "717976", "revid": "2051102", "url": "https://it.wikipedia.org/wiki?curid=717976", "title": "Agusta", "text": "La Agusta S.p.A. (pronuncia corretta: ; pronuncia accettabile: ) \u00e8 stata un'azienda aeronautica italiana operante nella costruzione di elicotteri e convertiplani. Nel 2000 si \u00e8 fusa con la Westland Helicopters dando vita all'AgustaWestland. Dal 2021 \u201cAgusta\u201d \u00e8 un marchio di Leonardo.\nStoria.\nGli inizi.\nIl creatore della societ\u00e0 fu Giovanni Agusta che nel 1907 aveva iniziato la costruzione di velivoli senza motore e per tale scopo fond\u00f2 a Palermo, nel 1908, la ditta Agusta Giovanni.\nTrasferitosi nel nord Italia, nel 1919 l'azienda prese il nome di Costruzioni Aeronautiche Giovanni Agusta S.A. con l'intento di svolgere attivit\u00e0 di manutenzione e riparazione degli aerei militari FIAT, Macchi e Savoia Marchetti. Le prime officine furono aperte a Tripoli, nel 1920, e a Bengasi, nel 1922. L'officina in Italia fu inaugurata nel 1923 a Cascina Costa, in adiacenza al campo di volo di Cascina Malpensa.\nLa seconda generazione.\nPochi anni dopo, nel 1927, Giovanni Agusta mor\u00ec lasciando la ditta alla moglie Giuseppina Turetta e ai figli Domenico, Vincenzo, Mario e Corrado. Fu Domenico, insieme al fratello Vincenzo, ad assumere la guida della azienda e a seguirne lo sviluppo nella produzione e manutenzione di velivoli militari utilizzati dalla Regia Aeronautica fino alla fine della seconda guerra mondiale.\nNel 1945, a seguito delle clausole del trattato di pace, poi sfociate nei trattati di Parigi del 1947, venne proibita all'Italia la produzione di velivoli e l'azienda dovette fronteggiare un periodo di crisi che tent\u00f2 di superare, cambiando le linee di produzione, adattandosi a costruire barche e autobus.\nIl dopoguerra.\nProprio nel 1945, gli Agusta decisero di diversificare i prodotti e costruire motociclette, fondando la \"Meccanica Verghera Agusta\", pi\u00f9 nota come MV Agusta. L'adozione di tecnologie derivate dalle costruzioni aeronautiche e la passione di Domenico e Vincenzo Agusta per la meccanica consentirono di realizzare modelli di grande successo e moto da competizione che si affermarono nei campionati mondiali arrivando a vincere 63 campionati del mondo di motociclismo, di cui 17 campionati del mondo consecutivi della classe 500\u00a0cm\u00b3 negli anni sessanta fino agli inizi degli anni settanta.\nNel 1950 cessarono i divieti relativi alle costruzioni aeronautiche imposti dal trattato di pace e l'Agusta riprese la produzione nel settore, sia realizzando piccoli quantitativi di biplani, sia effettuando manutenzioni sugli aerei di produzione degli Stati Uniti in dotazione all'Aeronautica Militare.\nNel 1952 l'Agusta entr\u00f2 nel settore pionieristico degli elicotteri, acquisendo tramite il giornalista Leone Concato la licenza di costruzione, prima in Europa, del Bell 47. Quasi contemporaneamente, iniziarono le sperimentazioni di modelli di propria ideazione, quali l'Agusta A103 del 1953, l'Agusta A102 del 1959 o l'Agusta A104 del 1960, derivati dal Bell 47 e 48 e rimasti allo stato di prototipi.\nVincenzo Agusta mor\u00ec nel 1958 e Domenico Agusta assunse ancora di pi\u00f9 il ruolo di guida della ditta che port\u00f2 a sempre maggiori risultati. Nel 1961, l'Agusta ricevette anche la licenza di costruzione per l'Agusta-Bell AB204, ma, traguardo pi\u00f9 qualificante, il 19 ottobre 1964. vol\u00f2 l'Agusta A101, elicottero di classe detta \"pesante\", di concezione e progettazione tutta italiana. Questo successo tecnologico convinse l'altra societ\u00e0 americana allora al vertice del settore, la Sikorsky, a stringere un accordo commerciale nel 1967. per la costruzione su licenza dell'Agusta-Sikorsky SH-3D.\nNel 1969 fu acquisita la SIAI-Marchetti.\nL'EFIM.\nDomenico mor\u00ec nel 1971 lasciando l'azienda al fratello Corrado. Con la morte dello storico capo azienda, l'Agusta si trov\u00f2 a fronteggiare nuovamente un periodo di crisi, dovuto agli investimenti per l'A109, che port\u00f2 la famiglia Agusta a vendere il 51% delle quote della societ\u00e0 nel 1973 all'EFIM (Ente Partecipazioni e Finanziamento Industria Manifatturiera). L'ente di Stato consider\u00f2 strategica per gli interessi nazionali la tecnologia delle costruzioni e della manutenzione degli elicotteri, ormai in buon numero in dotazione alle forze armate e alle forze di polizia, e avvi\u00f2 la creazione di un polo aerospaziale, costituito dalle varie aziende aeronautiche del settore, la Agusta, la Caproni, la Elicotteri Meridionali e la SIAI-Marchetti, acquisite e consolidate nel \"Gruppo Agusta\". L'EFIM, nel contempo avvi\u00f2 la dismissione del settore motociclistico e, come conseguenza, l'ultima vittoria nel campionato mondiale si ebbe nel 1976 per arrivare nel 1980 alla cessazione della produzione di motociclette.\nNel 1975 venne avviata la produzione di serie dell'Agusta A109 che si \u00e8 rivelato essere uno dei maggiori successi della azienda. L'A109 \u00e8 un elicottero biturbina civile e militare, tuttora in produzione con il nome di AgustaWestland AW109, dopo la commercializzazione di oltre 500 esemplari nelle differenti varianti. Corrado Agusta rest\u00f2 presidente fino al 1982, con la cessione completa delle quote all'Efim.\nDagli anni ottanta ad oggi.\nNel 1983 vol\u00f2 il primo prototipo dell'Agusta A129 Mangusta. Si tratt\u00f2 del primo elicottero d'attacco progettato e costruito interamente in Europa. L'elicottero non ebbe un grande successo commerciale mondiale ma \u00e8 in dotazione all'Esercito Italiano.\nGli anni ottanta videro l'avvio di altre collaborazioni da parte dell'Agusta:\nNel 1988, venne alla luce uno scandalo per corruzione, durante la fornitura di A109 per le forze armate del Belgio, quando venne appurato che erano state pagate tangenti ai due Partiti Socialisti Belgi al governo per oltre 50 milioni di franchi per ottenere la commessa. Lo scandalo port\u00f2 alle dimissioni e alla incriminazione del segretario generale della NATO Willy Claes.\nLo scandalo, raggiunse in Belgio la fama dello scandalo Lockheed in Italia, relativo all'acquisto di 14 C-130 Hercules agli inizi anni settanta, e si concluse senza alcun provvedimento a carico dell'Agusta SpA.\nNegli anni novanta venne avviata la produzione o l'attivit\u00e0 prototipica relativa ai seguenti modelli:\nL'acquisizione della Westland.\nNel 1998, l'Agusta realizz\u00f2 una \"joint venture\" con la Bell denominata \"Bell/Agusta Aerospace Company\" per lo sviluppo dell'elicottero allora denominato Bell/Agusta AB-139 e del convertiplano Bell-Agusta BA609. La Bell in seguito si ritir\u00f2 dal progetto AB139, che dunque fu rinominato AgustaWestland AW139.\nNel luglio del 2000 la Finmeccanica SpA e la GKN plc firmarono l'accordo per la fusione delle rispettive controllate del settore elicotteristico (la Agusta e la GKN-Westland Helicopters), creando la AgustaWestland. Il 26 maggio 2004 la GKN vendette interamente la sua quota azionaria e AgustaWestland pass\u00f2 totalmente nelle mani di Finmeccanica; dal 2016 \u00e8 confluita nel gruppo Leonardo.\nLa nascita del marchio \"Agusta\".\nDall'ottobre 2021 \u201cAgusta\u201d \u00e8 diventato un marchio di Leonardo; il nuovo brand, presentato in occasione di Expo Dubai 2020 durante l\u2019inaugurazione del terminal elicotteristico \u201cCasa Agusta\u201d, \u00e8 nato per consolidare il settore dell\u2019ala rotante nel mercato VIP."}
