{"id": "647208", "revid": "287204", "url": "https://it.wikipedia.org/wiki?curid=647208", "title": "Cantone di Ch\u00e2teauponsac", "text": "Il Cantone di Ch\u00e2teauponsac \u00e8 una divisione amministrativa dell'Arrondissement di Bellac.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 32 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 32:"}
{"id": "647209", "revid": "1970856", "url": "https://it.wikipedia.org/wiki?curid=647209", "title": "Concerto per pianoforte e orchestra n. 3 (Rachmaninov)", "text": "Il concerto per pianoforte e orchestra n. 3 in re minore, op. 30 fu scritto da Sergej Vasil'evi\u010d Rachmaninov nel 1909, ed \u00e8 una delle pagine pi\u00f9 conosciute del repertorio per pianoforte e orchestra. \u00c8 noto presso il grande pubblico anche come Rach 3: questa dicitura \u00e8 divenuta popolare dopo il successo del film \"Shine\" del 1996.\nConcerto d'impostazione tardo-romantica, dalle affascinanti melodie, magniloquente nell'espressione, deve una parte della sua fama alla sua grande difficolt\u00e0 esecutiva, in quanto richiede al solista una solidissima tecnica virtuosistica e molta resistenza. Infatti, sebbene i singoli episodi pianistici, pur mediamente molto impegnativi sulla scia del virtuosismo trascendentale tardo-ottocentesco d'ispirazione lisztiana, non raggiungano singole vette di insostenibile difficolt\u00e0 tecnica, la loro somma nell'insieme, la costante e quasi ininterrotta presenza del pianoforte, la sua spiccata evidenza rispetto alla tessitura orchestrale e la notevole lunghezza ne fanno nel complesso uno dei pi\u00f9 impegnativi concerti dell'intero repertorio pianistico; probabilmente il pi\u00f9 difficile del repertorio correntemente eseguito, assieme al celebre concerto n. 2 di Johannes Brahms ed al concerto n. 2 di Sergej Prokof'ev.\nIl concerto n. 3 \u00e8 quindi sia un usuale ed agognato banco di prova dei giovani aspiranti virtuosi, sia un cavallo di battaglia di affermatissimi pianisti del passato e del presente, uno su tutti, Vladimir Horowitz, che ne sanc\u00ec la fama negli anni trenta. \u00c8 uno dei brani che vantano il maggior numero di incisioni discografiche in assoluto. Per contro, non \u00e8 mai entrato nel repertorio di altri grandi pianisti del XX secolo, che pure suonarono altri concerti di Rachmaninov (per esempio, Svjatoslav Richter, Alfred Brendel, Krystian Zimerman, Arturo Benedetti Michelangeli ed altri).\nStoria della composizione.\nRachmaninov scrisse il suo terzo concerto nell'ambiente tranquillo della tenuta di campagna della sua famiglia, Ivanovka, per tentare di rinnovare il successo del precedente concerto, in vista di un'imminente tourn\u00e9e negli Stati Uniti, da cui si aspettava onori e guadagni. Il suo scopo era mostrare in maniera netta il suo talento non solo come compositore, ma anche come pianista, scrivendo un concerto sulla scia della grande tradizione dei pianisti-compositori del recente passato. Contemporanee a questa composizione sono la sonata per pianoforte n. 1 ed il poema sinfonico \"L'isola dei morti\". Il concerto fu completato il 23 settembre 1909; a causa del poco tempo a disposizione, Rachmaninov non pot\u00e9 esercitarsi a fondo sul pezzo mentre era in Russia, ed utilizz\u00f2 quindi una tastiera muta che si port\u00f2 con s\u00e9 sulla nave verso gli Stati Uniti.\nIl concerto fu eseguito per la prima volta, con solista il compositore stesso, dalla New York Symphony Orchestra diretta da Walter Damrosch, il 28 novembre 1909, al New Theater (pi\u00f9 tardi rinominato Century Theater) di New York. L'accoglienza fu buona ma non trionfale. La seconda esecuzione ebbe luogo qualche settimana pi\u00f9 tardi con l'ormai malato Gustav Mahler alla bacchetta, un'esperienza che Rachmaninov apprezz\u00f2 molto grazie all'accuratissima concertazione e alla cura di ogni minimo dettaglio di Mahler, ma di cui purtroppo non resta alcuna registrazione. Il concerto fu pubblicato nel 1910. La prima esecuzione in Russia avvenne il 4 aprile 1910, e fu accolta dal favore della critica.\nIl successo via via crescente dell'opera matur\u00f2 nei due decenni successivi soprattutto per merito del giovane Vladimir Horowitz, che grazie al suo abbagliante virtuosismo lo impose al pubblico americano senza riserve. Nel 1942 Rachmaninov dichiar\u00f2, dopo aver assistito all'interpretazione da parte di Horowitz, \"Questo \u00e8 il modo in cui ho sempre sognato venisse eseguito il mio concerto, ma non mi sarei mai aspettato di ascoltarlo cos\u00ec in questo mondo\". In ogni caso, la vigorosa ed epica esecuzione di Rachmaninov a noi giunta su disco rimane scolpita nella storia dell'interpretazione, importante testimonianza di un grande pianista-compositore alle prese con una sua stessa opera.\nIl concerto \u00e8 sempre stato stimato e talvolta persino temuto dalla maggior parte dei pianisti. J\u00f3zef Hofmann, il celebre pianista al quale \u00e8 dedicato, non tent\u00f2 mai di suonarlo in pubblico. Nonostante fosse uno dei maggiori virtuosi dell'epoca, \u00e8 probabile che non lo ritenesse a lui congeniale. Le mani di Rachmaninov erano molto grandi ed agili negli spostamenti laterali e la sua scrittura pianistica risulta assai difficile per mani piccole (come erano quelle di Hofmann), pur se educate da eccellente tecnica. Di quanto il concerto fosse stato \"cucito su misura\" da Rachmaninov per le proprie mani e la propria tecnica ne \u00e8 prova che egli stesso dichiar\u00f2 di trovarlo pi\u00f9 facile e scorrevole del secondo concerto (che di solito \u00e8 considerato meno impegnativo tecnicamente). Del terzo concerto esiste anche una versione pi\u00f9 breve, con tagli operati dallo stesso Rachmaninov nel tentativo di renderlo pi\u00f9 semplice, ma successivamente caduta in disuso.\nNonostante abbia sempre goduto di larga fama ed innumerevoli esecuzioni e incisioni, questo concerto \u00e8 diventato popolare al grande pubblico soprattutto grazie al film del 1996 \"Shine\", che narra la toccante storia del pianista australiano David Helfgott (interpretato da Geoffrey Rush), in cui il terzo di Rachmaninov (\"Rach 3\", come viene chiamato nel film), con la sua titanica ed emblematica difficolt\u00e0, diventa il simbolo dello sfibrante sforzo nervoso e fisico necessario a raggiungere la padronanza assoluta del pianoforte. In alcune scene del film egli studia il concerto e lo esegue in un concorso del Royal College of Music di Londra.\nStruttura della composizione.\nIl concerto \u00e8 diviso in tre movimenti, con il secondo e terzo privi di soluzione di continuit\u00e0. La sua durata media \u00e8 di circa 40'.\nI - Allegro ma non troppo.\n\"Re minore, tempo ordinario\"\nIl primo movimento si sviluppa intorno ad una dolce melodia diatonica, di spiccato sapore popolare. Il compositore stesso parl\u00f2 in seguito di aver tratto ispirazione da melodie del folklore russo per questo ed altri spunti dei suoi concerti. Quest'idea melodica, inizialmente sommessa, presto sale di intensit\u00e0 e si sviluppa in una complessa figurazione pianistica, che alterna feroci climax ad interventi pi\u00f9 controllati e lirici. La scrittura di Rachmaninov \u00e8 estremamente ornata e sfrutta, per ottenere effetti drammatici, risorse tecniche quali note ribattute, arpeggi, sequenze martellate e largo uso del pedale di risonanza per ottenere sonorit\u00e0 gonfie e cariche, specie durante le volate cromatiche della mano sinistra. L'elaborazione tematica dei due motivi principali \u00e8 minima. Il movimento raggiunge il suo momento culminante nella lunga cadenza del pianoforte, che in un certo modo conclude il movimento, in quanto dopo di essa non avviene una completa riesposizione del materiale tematico. La cadenza venne scritta da Rachmaninov in due versioni, quella regolare e quella alternativa (designata come \"ossia\" sulla partitura), che si ricongiungono nella parte conclusiva, comune ad entrambe. La cadenza regolare, dal tocco leggero, ha una scrittura toccatistica e scorrevolmente rapida, mentre la cadenza alternativa, molto densa e pesante, inizialmente insiste sul registro basso dello strumento e successivamente sviluppa una notevole massa sonora nella parte centrale, costituita da un'idea melodica spezzata ritmicamente in un'alternanza di sonori accordi di otto note. La parte finale della cadenza, impetuosa e drammatica, comune ad entrambe le versioni, scaricando la tensione su un ampio arpeggio di re maggiore, si stabilizza su una liquida e veloce figurazione sul registro acuto, sulla quale l'orchestra interviene brevemente con tre brevi assoli (di flauto, oboe e clarinetto), lasciando subito nuovo spazio al pianoforte solo, con uno spunto melodico suadente e lirico concluso da una lunga volatina. Un breve rientro dell'intera orchestra chiude il movimento. A proposito della cadenza, inizialmente fu eseguita pi\u00f9 frequentemente quella regolare (per esempio da Horowitz e da Rachmaninov stesso), mentre negli ultimi decenni si \u00e8 diffusa maggiormente quella alternativa, dall'impatto pi\u00f9 massiccio ed impressionante.\nII - Intermezzo. Adagio.\n\"Fa diesis minore, re bemolle maggiore, 3/4 - Poco pi\u00f9 mosso: fa diesis minore, 3/8\"\nIl secondo movimento, che inizia con un tema lirico ed appassionato della sola orchestra, \u00e8 molto vario e riprende qualche spunto tematico del primo. Il pianoforte domina anche qua, inizialmente con iridescenti figurazioni cromatiche della mano sinistra che creano uno sfondo per la robusta melodia della mano destra, e successivamente con uno stretto gioco con l'orchestra in numerose variazioni ed impennate virtuosistiche che talvolta stemperano con momenti d'umorismo il tono drammatico. Verso la fine, su un tappeto pizzicato degli archi, i legni intonano una dolce melodia dal ritmo ternario. Una brusca breve cadenza del pianoforte, rinforzata da alcuni secchi accenti dell'orchestra in ripieno, conduce direttamente al terzo movimento, senza interruzione.\nIII - Finale. Alla breve.\n\"Re minore, tempo ordinario - Scherzando: mi bemolle maggiore, 4/4 - Tempo I. Alla breve: mi bemolle maggiore - re minore - re maggiore\"\nIl terzo movimento \u00e8 veloce e vigoroso e contiene variazioni su molti dei temi presenti nel primo movimento, che uniscono l'intero concerto ciclicamente, dandogli una certa coerenza costruttiva. La cifra virtuosistica sale ulteriormente, con velocissime note ribattute e scintillanti arpeggi nel registro alto, cui fanno seguito numerosi episodi tematici di gusto differente, compresi accenni di marcia. Nella sezione conclusiva, una serrata sequenza di pesanti e veloci ottave del pianoforte accompagna il crescendo dell'orchestra, che culmina nella grandiosa perorazione finale, in tonalit\u00e0 maggiore, intensamente passionale, immediatamente seguita dalle ultime battute, con lo stesso ritmo formato da quattro note del secondo concerto, che si ritiene possa essere la firma musicale di Rachmaninov.\nDiscografia.\nLa prima registrazione fu fatta nel 1930 da Vladimir Horowitz con la London Symphony Orchestra diretta da Albert Coates per l'etichetta His Master's Voice. Rachmaninov stesso incise il concerto assieme alla Philadelphia Orchestra diretta da Eugene Ormandy in due sessioni di registrazione, il 4 dicembre 1939 ed il 24 febbraio 1940.\nIl concerto n. 3 vanta un numero molto elevato di incisioni. Tra i grandi pianisti del passato \u00e8 opportuno ricordare, oltre a quelle di Rachmaninov e Horowitz, le registrazioni di Walter Gieseking, Jorge Bolet, \u0116mil' Gilel's, Lazar Berman, Van Cliburn (che lo esegu\u00ec al concorso internazionale \u010cajkovskij nel 1958, vincendo il primo premio), Shura Cherkassky, Zolt\u00e1n Kocsis, Alexis Weissenberg.\nTra i pianisti in attivit\u00e0, si ricordano le quattro incisioni di Vladimir A\u0161kenazi, quella molto amata dal pubblico e dalla critica di Martha Argerich (coi Berliner Philharmoniker diretti da Riccardo Chailly), Earl Wild, Byron Janis, Michail Pletn\u00ebv, Grigorij Sokolov, Andrej Gavrilov e, tra le ultime generazioni, le notevoli incisioni di Arkadij Volodos' (dal vivo coi Berliner Philharmoniker diretti da James Levine), Evgenij Kissin (con Seiji Ozawa sul podio), Lilija Zilber\u0161tejn (con Claudio Abbado e i Berliner), Lang Lang, Nikolaj Luganskij, Boris Berezovskij, Bernd Glemser, Stephen Hough, Efim Bronfman."}
{"id": "647218", "revid": "647919", "url": "https://it.wikipedia.org/wiki?curid=647218", "title": "Suite francese n. 1 in Re minore", "text": ""}
{"id": "647220", "revid": "17654", "url": "https://it.wikipedia.org/wiki?curid=647220", "title": "Concerto per pianoforte n. 2 (Rachmaninov)", "text": ""}
{"id": "647221", "revid": "647919", "url": "https://it.wikipedia.org/wiki?curid=647221", "title": "Suite francese n. 3 in Si minore", "text": ""}
{"id": "647222", "revid": "647919", "url": "https://it.wikipedia.org/wiki?curid=647222", "title": "Suite francese n. 2 in Do minore", "text": ""}
{"id": "647223", "revid": "226458", "url": "https://it.wikipedia.org/wiki?curid=647223", "title": "Cantone di Le Dorat", "text": "Il Cantone di Le Dorat era una divisione amministrativa dell'Arrondissement di Bellac.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "647225", "revid": "647919", "url": "https://it.wikipedia.org/wiki?curid=647225", "title": "Suite inglese n. 2 in La minore", "text": ""}
{"id": "647227", "revid": "647919", "url": "https://it.wikipedia.org/wiki?curid=647227", "title": "Suite inglese n. 4 in Fa maggiore", "text": ""}
{"id": "647228", "revid": "647919", "url": "https://it.wikipedia.org/wiki?curid=647228", "title": "Suite inglese n. 3 in Sol minore", "text": ""}
{"id": "647229", "revid": "647919", "url": "https://it.wikipedia.org/wiki?curid=647229", "title": "Suite inglese n. 5 in Mi minore", "text": ""}
{"id": "647230", "revid": "647919", "url": "https://it.wikipedia.org/wiki?curid=647230", "title": "Suite inglese n. 6 in Re minore", "text": ""}
{"id": "647232", "revid": "17654", "url": "https://it.wikipedia.org/wiki?curid=647232", "title": "Concerto per violoncello e orchestra in La minore op. 129", "text": ""}
{"id": "647235", "revid": "767487", "url": "https://it.wikipedia.org/wiki?curid=647235", "title": "Cantone di Magnac-Laval", "text": "Il Cantone di Magnac-Laval era una divisione amministrativa dell'Arrondissement di Bellac.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "647239", "revid": "106990", "url": "https://it.wikipedia.org/wiki?curid=647239", "title": "Suite francese n. 4", "text": ""}
{"id": "647240", "revid": "647919", "url": "https://it.wikipedia.org/wiki?curid=647240", "title": "Suite francese n. 4 in Mi bemolle maggiore", "text": ""}
{"id": "647242", "revid": "106990", "url": "https://it.wikipedia.org/wiki?curid=647242", "title": "Suite francese n. 5", "text": ""}
{"id": "647243", "revid": "767487", "url": "https://it.wikipedia.org/wiki?curid=647243", "title": "Cantone di M\u00e9zi\u00e8res-sur-Issoire", "text": "Il Cantone di M\u00e9zi\u00e8res-sur-Issoire era una divisione amministrativa dell'Arrondissement di Bellac.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "647245", "revid": "106990", "url": "https://it.wikipedia.org/wiki?curid=647245", "title": "Suite francese n. 6", "text": ""}
{"id": "647246", "revid": "647919", "url": "https://it.wikipedia.org/wiki?curid=647246", "title": "Suite francese n. 6 in Mi maggiore", "text": ""}
{"id": "647248", "revid": "767487", "url": "https://it.wikipedia.org/wiki?curid=647248", "title": "Cantone di Nantiat", "text": "Il Cantone di Nantiat era una divisione amministrativa dell'Arrondissement di Bellac.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "647250", "revid": "600229", "url": "https://it.wikipedia.org/wiki?curid=647250", "title": "BWV 816", "text": ""}
{"id": "647252", "revid": "647919", "url": "https://it.wikipedia.org/wiki?curid=647252", "title": "Suite francese n. 5 in Sol maggiore", "text": ""}
{"id": "647253", "revid": "767487", "url": "https://it.wikipedia.org/wiki?curid=647253", "title": "Cantone di Saint-Sulpice-les-Feuilles", "text": "Il Cantone di Saint-Sulpice-les-Feuilles era una divisione amministrativa dell'Arrondissement di Bellac.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "647255", "revid": "767487", "url": "https://it.wikipedia.org/wiki?curid=647255", "title": "Cantone di Aixe-sur-Vienne", "text": "Il Cantone di Aixe-sur-Vienne \u00e8 una divisione amministrativa dell'Arrondissement di Limoges.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i comuni di:"}
{"id": "647257", "revid": "600229", "url": "https://it.wikipedia.org/wiki?curid=647257", "title": "BWV 817", "text": ""}
{"id": "647260", "revid": "1437331", "url": "https://it.wikipedia.org/wiki?curid=647260", "title": "Cane da pastore croato", "text": "Il cane da pastore croato (detto anche \"Hrvatski Ovcar\" in croato, \"Croatian Sheepdog\" in inglese o ancora \"Kroatischer Sch\u00e4ferhund\") \u00e8 una razza canina di origine croata riconosciuta dalla FCI (Standard N. 277, Gruppo 1, Sezione 1).\nStoria.\nIl cane da pastore croato \u00e8 una razza autoctona della Croazia. Di questa razza non esiste una bibliografia poich\u00e9 l'unico documento scritto \u00e8 lo standard redatto nel 1969 che ha riconosciuto la razza fra i cani da pastore. La razza che pi\u00f9 si avvicina al Pastore croato \u00e8 il pastore di Picardia. Molti esperti sospettano che tra le due razze vi siano delle lontane parentele (forse anche il pastore croato \u00e8 risultano di un accoppiamento con il pastore di Ciarplanina), perch\u00e9 in alcuni tratti somatici e caratteriali le due razze concordano. Infatti se si analizzano le due razze morfologicamente ci accorgiamo che hanno le stesse proporzioni. Infatti in entrambi la lunghezza del corpo supera del 10% l'altezza. La differenza evidente sta nel colore del manto che nella razza croata deve essere nero, mentre in quella francese il nero \u00e8 escluso. \u00c8 completamente da escludere, invece, l'ipotesi sostenuta da molti, che la razza derivi dal bovaro delle Fiandre, semmai pu\u00f2 risultarsi vero il contrario. \u00c8 una razza poco diffusa, anche perch\u00e9 nessuna organizzazione cinofila l'ha tutelata per molti anni; solo recentemente si sta allevando con finalit\u00e0 espositive.\nDescrizione.\nAlcuni esemplari possono nascere anuri o brachiuri, da adulto la lunghezza della coda non deve superare i 4 cm. Se la coda \u00e8 lunga \u00e8 attaccata piuttosto alta e guarnita di pelo lungo e folto. A riposo, \u00e8 portata bassa o al livello della linea dorsale; quando il cane \u00e8 in allerta viene portata sopra la linea dorsale. Non \u00e8 desiderata la mezza coda. Il colore di fondo \u00e8 nero. Sono accettate le tracce bianche sotto la gola, al petto, mentre non sono ammesse tracce bianche sulla testa, sul corpo e sulla coda. Le tracce bianche sulle dita e sui piedi sono ammesse ma non desiderabili. Il pelo \u00e8 lungo da 7 a 14 cm. La parte facciale della testa \u00e8 sempre coperta da pelo corto. Le orecchie hanno il pelo corto sul lato esterno e pi\u00f9 lungo sulla faccia interna. \u00c8 relativamente morbido, ondulato e anche riccio; non deve mai essere lanoso, il sottopelo deve essere folto. Gli occhi sono di colore da castano a nero, di media grandezza, a forma di mandorla, con espressione vivace. La direzione del taglio non \u00e8 obliqua. Le palpebre ben tese hanno pigmentazione scura. Le orecchie sono triangolari, erette o semierette, di lunghezza media e attaccate un po' lateralmente. Le orecchie erette sono preferibili. Il taglio delle orecchie non \u00e8 permesso. La testa \u00e8 relativamente leggera, a forma di cono. La lunghezza del muso \u00e8 9/11 della lunghezza del cranio. La lunghezza totale della testa corrisponde a circa 20 cm. Il cranio restringendosi continua nel muso. Muso asciutto con profilo nasale dritto. Labbra sottili, tese ed elastiche. Stop poco marcato.\nCarattere.\n\u00c8 un eccellente cane da lavoro che riesce a sopportare con tranquillit\u00e0 la fatica. \u00c8 utilizzato quasi esclusivamente nella pastorizia ma si adatta bene anche negli sport cinofili dove si predilige l'agilit\u00e0 e l'intelligenza. Il compito per il quale per\u00f2 possiede le caratteristiche ataviche e grandi attitudini \u00e8 la guida del gregge grazie all'istinto di pastore che \u00e8 stato conservato nella selezione. L'impiego della razza \u00e8 rimasto per anni limitato a questa precisa mansione. \u00c8 da considerarsi anche un ottimo cane da guardia per proteggere la propriet\u00e0. Ha due sensi pi\u00f9 sviluppati degli altri: la vista e l'olfatto, che sono in alcuni casi, molto utili e sfruttabili. Molto intelligente, perci\u00f2 facilmente addestrabile.\nConsigli.\n\u00c8 un cane tuttofare che ha bisogno di sfoghi in spazi aperti come grandi prati dove pu\u00f2 correre in tranquillit\u00e0. \u00c8 molto agile e spesso \u00e8 impiegato appunto nell'agility dog dove si dimostra un ottimo atleta. Anche l'obedience esalta le sue capacit\u00e0 intellettive anche se un eccessivo addestramento lo porta a uno stato di stress. La guardia poi \u00e8 il suo scopo di vita visto che nei pascoli era utilizzato per questa mansione. Non si adatta quindi alla vita di appartamento che lo pu\u00f2 portare a essere schizzato. Bisogna fin da cucciolo insegnargli le regole senza mai trasgredirle o fargliele trasgredire. Non necessit\u00e0 di polso fermo e pazienza ma solo di tanta coerenza."}
{"id": "647261", "revid": "580", "url": "https://it.wikipedia.org/wiki?curid=647261", "title": "Porta (araldica)", "text": "La porta compare in araldica come simbolo di \"liberalit\u00e0\" quando \u00e8 aperta, di \"fedele custodia\" quando \u00e8 chiusa.\nLa porta compare, solitamente, come elemento di un edificio che viene definito chiuso quando la porta, chiusa, \u00e8 di smalto diverso da quello della costruzione.\nLa porta viene invece definita aperta quando se ne vedono i battenti spalancati."}
{"id": "647263", "revid": "3831", "url": "https://it.wikipedia.org/wiki?curid=647263", "title": "Concerto per pianoforte n. 1 (Mozart)", "text": ""}
{"id": "647264", "revid": "767487", "url": "https://it.wikipedia.org/wiki?curid=647264", "title": "Cantone di Ambazac", "text": "Il Cantone di Ambazac \u00e8 una divisione amministrativa dell'Arrondissement di Limoges.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 16 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 16:"}
{"id": "647268", "revid": "1305772", "url": "https://it.wikipedia.org/wiki?curid=647268", "title": "Fingerprint", "text": "La fingerprint (impronta digitale) in informatica \u00e8 una sequenza alfanumerica o stringa di bit di lunghezza prefissata che identifica un certo file con le caratteristiche intrinseche stesse del file. \nFisicamente l'impronta \u00e8 costituita da ridge (parti esterne, di contatto con i vari lettori) e valli (cave), l'analisi di entrambe in un'immagine crea l'impronta. \nIl riconoscimento e l'autenticit\u00e0 del file vengono garantite confrontando l'\"impronta\" del file con un database in cui precedentemente era stata gi\u00e0 memorizzata; se il confronto ha esito positivo allora il file \u00e8 autentico.\nL'impronta \u00e8 costituita da un insieme da molte linee vicine e parallele l'una all'altra e creano un pattern che viene confrontato con lo stesso gi\u00e0 presente sul lettore dell'impronta.\nL'American National Institute of Technology ha classificato le impronte in 6 categorie: Arch, Left loop, Right Loop, Scar, Tented arch, Whorl: queste distinzioni sono dovute alla disposizione e alla traiettoria delle linee dell'impronta, che possono essere, convergenti, divergenti, terminate, biforcate, incrociate e \"lake\" quando hanno una forma circolare ad anello chiuso.\nUso.\nViene utilizzato per garantire l'autenticit\u00e0 e la sicurezza dei file e anche per identificare rapidamente file distribuiti in rete tramite sistemi di file-sharing.\nSugli smartphone di ultima generazione \u00e8 presente il tasto per il riconoscimento dell'impronta digitale, e velocizza la fase di sblocco del telefono.\nEsistono sistemi di timbratura da ufficio con impronta digitale, e garantiscono la presenza della persona in azienda in maniera pi\u00f9 sicura del badge classico (qualcuno potrebbe timbrare per qualcun altro).\nCollegate al passaporto elettronico, sono una prova dell'identit\u00e0 della persona e vengono controllate all'arrivo di molti aeroporti (USA in particolare).\nIl sistema fingerprint viene utilizzato anche per i pi\u00f9 moderni notebook e consente attraverso l'impronta digitale di proteggere sia il computer che determinati file.\nQuesto in alcuni portatili \u00e8 stato addirittura implementato con un software in grado di collegare ad una data impronta digitale un collegamento ad un sito internet. \nPer la privacy, chiedere l'impronta pu\u00f2 essere una violazione in quanto si possono fornire altre informazioni sensibili, come la presenza di malattie della pelle, dermatiti o altre. \nOttenere l'impronta.\nPer ottenere l'impronta si utilizzano scanner di precisione, o generalmente lettori di impronta, che la convertono in una stringa digitale.\nLa risoluzione di questi lettori dipende dal livello di sicurezza che vogliamo garantire, per essere \"FBI-compliant\" la risoluzione minima deve essere di 500 dpi (punti per pollice). Per altri usi la risoluzione minima per avere l'impronta \u00e8 di 200-300 dpi.\nPer quanto riguarda la dimensione del sensore, quindi l'area da scansionare deve essere sempre secondo le specifiche FBI un quadrato maggiore di 2,54 x 2,54 centimetri (circa 1 pollice quadrato).\nL'acquisizione pu\u00f2 avvenire in 2 modi, o off-line (vecchio metodo) oppure online (nuovo metodo):\nPer il primo metodo si utilizzava la tecnica ad inchiostro o le impronte latenti.\nSi colora con inchiostro nero la pelle che ricopre l'impronta, e poi si imprima l'impronta su carta.\nL'immagine pu\u00f2 essere convertita in digitale con uno scanner o con una telecamera CCD di alta qualit\u00e0.\nAnche in questo caso la risoluzione di default \u00e8 di 500 dpi.\nCon questo metodo, alcune regioni dell'impronta possono essere perse o di bassa qualit\u00e0 per un eccesso o una mancanza di inchiostro in alcune zone dell'impronta. \nPer il secondo metodo si utilizzano sensori ottici e scanner di impronte: ovviamente con risultati migliori e pi\u00f9 affidabili.\nl'impronta si appoggia alla parte liscia di un prisma di vetro triangolare, la luce che attraversa il prisma viene riflessa nelle parti dove non tocca direttamente il dito \"cave\" d'aria, \na questo punto una lente fa convergere i raggi riflessi un sensore ottico che rileva ed elabora l'impronta.\nDal punto di vista delle dimensioni, il prisma non pu\u00f2 essere ridotto in quanto deve essere comunque un triangolo sul quale poter appoggiare il dito.\ndistribuito uniformemente lungo la superficie di contatto e quindi potrei avere un sensore molto miniaturizzato ma di qualit\u00e0 inferiore.\nL'utente tocca direttamente la superficie del silicio e quindi non sono necessari componenti ottici e possiamo avere una migliore miniaturizzazione a scapito della qualit\u00e0 del lettore tradizionale (FTIR);\nil funzionamento \u00e8 quello di una matrice di condensatori, dove un lato di ogni micro-condensatore \u00e8 il dito stesso, quando il dito \u00e8 sul sensore si creano piccole cariche elettriche,\nil valore di queste cariche dipende dalla distanza della pelle, e quindi l'analisi di questi delta-tensione mi consentono di ricreare ridge e valli dell'impronta.\nl'elaborazione dell'immagine ovviamente \u00e8 molto pi\u00f9 complessa e quindi la ricostruzione dell'impronta pi\u00f9 difficile.\nDal punto di vista dell'elaborazione \u00e8 molto lento ed ha anche un costo elevato.\nCalcolo della fingerprint.\nLa fingerprint si ottiene tipicamente mediante funzioni hash. Poich\u00e9 con tale metodo esiste sempre una piccolissima possibilit\u00e0 che si verifichino duplicati, cio\u00e8 che pi\u00f9 file abbiano lo stesso hash, si generano fingerprint di grosse dimensioni in modo da ridurre al minimo tale eventualit\u00e0.\nCertificazioni.\nL'FBI ha definito uno standard per valutare la qualit\u00e0 dell'immagine IQS (\"Image Quality Standard\") catturata da scanner IAFIS\nAppendice F di \"Electronic Fingerprint Transmission Specification\" (EFTS)\nPer dare supporto al programma PIV (Personal Identity Verification) l'organizzazione FBI ha introdotto uno standard IQS per dispositivi di cattura di un'impronta di un singolo dito da impiegare per l'accesso a servizi e sistemi informativi federali.\nFingerprint \"alternativa\" o \"bio-digitale\".\nI cookies sono uno strumento che identifica una sessione precedente sul web, vengono spesso utilizzati per controllare le abitudini e/o interessi della persona e contengono quante pi\u00f9 informazioni possibili su di essa e del suo computer e per guadagnare dai servizi di pubblicit\u00e0 personalizzati.\nVengono ulteriormente usati per fare tracking degli utenti nella rete quindi vedere per esempio che ti piace una \"felpa blu\" su Facebook e dopo un minuto su Amazon ti vengono proposte solo \"felpe blu\" negli spazi pubblicitari.\nGarantiscono anche continuit\u00e0 alla sessione, quindi per esempio possono salvare molti parametri che io ho gi\u00e0 inserito e rendere pi\u00f9 veloce la navigazione. \nIn relazione all'argomento del quale stiamo trattando \"fingerprint\", possiamo dire che da alcuni siti che sfruttano i cookies di terze parti \"third-party cookies\" si possono combinare tutte le informazioni a mia disposizione come anche il modello del browser usato e la versione di esso, dall'unione di tutte queste informazioni arrivo a poter generare un profilo univoco del computer e che su alcuni siti come .\nQuindi anche un computer pu\u00f2 avere un'impronta digitale collegata univocamente ad una singola persona ed in continua modifica."}
{"id": "647270", "revid": "327094", "url": "https://it.wikipedia.org/wiki?curid=647270", "title": "Provincia di Ngouni\u00e9", "text": "La provincia di Ngouni\u00e9 \u00e8 una delle 9 province del Gabon. Il capoluogo \u00e8 la citt\u00e0 di Mouila.\nLa provincia \u00e8 situata nella parte meridionale del paese e confina a nord con la provincia di Moyen-Ogoou\u00e9, a est con la provincia di Ogoou\u00e9-Lolo, a sud-est con la Repubblica del Congo, a sud ovest con la provincia di Nyanga e a ovest con la provincia di Ogoou\u00e9-Maritime.\nAl suo interno \u00e8 situato il Parco nazionale di Waka."}
{"id": "647271", "revid": "3115", "url": "https://it.wikipedia.org/wiki?curid=647271", "title": "Giovanni Gussone", "text": "Biografia.\nNacque a Villamaina (AV) l'8 febbraio 1787 da Gaetano e Celestina De Martino. Laureatosi in medicina a Napoli nel 1810 decise di non praticare la professione medica in quanto attratto dal mondo vegetale. Divenne allievo di Michele Tenore, docente di botanica e direttore dell'Orto botanico di Napoli, con il quale inizi\u00f2 una profonda e proficua collaborazione scientifica. Collaborazione che fu subito esplicitata con la partecipazione alla stesura della monumentale \"Flora Napolitana\" e con la nomina di assistente nella direzione dell'Orto botanico. Nel 1812 inizi\u00f2 una serie di studi sulla flora dell'area napoletana, del Sannio e del Molise, costituendo anche un erbario al cui arricchimento dedic\u00f2 tutta la vita.\nNel 1817 ebbe l'incarico dal principe ereditario Francesco di Borbone, allora luogotenente in Sicilia, di fondare a Palermo l'Orto sperimentale e di acclimatazione di Boccadifalco. Nel 1827, in seguito all'ascesa al trono di Francesco I, fu richiamato a Napoli e nominato Botanico di Corte, con il compito di occuparsi di tutti i siti reali. Durante il soggiorno siciliano ebbe modo di compiere numerose esplorazioni per approfondire la conoscenza della flora locale spostandosi, anche grazie all'utilizzo di un brigantino messogli a disposizione dal re, nelle isole circostanti, mai visitate fino ad allora dai naturalisti. I viaggi, in Italia e all'estero, furono una costante della sua attivit\u00e0 professionale che comp\u00ec sia come fiduciario del re che per studi e ricerche scientifiche. Nel 1829, ad esempio, accompagn\u00f2 il re Francesco I in Spagna in occasione delle nozze della figlia, la principessa Maria Cristina, con Ferdinando VII. Durante il soggiorno a Madrid si distinse per capacit\u00e0 e competenze tanto da essere vanamente richiesto dalla stessa corte di Spagna. Nel 1830, mentre la corte rientrava frettolosamente a Napoli a causa dei moti rivoluzionari, si ferm\u00f2 due mesi a Parigi, visitando gli erbari pi\u00f9 importanti della citt\u00e0 , per poi spostarsi a Londra, dove ebbe modo di vedere l'erbario linneano Nel 1854 fu nominato professore di botanica e agricoltura presso la R. Scuola di Veterinaria e di Agricoltura, istituita a Napoli nel 1848. Nel 1861, dopo la nascita del Regno d'Italia, fu nominato da Vittorio Emanuele II Professore emerito dell'Universit\u00e0 di Napoli. Nel medesimo anno, a riconoscimento dell'importanza dell'attivit\u00e0 scientifica svolta, la stessa universit\u00e0 acquistava l'erbario, destinandolo all'Orto Botanico, e la biblioteca personale. Durante la sua carriera ebbe numerosi incarichi tra i quali si ricordano la presidenza dell'Accademia Pontaniana (1862) e la partecipazione al Consiglio Superiore della Pubblica Istruzione. Fu inoltre socio ordinario della R. Accademia delle Scienze di Napoli, della R. Societ\u00e0 d'Incoraggiamento e di Storia Naturale, socio corrispondente dell'Accademia di scienze e lettere di Palermo, della R. Accademia Peloritana di Messina, della R. Accademia delle Scienze di Torino, dell'Accademia Truentina di Ascoli, dell'Accademia delle Scienze di Bologna, della Societ\u00e0 botanica di Edimburgo e, a Londra , della Societ\u00e0 medico-botanica e della Societ\u00e0 Linneana.\nMor\u00ec a Napoli il 14 gennaio 1866.\nAlla sua memoria sono state dedicate diverse specie botaniche tra cui \"Leopoldia gussonei\" (pi\u00f9 comunemente conosciuta come Pennacchio di Gussone), \"Petagnaea gussonei\" e \"Quercus gussonei\" nonch\u00e9 il giardino alpino fondato nel 1904 da Fridiano Cavara sulle pendici dell'Etna e l'annesso parco alla Reggia di Portici."}
{"id": "647273", "revid": "232551", "url": "https://it.wikipedia.org/wiki?curid=647273", "title": "Cantone di Ch\u00e2lus", "text": "Il Cantone di Ch\u00e2lus era una divisione amministrativa dell'Arrondissement di Limoges.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "647274", "revid": "320578", "url": "https://it.wikipedia.org/wiki?curid=647274", "title": "Concerto per pianoforte n. 2 (Mozart)", "text": ""}
{"id": "647275", "revid": "767487", "url": "https://it.wikipedia.org/wiki?curid=647275", "title": "Cobra (film 1925)", "text": "Cobra \u00e8 un film del 1925 diretto da Joseph Henabery e interpretato da Rodolfo Valentino. Tratto dal lavoro teatrale di Martin Brown, il film venne prodotto dalla Ritz-Carlton Pictures e distribuito nelle sale dalla Paramount Pictures il 30 novembre 1925.\nTrama.\nRodrigo Torriani \u00e8 un nobile italiano, libertino affascinante la cui debolezza sono le donne. Dopo aver venduto un calice di Benvenuto Cellini, accetta, dietro invito di un amico americano, Jack Dorning, di recarsi a New York come esperto d'antiquariato. La moglie di Jack, Elise, sua vecchia fiamma, rivela al conte italiano di essere ancora innamorata di lui. Ma Rodrigo, non volendo tradire l'amico, rifiuta un appuntamento con la donna. L'albergo dove avrebbe dovuto aver luogo il rendez-vous, brucia nella notte per un incendio, uccidendo Elise. Rodrigo, che si \u00e8 innamorato di Mary Drake, la segretaria di Jack, cerca disperatamente di farsi accettare dalla ragazza. Ma, dopo la morte di Elise, questa rivolge le sue attenzioni verso Jack. Deluso nelle sue aspettative, Rodrigo decide di ritornarsene in Europa.\nMentre lascia gli Stati Uniti, Rodrigo saluta dalla nave la Statua della Libert\u00e0.\nProduzione.\nIl film venne prodotto dalla Ritz-Carlton Pictures, Incorporated.\nDurante la lavorazione, il direttore della fotografia Harry Fischbeck fu sostituito da Devereaux Jennings, dopo che il primo se n'era andato a causa dei suoi disaccordi con il regista Joseph Henabery.\nDistribuzione.\nIl film venne distribuito dalla Paramount Pictures.\nNel 1999, \u00e8 uscita una versione di 75 minuti in DVD edita dall'Image Entertainment in inglese.Un'altra versione in DVD \u00e8 uscita nel 2009, distribuita dalla Passport Video in un cofanetto di tre titoli con Rodolfo Valentino.\nDate di uscita.\nAlias"}
{"id": "647278", "revid": "17654", "url": "https://it.wikipedia.org/wiki?curid=647278", "title": "Concerto per flauto e arpa (Mozart)", "text": ""}
{"id": "647280", "revid": "226458", "url": "https://it.wikipedia.org/wiki?curid=647280", "title": "Cantone di Ch\u00e2teauneuf-la-For\u00eat", "text": "Il Cantone di Ch\u00e2teauneuf-la-For\u00eat era una divisione amministrativa dell'Arrondissement di Limoges.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "647281", "revid": "767487", "url": "https://it.wikipedia.org/wiki?curid=647281", "title": "Cantone di Eymoutiers", "text": "Il Cantone di Eymoutiers \u00e8 una divisione amministrativa dell'Arrondissement di Limoges.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 32 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 32:"}
{"id": "647282", "revid": "600229", "url": "https://it.wikipedia.org/wiki?curid=647282", "title": "Concerto per flauto K 314 (Mozart)", "text": ""}
{"id": "647287", "revid": "226458", "url": "https://it.wikipedia.org/wiki?curid=647287", "title": "Cantone di Lauri\u00e8re", "text": "Il Cantone di Lauri\u00e8re era una divisione amministrativa dell'Arrondissement di Limoges.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "647291", "revid": "32741", "url": "https://it.wikipedia.org/wiki?curid=647291", "title": "Aquila nera (film 1925)", "text": ""}
{"id": "647292", "revid": "320578", "url": "https://it.wikipedia.org/wiki?curid=647292", "title": "Concerto per pianoforte n. 3 (Mozart)", "text": ""}
{"id": "647293", "revid": "320578", "url": "https://it.wikipedia.org/wiki?curid=647293", "title": "Concerto per pianoforte n. 4 (Mozart)", "text": ""}
{"id": "647294", "revid": "17351", "url": "https://it.wikipedia.org/wiki?curid=647294", "title": "Hawker Fury Biplane", "text": ""}
{"id": "647295", "revid": "36426", "url": "https://it.wikipedia.org/wiki?curid=647295", "title": "Petrolini", "text": ""}
{"id": "647296", "revid": "123010996", "url": "https://it.wikipedia.org/wiki?curid=647296", "title": "Un uomo (romanzo)", "text": "Un uomo \u00e8 un romanzo scritto da Oriana Fallaci. Pubblicato nel 1979, narra la sua relazione con Alekos Panagulis, che am\u00f2 e che fu suo compagno nella vita. Pseudo-biografia del giovane greco che aveva tentato di uccidere il dittatore greco Papadopoulos, il libro \u00e8 scritto in forma di romanzo, rievocando l'infuocato, complicato e tempestoso rapporto con Panagoulis, sulla cui prematura fine Fallaci scorge l'azione di una vasta cospirazione, un punto di vista condiviso da molti greci.\nTrama.\n\"... La solita tragedia dell'individuo che non si adegua, che non si rassegna, che pensa con la propria testa, e per questo muore ucciso da tutti. Eccola, e tu mio unico interlocutore possibile, laggi\u00f9 sottoterra, mentre l'orologio senza lancette segna il cammino della memoria.\"\nLa storia prende avvio dal tentativo da parte del giovane studente di ingegneria, Alekos Panagulis, di uccidere il tiranno della Grecia Ge\u014drgios Papadopoulos.\nNonostante le numerose precauzioni il tentativo di attentato fallisce ed Alekos viene catturato, torturato e poi condannato a morte.\nNei mesi a seguire la sentenza viene rinviata pi\u00f9 volte e infine mai eseguita perch\u00e9 nel mentre, in Grecia e all'estero, il caso ha assunto una certa rilevanza mediatica e l'uccisione di Alekos comporterebbe un grave danno d'immagine al regime.\nIn questa situazione Panagulis continua segretamente ad essere torturato ma non mostra mai intenzione di piegarsi alle volont\u00e0 dei suoi carcerieri e di divenire collaboratore della dittatura. Durante la prigionia tenta pi\u00f9 volte di evadere dal carcere di Boiati, dove \u00e8 stato rinchiuso, ma tutti i tentativi vanno a vuoto. Negli ultimi due anni di carcerazione, come ulteriore tortura, \u00e8 imprigionato in una cella grande pochi metri quadrati costruita appositamente per lui e denominata \"La Tomba\" proprio perch\u00e9 di forma e dimensioni simile ad un piccolo sepolcro. Esposto alle intemperie, isolato, costretto in uno spazio limitato e sottoposto periodicamente a torture, dopo anni di prigionia e maltrattamenti torner\u00e0 libero a seguito della grazia ricevuta dalla finta democrazia che si instaura alla caduta del regime di Papadopoulos. Qualche giorno dopo incontrer\u00e0 la Fallaci che si \u00e8 recata a fargli visita per intervistarlo. Da quell'incontro, prender\u00e0 avvio la loro storia d'amore che durer\u00e0 fino alla sua morte.\nUscito di prigione, Panagulis, per la sua figura, viene conteso dalla destra e dalla sinistra ma si rende conto che l'attuale democrazia \u00e8 una finta e capisce che il parlamento \u00e8 soggiogato (seppur indirettamente) dal potere della dittatura militare ora rappresentata da un nuovo colonnello.\nDurante questo primo periodo immagina progetti sovversivi contro il nuovo tiranno ma si scontrer\u00e0 con l'omert\u00e0 e l'ignavia del popolo e degli attivisti che lentamente cominceranno a dimenticarlo e che, nell'illusione della democrazia, cominceranno a preferirgli gli schemi dei partiti politici.\nNei mesi a seguire i due, sorvegliati dai servizi segreti, riescono con una rocambolesca beffa a scappare in Italia. L\u00ec, cercano aiuto nei politici italiani ed europei nel vano tentativo di rovesciare il dittatore greco. In Italia matura definitivamente l'amore tra Panagulis e la Fallaci, tant'\u00e8 che lei rimane incinta ma perde il bambino in un litigio proprio con lui. La storia d'amore attraversa fasi alterne di idilliaca gioia e di allontanamento fra i due.\nQualche tempo dopo Panagulis si rende conto che dall'estero non ha potere di cambiare la situazione in Grecia e quindi nonostante tutto decide di ritornare in patria. Rientrato, Panagulis tenta di fondare un proprio partito politico ma la sua iniziativa fallisce e si piega ad entrare a far parte di un partito politico esistente. Poich\u00e9 non vuole schierarsi con la destra che \u00e8 al governo e che \u00e8 direttamente controllata dalla dittatura e non vuole schierarsi con la sinistra che vuole indottrinare le sue idee fino ad allinearle a quelle del partito, decide di unirsi alla fazione pi\u00f9 debole: l'Unione del Centro - Nuove forze. Con questo partito, riuscir\u00e0 a farsi eleggere deputato. Anche qui per\u00f2 non riesce a restare dentro le rigide logiche dello schema e diviene in pratica una sua scheggia impazzita ed indipendente. Tormentato dall'idea dello storico susseguirsi del potere che cambia forma ma mai natura e che in un modo o nell'altro attrae e soggioga la natura dell'essere umano, Panagulis occuper\u00e0 gli anni a venire tentando di raccogliere documenti e testimonianze per mostrare la natura corrotta dell'apparente democrazia greca. Sar\u00e0 in questo periodo che riuscir\u00e0 ad impossessarsi di numerosi documenti dei servizi segreti greci e sar\u00e0 in questo periodo che si metter\u00e0 in aperta ostilit\u00e0 con colui che ora regge le fila della nuova dittatura, il ministro della difesa Evangelos Averoff. \nSar\u00e0 quando Panagulis comincer\u00e0 a rilasciare i documenti segreti che verr\u00e0 ucciso in un inseguimento automobilistico che culminer\u00e0 in un incidente stradale causato da due sicari alla guida di due differenti auto.\nNei mesi immediatamente successivi alla morte di Panagulis il governo greco non supporter\u00e0 l'evidenza dell'omicidio e dichiarer\u00e0 che si \u00e8 trattato solo di un tragico incidente. Rilasciando tali dichiarazioni il governo greco ignorer\u00e0 completamente le perizie italiane effettuate sull'automobile di Panagulis (che mostra i chiari segni degli speronamenti e dei tamponamenti), ignorer\u00e0 i racconti dei testimoni ed archivier\u00e0 inequivocabili prove. Successivamente, per screditare l'opera di pubblicazione dei documenti segreti di Panagulis, il governo pubblicher\u00e0 una versione revisionata degli stessi omettendo quelli pi\u00f9 compromettenti e pubblicando esclusivamente i pi\u00f9 innocui eventualmente riservandosi il diritto di modificare nomi e date.\nIl libro si conclude con il funerale di Panagulis accompagnato dalle grida dell'enorme massa di persone che urlano: \"Zi! Zi! Zi!\" (Vive! Vive! Vive!), segno che l'evidenza dell'omicidio ha temporaneamente aperto gli occhi al popolo che ora percependo la verit\u00e0 potr\u00e0 far vacillare l'attuale potere prima che la ciclicit\u00e0 della storia si ripeta e se ne costituisca uno nuovo.\nNegli ultimi mesi della sua vita, Panagulis insistette con la scrittrice affinch\u00e9 lei scrivesse un libro sulla sua vita, una volta morto. L'autrice adempie pienamente a questo compito, traducendo in una storia romanzata la fiaba dell'eroe che si batte per la libert\u00e0, per la verit\u00e0, contro tutte le dittature e contro il Potere, di qualunque colore esso sia.\nRiutilizzando parte delle parole usate dall'autrice possiamo affermare che il libro racconta le vicende di un uomo che si batte per degli ideali di libert\u00e0 e verit\u00e0 e che inesorabilmente cade vittima del \"conformismo\" (il potere) e del \"conformismo dell'anticonformismo\" (l'antipotere) che in quanto tali non riconoscono l'essere umano inteso come individuo ma lo riconoscono solo come appartenente alle masse da schematizzare e indottrinare e che pertanto sono ben lontani dai concetti di libert\u00e0 e verit\u00e0 cui spesso si fanno promulgatori.\nAdattamento.\nA suo tempo, alcuni tentativi di trarne una trasposizione cinematografica svanirono per l'opposizione della Fallaci. Una serie televisiva sar\u00e0 tratta del romanzo, realizzata da una casa di produzione americana in lingua originale inglese. Lo ha annunciato il nipote dell'autrice, Edoardo Perazzi, erede e detentore dei diritti d'autore delle opere della Fallaci."}
{"id": "647297", "revid": "339392", "url": "https://it.wikipedia.org/wiki?curid=647297", "title": "Concerto per corno n. 1 (Mozart)", "text": ""}
{"id": "647298", "revid": "339392", "url": "https://it.wikipedia.org/wiki?curid=647298", "title": "Concerto per corno n. 2 (Mozart)", "text": ""}
{"id": "647299", "revid": "109389002", "url": "https://it.wikipedia.org/wiki?curid=647299", "title": "Cantoni di Limoges", "text": "La citt\u00e0 di Limoges \u00e8 suddivisa in pi\u00f9 cantoni dell'Arrondissement di Limoges.\nComposizione.\nFino al 2014 il territorio comunale della citt\u00e0 era diviso in 16 cantoni:\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, il territorio comunale della citt\u00e0 di Limoges \u00e8 stato suddiviso in 9 cantoni:"}
{"id": "647300", "revid": "17654", "url": "https://it.wikipedia.org/wiki?curid=647300", "title": "Concerto per corno n. 3 (Mozart)", "text": ""}
{"id": "647302", "revid": "339392", "url": "https://it.wikipedia.org/wiki?curid=647302", "title": "Concerto per corno n. 4 (Mozart)", "text": ""}
{"id": "647305", "revid": "827882", "url": "https://it.wikipedia.org/wiki?curid=647305", "title": "Grandi magazzini (disambigua)", "text": "I grandi magazzini sono un tipo di edificio a fine commerciale."}
{"id": "647308", "revid": "17654", "url": "https://it.wikipedia.org/wiki?curid=647308", "title": "Concerto per pianoforte n. 13 (Mozart)", "text": ""}
{"id": "647311", "revid": "242434", "url": "https://it.wikipedia.org/wiki?curid=647311", "title": "Potenziato (araldica)", "text": ""}
{"id": "647312", "revid": "17654", "url": "https://it.wikipedia.org/wiki?curid=647312", "title": "K 414", "text": ""}
{"id": "647313", "revid": "5695", "url": "https://it.wikipedia.org/wiki?curid=647313", "title": "Dogma95", "text": ""}
{"id": "647314", "revid": "536103", "url": "https://it.wikipedia.org/wiki?curid=647314", "title": "Guerra mondiale", "text": "Il termine guerra mondiale indica un conflitto militare che coinvolge un alto numero di nazioni della Terra, coinvolgendo sempre pi\u00f9 di un continente. Viene solitamente usato per indicare i due grandi conflitti su larga scala e ad alto livello di distruzione avvenuti nella prima met\u00e0 del XX secolo: la prima guerra mondiale, inizialmente conosciuta come \"Grande Guerra\" (1914\u20131918) e la seconda guerra mondiale (1939\u20131945).\nOrigine del termine.\nIl termine \"guerra mondiale\" fu coniato all'inizio del XX secolo, negli anni antecedenti alla prima guerra mondiale stessa. L'attivazione degli opposti sistemi di alleanze europee, ovvero la Triplice alleanza (composta da Impero tedesco, Impero austro-ungarico e Regno d'Italia) e l'Intesa (formata da Francia, Impero russo e Regno Unito) avrebbe portato a un conflitto globale, a causa dei grandi imperi coloniali posseduti da molte delle potenze d'Europa in tutto il mondo: le colonie, infatti, avrebbero rivestito un importante ruolo strategico. Le stesse considerazioni portarono a comprendere che l'eventuale conflitto non sarebbe rimasto isolato alle sole colonie, ma che piuttosto si sarebbe facilmente potuto espandere ad altri territori, portando a estensioni dei combattimenti inimmaginabili nell'era pre-coloniale. \nAnche se il primo conflitto del 1914-1918 venne definito \"mondiale\" gi\u00e0 pochi giorni dopo il suo scoppio, sembra che il termine \"Prima\" non sia stato anteposto fino agli inizi degli anni venti. Il conflitto rimase infatti assai pi\u00f9 conosciuto come Grande Guerra (\"Guerra del '15-'18\" in Italia, che vi partecip\u00f2 dal 24 maggio 1915) fino a quando lo scoppio della seconda guerra mondiale rese necessaria la distinzione.\nAnche il termine \"seconda guerra mondiale\" fu coniato nel corso degli anni venti. Nel 1928 il Segretario di Stato degli Stati Uniti Frank Kellogg defin\u00ec il suo trattato \"per la rinuncia alla guerra\" (conosciuto come Patto Briand-Kellogg) come una \"pratica garanzia contro una seconda guerra mondiale\". Il termine divenne di uso comune con l'inizio delle ostilit\u00e0 il 1\u00ba settembre 1939.\nIl termine \"guerra mondiale\" lo si ritrova anche in altre lingue. Per esempio, in francese vengono chiamate \"guerres mondiales\"; in tedesco \"erster und zweiter Weltkrieg\"; in russo \"\u043c\u0438\u0440\u043e\u0432\u044b\u0435 \u0432\u043e\u0439\u043d\u044b\" e cos\u00ec via. Curiosa la situazione nella lingua inglese: gli storici britannici e canadesi usano infatti il termine \"First\" e \"Second World War\", mentre quelli statunitensi indicano i due conflitti come \"World War I\" e \"World War II\".\nDescrizione.\nPrecedenti \"conflitti mondiali\".\nSono occorsi nella storia altri conflitti che vengono spesso definiti \"mondiali\" per la loro capacit\u00e0 di coinvolgere numerose regioni del pianeta. Fra questi, le invasioni condotte dalla popolazione nomade dei Mongoli che permisero loro di stabilire un vasto impero: le operazioni militari coinvolsero Cina, Giappone, Vietnam, Mesopotamia, Balcani e Russia. Anche la guerra tra Paesi Bassi e Portogallo combattuta tra il 1580 e il 1650 nell'Oceano Atlantico, in Brasile, nell'Africa occidentale, in Sudafrica, in India e Indonesia viene considerata come mondiale.\nAltri esempi ancora sono la Guerra dei sette anni (Winston Churchill la defin\u00ec \"la prima guerra mondiale\" nella sua opera \"A History of the English Speaking Peoples\") e le Guerre napoleoniche (1803\u20131815). Questi conflitti, comunque, rimasero per lo pi\u00f9 confinati alle potenze europee e ai loro imperi coloniali. Le nazioni asiatiche e americane non rimasero coinvolte e non ebbero gli stessi drammatici effetti nel numero di vittime e sulla popolazione civile.\nPrima del tardo XIX secolo, il concetto di una guerra mondiale non aveva molto significato. Le potenze asiatiche cinese e giapponese non agivano al di fuori dei loro continenti, e non conducevano politiche a pari livello con gli stati europei; la Cina era un obiettivo del colonialismo occidentale mentre il Giappone rimase fortemente isolazionista fino agli anni cinquanta dell'Ottocento, mentre i conflitti in Europa rimanevano limitati fra uno stato e l'altro e i rispettivi territori continentali.\nCaratteristiche delle guerre mondiali.\nLe due guerre mondiali del XX secolo si svolsero su ogni continente della Terra, salvo l'Antartide, con i principali combattimenti localizzati in Europa e Asia e coinvolsero pi\u00f9 nazioni e pi\u00f9 soldati di ogni altro conflitto precedente; furono anche le prime a essere combattute su terra, in mare e nell'aria con una immensa mobilitazione delle risorse industriali e scientifiche. Furono anche i primi conflitti in cui venne applicata la dottrina della guerra totale, con drammatici effetti sulle nazioni partecipanti.\nLe guerre mondiali furono rese possibili, inoltre, dalla combinazione fra i nuovi rapidi mezzi di comunicazione (come il telegrafo e la radio) e le nuove tecnologie dei trasporti (automobile, aeroplano ecc.). Ci\u00f2 permise una pi\u00f9 veloce e precisa coordinazione delle azioni militari su vaste aree e rese possibile il trasporto di truppe su scala globale.\nMolte delle nazioni che combatterono nella prima guerra mondiale rimasero coinvolte anche nella seconda, sebbene non sempre negli stessi schieramenti. La seconda la si pu\u00f2 definire come una diretta conseguenza della prima che per molti aspetti rimase incompiuta, vista la precoce resa degli Imperi Centrali e il successivo \"diktat\" imposto dalle nazioni vincitrici alle sconfitte. La Grande Guerra ebbe inoltre profonde conseguenze sociali ed economiche sia nei paesi vinti che in quelli vincitori: l'esempio pi\u00f9 immediato \u00e8 quello di Italia e Germania, dove i risentimenti e i disagi post-bellici andarono a costituire terreno fertile per le ideologie estreme dei regimi totalitari fascisti e nazisti. \nLe guerre mondiali furono tra le guerre pi\u00f9 sconvolgenti, insieme a quelle napoleoniche e mongole, nella storia dell'umanit\u00e0.\nSoprattutto la seconda guerra mondiale, ricordata anche per la Shoah (che propriamente non \u00e8 da considerare un atto di guerra in quanto la maggior parte delle vittime non la combatterono da soldati ma la subirono da civili), ebbe conseguenze disastrose per la popolazione civile che costitu\u00ec la met\u00e0 delle vittime, ben il 48% (contro il 5% della prima) e rase al suolo intere citt\u00e0.\nEffetti delle guerre mondiali.\nEntrambe le guerre mondiali del XX secolo portarono ad un numero di vittime e ad un livello di distruzione senza precedenti nella storia: il numero di morti nei due conflitti \u00e8 stato stimato fra i 60 e i 100 milioni. Contrariamente ai precedenti eventi bellici, la popolazione civile fu coinvolta quanto, se non peggio, gli stessi soldati, e la distinzione tra combattenti e civili scomparve in parecchi casi.\nLe guerre mondiali hanno avuto un profondo effetto sulla storia mondiale dell'ultimo secolo. I vecchi imperi europei collassarono o furono smantellati come diretta conseguenza dei conflitti e in alcuni casi delle stesse sconfitte subite sul campo di battaglia. L'attuale sistema di sicurezza, economia e politica internazionale nacque proprio nei due dopoguerra.\nIstituzioni come la North Atlantic Treaty Organization, l'ONU e l'Unione europea furono stabilite per gestire in modo migliore gli affari internazionali, con l'esplicito scopo di prevenire lo scoppio di un altro devastante conflitto. Le due guerre ebbero anche un profondo impatto nella vita di tutti i giorni: tecnologie sviluppate durante i periodi di guerra rivoluzionarono la vita in tempo di pace.\nSin dal termine della seconda guerra mondiale nell'agosto 1945, con lo sgancio delle bombe atomiche su Hiroshima e Nagasaki, c'\u00e8 stata la paura diffusa e prolungata di una possibile terza guerra mondiale combattuta tra le due superpotenze dotate di armi nucleari, ovvero gli Stati Uniti e l'Unione Sovietica. Il fatto che ci\u00f2 non si sia verificato \u00e8 stato attribuito da molti alla devastante natura di una possibile guerra nucleare, che non solo non lascerebbe n\u00e9 vincitori n\u00e9 vinti, ma porterebbe anche alla totale distruzione del genere umano o al collasso della civilt\u00e0."}
{"id": "647316", "revid": "1782831", "url": "https://it.wikipedia.org/wiki?curid=647316", "title": "Sir Tor", "text": "Sir Tor fu uno dei cavalieri della Tavola rotonda di re Art\u00f9, che appare spesso nelle leggende arturiane.\nNelle fonti pi\u00f9 antiche compare come figlio di re Ars (o Aries), mentre in quelle successive viene detto che il padre naturale era re Pellinore, mentre Ars era il padre adottivo. In queste ultime compare come fratello di sir Aglovale, sir Lamorak, sir Dornar, sir Percival e Dindrane. Divenuto cavaliere di Art\u00f9, scopr\u00ec chi fosse il suo vero padre e pot\u00e9 cos\u00ec riabbracciarlo solo grazie a Merlino. Secondo \"La Morte di Art\u00f9\" di Thomas Malory, lui e il fratello Aglovale furono tra i cavalieri che chiesero l'esecuzione di Ginevra, una volta scoperto il suo adulterio con Lancillotto. E morirono proprio per mano di quest'ultimo e dei suoi uomini, giunti a salvare la regina. "}
{"id": "647317", "revid": "1013865", "url": "https://it.wikipedia.org/wiki?curid=647317", "title": "Provincia di Nyanga", "text": "La provincia di Nyanga \u00e8 una delle 9 province del Gabon. \u00c8 situata nella parte meridionale del paese e confina a nord-est con la provincia di Ngouni\u00e9, a est e sud con la Repubblica del Congo e a nord-ovest confina con la provincia di Ogoou\u00e9-Maritime; a ovest si affaccia sull'Oceano Atlantico."}
{"id": "647318", "revid": "17654", "url": "https://it.wikipedia.org/wiki?curid=647318", "title": "Concerto per pianoforte n. 19 (Mozart)", "text": ""}
{"id": "647319", "revid": "547992", "url": "https://it.wikipedia.org/wiki?curid=647319", "title": "Moana Pozzi", "text": "Biografia.\nLe origini: la carriera cinematografica.\nNacque a Genova il 27 aprile 1961, primogenita di Alfredo Pozzi, ricercatore nucleare genovese, e di una casalinga, Giovannina Alloisio, originaria di Lerma in provincia di Alessandria. Aveva una sorella pi\u00f9 giovane di lei di due anni Maria Tamiko, che \u00e8 stata pure lei una pornostar, nota con il nome d'arte Baby Pozzi.\nA tredici anni Moana, a causa del lavoro del padre, si trasfer\u00ec insieme ai familiari prima in Brasile, poi in Canada e infine a Lione. Da qui, nel 1979, lasci\u00f2 la famiglia (che comunque poco dopo la sua partenza si trasfer\u00ec di nuovo a Genova) per vivere indipendentemente a Roma, cominciando a lavorare saltuariamente come modella e come comparsa in numerosi film. Prima di diventare modella aveva studiato al liceo scientifico di Ovada, poi aveva continuato gli studi di chitarra classica e clavicembalo al conservatorio e infine frequent\u00f2 la scuola di recitazione di Alessandro Fersen. La sua carriera cinematografica inizi\u00f2 nel 1980 con piccole parti in commedie. Sempre nel 1980 gir\u00f2 il suo primo lavoro in cui compariva a seno nudo, un cortometraggio dal titolo \"Smorza 'e llights ovvero Caserta by night,\" per la regia di Arnaldo Delehaye, con Renzo Arbore, nella stanza da letto reale della Reggia di Caserta.\nNel 1981 partecipa come concorrente al concorso di Miss Italia con la fascia di Miss Cinema Roma.\nNel 1982 le fu affidata la conduzione di un programma pomeridiano per bambini sulla Rete 2 (l'attuale Rai 2), \"Tip Tap Club\", assieme a Bobby Solo e Sergio Leonardi. Nel frattempo cominci\u00f2 a girare film porno, accreditata con pseudonimi sempre diversi (Linda Heveret in \"Valentina, ragazza in calore\", il suo primo film pornografico, e Margaux Jobert in \"Erotic Flash\") per non farsi riconoscere, ma venne ugualmente scoperta e allontanata dal programma (fu sostituita dall'annunciatrice televisiva Roberta Giusti). Ad ogni modo, come ammise lei stessa, dalla vicenda ricav\u00f2 una certa pubblicit\u00e0. Moana aveva una sorella di due anni pi\u00f9 giovane di lei, Maria Tamiko detta Mima, che per circa tre anni, dal 1988 al 1991, ne condivise la carriera professionale divenendo \"pornostar\" a sua volta con il nome d'arte di Baby Pozzi, senza per\u00f2 mai ottenere un successo paragonabile a quello di Moana.\nL'ingresso nella pornografia.\nRisale al 1987 la sua prima pellicola a luci rosse del \"circuito di serie A\", accreditata col suo nome fin dal titolo, \"Fantastica Moana\", per la regia di Riccardo Schicchi. Entrata nell\"entourage\" dell'agenzia Diva Futura di Schicchi, nello stesso anno partecip\u00f2 allo spettacolo dal vivo \"Curve deliziose\" che la lanci\u00f2 definitivamente nel mondo del porno e le diede anche una notevole pubblicit\u00e0 sulla stampa per via dello scandalo con risvolti giudiziari che ne nacque.\nFra i film di maggior successo il gi\u00e0 citato \"Fantastica Moana\", \"Moana la bella di giorno\" e \"Cicciolina e Moana \"Mondiali\"\".\nDivenne assai popolare grazie alla televisione, ai cui programmi cominci\u00f2 a essere invitata, anche grazie alle sue doti intellettuali e culturali sino ad allora, per il grande pubblico, insospettabili per un personaggio della pornografia. Pi\u00f9 che la sua collega Ilona Staller, Moana Pozzi port\u00f2 alla luce l'esistenza, precedentemente pressoch\u00e9 sotterranea, del vasto universo della pornografia e dei relativi consumatori.\nPubblic\u00f2 a proprie spese il libro \"La filosofia di Moana\" ( copie per un costo di sessanta milioni di lire), fondando una casa editrice diretta dal giornalista Brunetto Fantauzzi. Ne \"La filosofia di Moana\" raccontava di personaggi famosi con cui avrebbe avuto rapporti sessuali occasionali. Il libro fece scalpore, anche per alcuni commenti, e veri e propri voti sulle \"prestazioni\" degli occasionali \"partner\", fra i quali figurava anche un uomo politico inserito senza nome, ma riconoscibile per i notevoli indizi come Bettino Craxi, che Moana incontr\u00f2 quando questi non era ancora Presidente del Consiglio, ma comunque gi\u00e0 segretario del PSI.\nMolto nota \u00e8 anche la sua \"performance\" televisiva nel programma \"L'araba fenice\" (1988), nel quale faceva la critica di costume nuda o \"vestita\" solamente di un \"cellophane\" trasparente. Nell'estate 1992 condusse su Italia 1 in seconda serata il programma televisivo \"Magico David\" dedicato al mago David Copperfield. La popolarit\u00e0 di Moana fu tale che divenne anche protagonista di un cartone animato, realizzato dal cartoonist Mario Verger, che la vide coinvolta nella regia: il cartoon, intitolato \"Moanaland\", fu trasmesso a pi\u00f9 riprese da \"Blob\" e nelle puntate monografiche dedicate alla diva dell'hard. Sempre Verger, questa volta da solo, le dedic\u00f2 un altro film d'animazione \"I Remember Moana\", raccogliendo l'attenzione di Marco Giusti ed Enrico Ghezzi per \"Fuori Orario\"; l'opera vinse la Menzione Speciale all'Erotic Film Festival negli Stati Uniti. Nel 1993 solc\u00f2 le passerelle milanesi per la griffe di Chiara Boni. Il 16 febbraio 2014 nella trasmissione \"Lucignolo\", l'avvocato Michele Cianci, legale della famiglia di Nicolino Matera, ultimo impresario di Moana Pozzi, ha mostrato un estratto del film inedito \"L'ultima volta di Moana\", girato da Riccardo Schicchi quattro mesi prima della sua morte, dalla quale si nota palesemente la malattia dell'attrice.\nLa parentesi politica: il \"Partito dell'Amore\".\nPersonaggio discusso, non solo per il genere cinematografico grazie al quale divenne famosa (quello \"hardcore\"), ebbe anche una breve ma popolarissima esperienza in politica. Moana fu per quattro mesi al centro dell'attenzione dei media nelle elezioni politiche del 1992, le ultime della Prima Repubblica, che si svolgevano nel pieno dell'inchiesta detta Mani pulite o Tangentopoli. Moana con il Partito dell'Amore fu invitata al pari di altri a \"Tribuna elettorale\" e riusc\u00ec a farsi conoscere anche all'estero, raccogliendo quasi duecento articoli di stampa ed inoltre venne anche parodiata dalla comica Sabina Guzzanti nel programma televisivo satirico di Rai 3, \"Avanzi.\"\nQuando nel 1991 la collega Cicciolina usc\u00ec dal Partito dell'Amore, fondato da Riccardo Schicchi e Mauro Biuzzi, Moana rifond\u00f2 il partito a fine gennaio 1992, concedendo il suo volto per il nuovo simbolo. Le proposte di legge, dette Staller, per legalizzare le case d'appuntamento, migliorare l'educazione sessuale e la creazione di \"parchi dell'amore\", presentate con il Partito Radicale nel 1987 furono messe in secondo piano per un programma pi\u00f9 in linea con gli interessi di Moana: lotta alla corruzione politica e alla criminalit\u00e0 organizzata. Guid\u00f2 in prima fila il suo partito alle elezioni politiche del 1992 e alle elezioni comunali a Roma dell'anno successivo.\nIn questa seconda campagna elettorale abbandon\u00f2 del tutto la precedente linea scandalistica con la firma pubblica del documento di revoca delle cariche nel partito a Schicchi e alla Staller e con la promozione di Moana a segretario nazionale e di Mauro Biuzzi a vicesegretario e capolista per le successive elezioni amministrative del 1993. Non riusc\u00ec ad arrivare al ballottaggio: in un primo momento dichiar\u00f2 che, se si fosse verificata tale situazione, avrebbe supportato il candidato di Rifondazione Comunista Renato Nicolini, che per\u00f2 non riusc\u00ec ad arrivare al secondo turno e il Partito dell'Amore diede allora indicazione ai propri elettori di far confluire i voti su Francesco Rutelli.\nLa morte.\nMoana mor\u00ec all'H\u00f4tel-Dieu di Lione, dove era ricoverata da cinque mesi, il 15 settembre 1994. La sua morte, ufficialmente dovuta a un carcinoma epatocellulare, forse causato da epatite di tipo B o C, fu improvvisa, inattesa (aveva solo 33 anni) e diede origine a voci non confermate che affermavano che fosse dovuta all'AIDS, o che la stessa notizia del decesso fosse falsa. Tali voci si sono rincorse negli anni e sono state alimentate anche attraverso la pubblicazione di \"pamphlet.\" Dopo i funerali, Moana Pozzi \u00e8 stata cremata il 19 settembre presso il crematorio dell'VIII arrondissement di Lione e le ceneri sono state date alla famiglia, come risulta dai documenti diffusi da \"Chi l'ha visto?.\" La sua morte improvvisa e in realt\u00e0 mai ben spiegata ha dato il via a diverse ipotesi, alcune delle quali confermate da persone molto vicine all'attrice.\nIl 19 settembre 1994 il vescovo di Napoli Michele Giordano parl\u00f2 di lei durante l'omelia per il miracolo di San Gennaro ricordando il suo riavvicinamento alla fede nei mesi prima della morte.\nLe indagini e le speculazioni sul decesso.\nNel 2004, anno del decimo anniversario della morte di Moana Pozzi, nuove voci sulla sua improvvisa scomparsa sono affiorate. La Procura della Repubblica di Roma apr\u00ec un'indagine per stabilire se Moana fosse ancora in vita. Il 18 settembre 2005, invitato in un programma di Enrico Vaime, Mauro Biuzzi (gi\u00e0 esecutore testamentario di Moana), mostr\u00f2 per la prima volta il certificato anagrafico italiano, riportante come data della morte di Moana il 15 settembre 1994. Nel dicembre 2005, nel corso del programma televisivo \"Chi l'ha visto?\", fu mostrato per la prima volta il certificato di morte dell'ospedale di Lione. La famiglia ha confermato la circostanza in diverse interviste ed \u00e8 stata mostrata anche una lapide senza nome nella tomba di famiglia Pozzi a Lerma.\nNel 2005 la famiglia, tramite il fratello Simone, annunci\u00f2 la pubblicazione di un libro dedicato alla biografia dell'attrice, dal titolo \"Moana, tutta la verit\u00e0\". Nel febbraio del 2006, nel corso dell'intervista rilasciata al programma televisivo \"Chi l'ha visto?\", colui che si credeva essere il fratello minore di Moana, Simone Pozzi, dichiar\u00f2 di esserne in realt\u00e0 il figlio, anche se resta ancora un mistero la paternit\u00e0. Simone dichiar\u00f2 di non avere intenzione di cercare il padre che non si era mai preoccupato n\u00e9 di lui n\u00e9 della madre. Mauro Biuzzi ha scritto una postfazione al libro di Simone ed \u00e8 intervenuto pi\u00f9 volte sul caso.\nNell'aprile 2007 Antonio Di Ciesco, marito dell'attrice, dichiar\u00f2 in un'intervista al quotidiano Il Messaggero di aver aiutato Moana a morire, praticandole l'eutanasia quando il tumore al fegato era ormai in una fase avanzata. Rifiutando l'idea di una lunga agonia, Moana aveva preso accordi con il marito e nel settembre 1994, quando ormai non c'era pi\u00f9 nulla da fare, questi fece entrare delle bollicine d'aria nel tubo della flebo. A met\u00e0 mese la Procura della Repubblica di Roma, su istanza del produttore Riccardo Schicchi, apr\u00ec un'inchiesta iscrivendo Di Ciesco nel registro degli indagati. Mauro Biuzzi ha smentito le affermazioni di Di Ciesco.\nIl 22 giugno 2007 and\u00f2 in onda una puntata dedicata a Moana Pozzi del programma televisivo \"Enigma\" condotto da Corrado Augias. In tale puntata Mauro Biuzzi, responsabile dell'associazione da lui fondata insieme alla famiglia per tutelare l'immagine dell'attrice, mostr\u00f2 i risultati del test dell'HIV cui si sottopose Moana nel 1992 e che era risultato negativo.\nAssociazione Moana Pozzi.\nA cinque anni dalla morte di Moana, il 7 giugno 1999, Mauro Biuzzi e la madre, Giovannina Alloisio, costituirono l'Associazione Moana Pozzi. Il sito Internet dell'associazione, aperto nel 2004 dopo cinque anni di preparazione, \u00e8 un \"museo online\" dedicato all'attrice e il maggiore archivio gratuito esistente di immagini, informazioni e documenti originali su tutte le attivit\u00e0 di Moana. Biuzzi, quale Presidente dell'AMP, ha svolto numerosi interventi nei media italiani e stranieri, come anche alcune azioni legali a tutela dell'immagine di Moana. L'associazione ha anche istituito il premio annuale \"Miss Moana\"."}
{"id": "647320", "revid": "17654", "url": "https://it.wikipedia.org/wiki?curid=647320", "title": "Concerto per pianoforte n. 20 (Mozart)", "text": ""}
{"id": "647322", "revid": "17654", "url": "https://it.wikipedia.org/wiki?curid=647322", "title": "Concerto per pianoforte n. 21 (Mozart)", "text": ""}
{"id": "647323", "revid": "17654", "url": "https://it.wikipedia.org/wiki?curid=647323", "title": "Concerto per pianoforte n. 22 (Mozart)", "text": ""}
{"id": "647324", "revid": "287204", "url": "https://it.wikipedia.org/wiki?curid=647324", "title": "Darkrai", "text": ""}
{"id": "647325", "revid": "17654", "url": "https://it.wikipedia.org/wiki?curid=647325", "title": "Concerto per pianoforte n. 23 (Mozart)", "text": ""}
{"id": "647328", "revid": "1013865", "url": "https://it.wikipedia.org/wiki?curid=647328", "title": "Ogoou\u00e9-Ivindo", "text": "La provincia di Ogoou\u00e9-Ivindo \u00e8 una delle 9 province del Gabon. \nSituata nella parte nord-occidentale del paese confina a nord-est e ad est con la Repubblica del Congo, a sud-est con la provincia di Haut-Ogoou\u00e9, a sud-ovest con quella di Ogoou\u00e9-Lolo, a ovest con quella di Moyen-Ogoou\u00e9 e a nord-ovest con quella di Woleu-Ntem."}
{"id": "647329", "revid": "1516566", "url": "https://it.wikipedia.org/wiki?curid=647329", "title": "Pozzo (araldica)", "text": "In araldica il pozzo \u00e8 simbolo di \"verit\u00e0\" e di \"sapienza\", come nell'espressione popolare \"un pozzo di scienza\"."}
{"id": "647330", "revid": "17654", "url": "https://it.wikipedia.org/wiki?curid=647330", "title": "Concerto per pianoforte n. 24 (Mozart)", "text": ""}
{"id": "647331", "revid": "17654", "url": "https://it.wikipedia.org/wiki?curid=647331", "title": "Concerto per pianoforte n. 25 (Mozart)", "text": ""}
{"id": "647332", "revid": "17654", "url": "https://it.wikipedia.org/wiki?curid=647332", "title": "Concerto per pianoforte n. 26 (Mozart)", "text": ""}
{"id": "647333", "revid": "17654", "url": "https://it.wikipedia.org/wiki?curid=647333", "title": "Concerto per pianoforte n. 27 (Mozart)", "text": ""}
{"id": "647335", "revid": "125896863", "url": "https://it.wikipedia.org/wiki?curid=647335", "title": "Cronache di poveri amanti (romanzo)", "text": "Cronache di poveri amanti \u00e8 un romanzo scritto da Vasco Pratolini e pubblicato da Vallecchi nel 1946.\nIl romanzo era stato progettato gi\u00e0 nel 1936 ma, a causa delle condizioni politiche che erano nel frattempo mutate, sar\u00e0 pubblicato nel 1947.\nAmbientazione.\nLa vicenda \u00e8 ambientata a Firenze tra il 1925 e il 1926 e i protagonisti del romanzo sono gli abitanti, in gran parte proletari e sottoproletari, di via del Corno che si trova tra il Palazzo Vecchio e Santa Croce, la stessa via in cui l'autore aveva trascorso alcuni anni della sua giovinezza. Attraverso la memoria il narratore diventa parte integrante delle storie che racconta e diretto testimone. Il romanzo corale descrive da una parte la vita, gli amori e le vicissitudini di una piccola comunit\u00e0 molto legata dall'abitare nella stessa via, dall'altra lo sconvolgimento che l'affermarsi del fascismo porta nella vita dei cosiddetti \"cornacchiai\" (gli abitanti di via del \"Corno\" che spesso sparlano come \"cornacchie\"). Nel piccolo cosmo della via sono cos\u00ec rappresentate le tante facce della realt\u00e0 fiorentina quotidiana ma anche italiana. Le vicende private dei personaggi, che si intrecciano con gli eventi drammatici che segnarono gli anni 1925-1927 della storia d'Italia, vengono raccontate attraverso una \"cronaca\" che utilizza una precisa scelta atemporale, quella dell'uso del presente storico che avvolge la vicenda con un senso di eternit\u00e0 e nello stesso tempo di continuit\u00e0.\nContenuti.\nIl testo \u00e8 diviso in tre parti. La prima parte, che ha una ripartizione in nove capitoli, presenta i vari personaggi, la seconda, divisa in sei ripartizioni, contiene la trasformazione dei personaggi con la rottura degli equilibri e la terza, divisa in dieci, compie il ritorno all'antica armonia del mondo popolare.\nAd incarnare il potere in via del Corno \u00e8 la \"Signora\", una ex \"ma\u00eetresse\", dapprima temuto personaggio della via, in seguito detentrice degli immobili e alla fine, colta dalla follia, esposta al pubblico ludibrio della folla. Nel romanzo, accanto alla politica, l'amore ha un ruolo fondamentale, da quello sensuale di Nesi e Aurora a quello pi\u00f9 puro di Mario e Milena che finiranno per riconoscersi l'uno nell'altra.\nIl romanzo termina con l'incontro tra Musetta e il giovane Renzo da poco arrivato ad abitare nella via. L'incontro dei due giovani \u00e8 il preludio ad un'altra storia simile a quelle gi\u00e0 narrate che chiuderanno circolarmente la struttura del romanzo. Renzo \u00e8 lo stesso Pratolini ragazzo che si era trasferito in quella via fiorentina e aveva appreso le storie dagli altri abitanti.\nAdattamento cinematografico.\nNel 1954 il regista Carlo Lizzani ha diretto un film omonimo ispirato al romanzo che ha visto come interpreti Marcello Mastroianni, Antonella Lualdi, Cosetta Greco. Il film, malgrado i problemi di censura, ha vinto il premio speciale della giuria al Festival di Cannes 1954"}
{"id": "647337", "revid": "17654", "url": "https://it.wikipedia.org/wiki?curid=647337", "title": "Concerto dell'Incoronazione", "text": ""}
{"id": "647341", "revid": "1782831", "url": "https://it.wikipedia.org/wiki?curid=647341", "title": "Safir", "text": "Sir Safir \u00e8 un personaggio del ciclo arturiano. \u00c8 figlio del re saraceno Esclabor di Babilonia e fratello minore di Sir Palamede e Sir Segwaride. Sia lui che i suoi fratelli sono cavalieri della Tavola Rotonda di re Art\u00f9. Compare nel \"Tristano in prosa\" e in \"Le Morte d'Arthur\", in cui \u00e8 descritto come coraggioso e leale, che, inizialmente pagano, si converte al cristianesimo prima del fratello maggiore Palamede. Il suo nome compare nella Tavola Rotonda di Winchester.\nSafir vive diverse avventure, solitamente assieme a suo fratello Palamede. In una affronta sotto mentite spoglie un cavaliere e gli sottrae la dama; Sir Palamede allora interviene in difesa dell'onore della donna e lo sfida a duello; i due cavalieri si battono per un'ora, senza per\u00f2 rendersi conto di trovarsi di fronte al proprio fratello, finch\u00e9, rendendosi conto di essere pari quanto a forza, rivelano i propri nomi; Safir allora, sconvolto di aver quasi ucciso il fratello, gli domanda perdono e restituisce la dama rapita al suo cavaliere.\nQuando Sir Lancillotto \u00e8 bandito da Camelot a causa della sua relazione con la regina Ginevra, Palamede e Safir si schierano dalla sua parte e lo seguono in Francia, dove il primo diventa duca di Provenza e il secondo duca di Landok. Sir Segwaride, loro fratello, invece si era opposto a Lancillotto, quando questi aveva liberato Ginevra dal rogo, ed era rimasto ucciso."}
{"id": "647342", "revid": "486946", "url": "https://it.wikipedia.org/wiki?curid=647342", "title": "Concerto per violino n. 1 (Mozart)", "text": ""}
{"id": "647343", "revid": "486946", "url": "https://it.wikipedia.org/wiki?curid=647343", "title": "Concerto per violino n. 3 (Mozart)", "text": ""}
{"id": "647345", "revid": "1745361", "url": "https://it.wikipedia.org/wiki?curid=647345", "title": "Ywain", "text": ""}
{"id": "647346", "revid": "17654", "url": "https://it.wikipedia.org/wiki?curid=647346", "title": "Concerto per violino n. 5 (Mozart)", "text": ""}
{"id": "647348", "revid": "1745361", "url": "https://it.wikipedia.org/wiki?curid=647348", "title": "Uriens", "text": ""}
{"id": "647349", "revid": "77358", "url": "https://it.wikipedia.org/wiki?curid=647349", "title": "HC Val Pusteria", "text": ""}
{"id": "647350", "revid": "1013865", "url": "https://it.wikipedia.org/wiki?curid=647350", "title": "Ogoou\u00e9-Lolo", "text": "La provincia di Ogoou\u00e9-Lolo \u00e8 una delle 9 province del Gabon. \nSituata nella parte centro-orientale del paese confina a nord con la provincia di Ogoou\u00e9-Ivindo, a est con quella di Haut-Ogoou\u00e9, a sud con la Repubblica del Congo e a ovest con la provincia di Ngouni\u00e9."}
{"id": "647352", "revid": "339392", "url": "https://it.wikipedia.org/wiki?curid=647352", "title": "Concerto per violino n. 7 (Mozart)", "text": ""}
{"id": "647355", "revid": "1442080", "url": "https://it.wikipedia.org/wiki?curid=647355", "title": "Irene Ferri", "text": "Biografia.\nNel 1993 inizia a lavorare come conduttrice televisiva nel programma \"A tutto Disney\"; tra il 1994 e il 1996 studia recitazione presso il Centro sperimentale di cinematografia. Debutta come attrice nel cortometraggio \"Assunta\" (1995), regia di Eros Puglielli; in seguito, oltre a lavorare per il cinema, recita anche in varie fiction tv, tra cui: \"La strada segreta\", film televisivo del 1998, diretto da Claudio Sestrieri, le serie tv \"Questa casa non \u00e8 un albergo\" (2000), in onda su Rete 4, \"Le ragioni del cuore\" (2002), \"Sospetti 2\" (2003), entrambe in onda su Rai 1 e \"Grandi domani\" (2005), diretta da Vincenzo Terracciano e trasmessa da Italia 1.\nDopo aver, nel 1999, affiancato Mauro Serio nella conduzione del programma per ragazzi \"Solletico\", lavora solamente come attrice anche in teatro, dove debutta nel 2006 con \"Il Maestro e Marta\". Tra i suoi lavori per il grande schermo: \"Milonga\" (1999), regia di Emidio Greco, \"Giorni dispari\" (2000), diretto da Dominick Tambasco, e \"Fascisti su Marte\" (2006). Nel 2011 torna sul grande schermo con un piccolo ruolo nel film \"Il giorno in pi\u00f9\". Negli anni 2008-2010-2011 ha interpretato il personaggio di \"Rosa Salerno\" nella fortunata serie di Rai 1, \"Tutti pazzi per amore\"."}
{"id": "647358", "revid": "16758", "url": "https://it.wikipedia.org/wiki?curid=647358", "title": "SV Kaltern-Caldaro", "text": ""}
{"id": "647359", "revid": "16758", "url": "https://it.wikipedia.org/wiki?curid=647359", "title": "S.V. Caldaro", "text": ""}
{"id": "647360", "revid": "16758", "url": "https://it.wikipedia.org/wiki?curid=647360", "title": "SV Caldaro", "text": ""}
{"id": "647367", "revid": "17654", "url": "https://it.wikipedia.org/wiki?curid=647367", "title": "Concerto per pianoforte n. 3 (Rachmaninov)", "text": ""}
{"id": "647368", "revid": "1745361", "url": "https://it.wikipedia.org/wiki?curid=647368", "title": "Segwaride", "text": "Nel ciclo arturiano, Segwaride \u00e8 un cavaliere saraceno della Tavola Rotonda di re Art\u00f9, figlio di re Esclabor di Babilonia e fratello di Sir Palamede il Saraceno e di Sir Safir, anch'essi cavalieri della Tavola Rotonda. Il \"Tristano in prosa\" e \"Le Morte d'Arthur\" descrivono Segwaride come un uomo al servizio di re Marco di Cornovaglia. Sir Tristano, nipote di Marco, ebbe una breve relazione con la moglie di Segwaride e, da questi scoperto, lo fer\u00ec. I due cavalieri si rincontrarono in seguito sull'isola di Servage e, riconciliatisi, unirono le loro forze per superarne le insidie, e Segwaride venne poi nominato signore dell'isola. Quando, tempo dopo, la regina Ginevra venne condannata al rogo per adulterio, Sir Lancillotto accorse a salvarla, e Segwaride, trovatosi sulla sua strada, rimase ucciso. \nSembra che il personaggio di Segwaride sia frutto della fusione di due figure originariamente distinte, che poi le fonti confusero tra di loro. "}
{"id": "647370", "revid": "1305772", "url": "https://it.wikipedia.org/wiki?curid=647370", "title": "Ira", "text": ""}
{"id": "647371", "revid": "124586858", "url": "https://it.wikipedia.org/wiki?curid=647371", "title": "Benito Urgu", "text": "Biografia.\nPrimi anni.\nBenito nasce da madre e padre bosani, e fin da ragazzo si distingue per lo spirito goliardico e il particolare acuto senso dell'umorismo.\nNon ancora ventenne inizia a esibirsi come cantante con il gruppo Gatto Nero ENAL che, dopo qualche tempo, cambia nome assumendo quello de I nuraghi. Con loro inizia ad esibirsi nelle sale da ballo e nelle piazze della provincia proponendo, accanto ai migliori brani delle classifiche dell'epoca, alcuni brani di propria produzione quali \"Su twist 'e Giuannica\" (Il twist di Giovannina) e \"Cambale Twist\". Quest'ultima canzone raggiunger\u00e0 gli apici d'ascolto a livello nazionale quando la stessa Rai negli anni 60 la trasmetter\u00e0 sul primo canale. Benito Urgu e il gruppo de I Barrittas, in costume tradizionale sardo, si dimenano e cantano suscitando divertimento e grande euforia in coloro che li guardano. Queste canzoni dal sapore demenziale saranno i suoi primi cavalli di battaglia.\nLasciato il gruppo, inizia a lavorare come presentatore presso un circo sardo: il circo \"Armando\", dove apprende i tempi comici e perfeziona le proprie capacit\u00e0 di \"front man\", tanto che, riferendosi a questi anni, avr\u00e0 a dire: .\nAnni '60: I Barrittas.\nTerminato il servizio militare al 28\u00ba Reggimento \"Pavia\" di Pesaro, nel 1962, con Francesco Salis (chitarra), Antonio Albano (chitarra), Giuseppe Miscali (basso), Nello Cocco (batteria) e Guido Cocco (tastiere) forma i Visconti. Giuseppe Miscali, per motivi di studio, esce dal gruppo ed \u00e8 sostituito da Antonio Salis, fratello di Francesco. Si iscrive al premio \"Arpa d'argento\" della citt\u00e0 di Ozieri e vince.\nIl gruppo partecipa con il nuovo nome de I Barrittas (prendendo spunto dal soprannome di Benito che \u00e8 \"Berrita\", derivato dall'omonimo copricapo sardo) e presenta al concorso, insieme a \"Su Twist 'e Giuannica\" di qualche anno prima, il nuovo testo \"Whisky, birra e Johnny Cola\". Quest'ultimo, quadretto ironico sulla giovent\u00f9 oristanese dell'epoca, sar\u00e0 anche la sua prima incisione (1964) per la casa discografica Ariel di Gaetano Pulvirenti, dove lavora come direttore artistico Piero Ciampi. Nel 1965, Francesco Salis lascia il gruppo e rientra Giuseppe Miscali.\nInsieme a I Barrittas, cui nel frattempo si uniscono anche Antonello e Mariolino Paliano, in sostituzione dei Fratelli Cocco, l'eclettico oristanese inizia a raccogliere i primi discreti successi.\nInseriti nel genere beat, propongono cover in italiano di musica internazionale come \"Mi appartieni ancora\" (\"Go Now\" dei Moody Blues), \"Rhonda, aiuto\" (\"Help me Rhonda\" dei Beach Boys) e una versione di \"Sunshine of Your Love\" dei Cream (in italiano \"Ritorno da te\"), brani country-western come \"Arizona\" o \"Gennargentu\" o dal sapore pi\u00f9 sentimentale come \"Filo di seta\". Con questo repertorio si esibiscono, oltre che in tutta la Sardegna, nei pi\u00f9 importanti locali di molte citt\u00e0 italiane.\nNel 1966 col loro quarto album si inseriscono con successo nel fenomeno delle messe beat, nato dal desiderio giovanile di poter pregare cantando e suonando con stili e strumenti moderni. Il lavoro si chiama, appunto, \"La messa dei giovani\" (i brani composti dal maestro Marcello Giombini) e viene eseguita in prima assoluta nella cappella Borromini a Roma alla presenza di un foltissimo pubblico, dei mass media, compresa una troupe televisiva della Rai. \nDopo quest'affermazione si esibiscono prevalentemente in citt\u00e0 del nord Italia, pubblicando alcune altre \"cover\" come \"Al ristorante\" (\"Sea of Joy\" dei Blind Faith), dopodich\u00e9 si sciolgono nei primi anni settanta.\nDalle loro ceneri nascono i Salis &amp; Salis, che si inseriscono nel progressive-folk italiano.\nAnni '70.\nIl successo che gli confer\u00ec la notoriet\u00e0 assoluta \u00e8 il singolo 45 giri \"Sexy Fonni\" del 1977, parodia del celeberrimo \"Je t'aime... moi non plus\" di Serge Gainsbourg e Jane Birkin. Il componimento recitato e non cantato tratta di un incontro romantico tra un sardo e un'appassionata turista francese, contornato da fraintendimenti linguistici e i gridolini della ragazza. Fanno seguito i \"Mon cheri Fonni\" del 1978 e \"Filodiffusione\" del 1979.\n\"Sexy Fonni\" fu tra i maggiori successi del 1977, raggiungendo l'ottavo posto della classifica di vendite della settimana del 5 novembre, il nono posto nella settimana del 9 dicembre, attestandosi al quarantesimo posto della classifica nazionale annuale. Rimane famoso lo scontro in una trasmissione radiofonica tra Urgu ed Adele Faccio, all'epoca leader del Partito Radicale e del movimento femminista italiano. La Rai non esit\u00f2 ad inserirlo in una rubrica umoristica del \"TG2\" \"Omnibus\", dove una stampa di un soldato del Regno di Sardegna muove le labbra duettando con delle caste foto di nudo femminile a colori falsati.\nNegli ultimi anni del decennio, insieme a una nuova formazione musicale da lui creata, \"I Porsei\", e con la collaborazione di Antonello Martinez, d\u00e0 vita ad uno spettacolo comico-musicale, il primo variet\u00e0 itinerante nell'isola. Sempre con Antonello Martinez, fino al 1984 porta in scena lo spettacolo \"Marianna e il marocchino\".\nAnni '80.\nNei primi anni ottanta scrive musiche e testi per \"Su Mummuttone\", insieme ai Salis &amp; Salis, Antonio Lotta [Janas], Antonio Sardu, e Marina Faggioli. Si tratta di un musical in lingua sarda, prima opera nel suo genere.\nInizia quindi a collaborare con Filippo Martinez e poi con e Alessandro Fois Fra il 1984 e il 1992 mette in scena una serie di spettacoli di grande successo: \"Visitors\", \"Polvere di stelle\", \"La Prefica\", \"Un giorno in pretura\" (che vede l'esordio di Pier Francesco Loche), \"Chi l'ha visto\", \"Ciccitta \u00e8 facendo salciccia\", \"Tuttourgu\", \"Latte e cozze\", \"Bugie\", \"Tonteddu\". Ogni spettacolo viene inciso su musicassetta e immesso sul mercato, ottenendo un'ottima accoglienza da parte del pubblico, tanto che \"Visitors\" , relativamente alla Sardegna.\nIn questi lavori vengono messe in risalto le sue doti di caratterista e sono portati in scena espressioni, modi di dire, strutture grammaticali e modalit\u00e0 di pronuncia al confine fra sardo e italiano regionale, ripescati dal linguaggio comune e assemblati in maniera esilarante.\nNel 1988 \"Gambale twist\" \u00e8 menzionato nel romanzo \"L'oro di Fraus\" di Giulio Angioni. Urgu interpreta inoltre lo spot della Mobil Clam, con la regia di Filippo Martinez, vincendo il premio nazionale della pubblicit\u00e0.\nTra il 1982 e il 1985 lo accompagna nelle piazze il gruppo Il Monello, con grande successo confermato dal pubblico. Il gruppo era composto da: Antonio Novello e Marcello Demontis alle chitarre, Piergiorgio Sarais alla batteria, Tore Sarai al basso, Antonello Langiu e Luciano Oppo alle tastiere e Dino Salis al mixer.\nAnni '90.\nNel 1990 Urgu viene chiamato da Piero Chiambretti a collaborare al fortunato programma televisivo \"Prove tecniche di trasmissione\", in onda su Rai 3.\nL'anno seguente partecipa a \"Piacere Raiuno\", condotto da Toto Cutugno, e alla trasmissione di Rai Tre \"La Piscina\" con Alba Parietti. Nel medesimo anno viene scelto dalla regista Anna di Francisca per recitare nella serie TV, prodotta dalla Rai e girata a Cagliari, \"Casanostra\", su musiche di Alessandro Fois. La \"fiction\" partecipa ed \u00e8 selezionata in vari festival e premi (Umbria Fiction, Prix Europa 92, Premio Italia 93, etc). \u00c8 poi Autore e Interprete, della commedia musicale \"Boghes de domo\", prodotta e trasmessa dalla Rai sulla terza rete.\nNel 1992 viene ancora chiamato a recitare in \"Felice\", una \"sit-com\" ambientata in un condominio romano, ancora una volta con colonna sonora di Alessandro Fois.\nNel 1997 lavora al fianco di Piero Chiambretti a \"L'inviato speciale\", in onda su Rai uno e a \"Carosello\", con Ambra Angiolini, su Rai 2.\nAnni 2000.\nNel 2001 lavora con Giorgio Panariello a \"Torno Sabato\", fortunata trasmissione del sabato sera di Rai Uno. Si parl\u00f2 di un vecchio debito. Urgu era una vecchia conoscenza di Panariello, perch\u00e9 quando Panariello era sconosciuto al grande pubblico e lavorava presso i villaggi turistici, era solito emulare i personaggi creati dal cabarettista sardo che venivano talvolta toscanizzati, e utilizzare le sue stesse battute. Una delle battute di Urgu, coniata diversi decenni fa, \"l'occasione fa l'uomo ragno\", \u00e8 stata di recente usata da Panariello con Vanessa Incontrada nello spot pubblicitario della Wind. Lo stesso Panariello lo ha confermato durante una trasmissione, raccontando che quando faceva il militare a Iglesias e andava a vedere gli spettacoli di Benito Urgu rimaneva molto affascinato dal personaggio e quando riusc\u00ec a conoscerlo di persona lo stesso Urgu gli consigli\u00f2 di prendere spunto dai personaggi reali della sua regione, la Toscana, cos\u00ec come lui faceva con i personaggi sardi. I due comici sono cos\u00ec rimasti molto amici e spesso Urgu partecipa con le sue tipiche incursioni agli spettacoli che Panariello porta in giro per l'Italia.\nNel 2004 e 2005 \u00e8 al fianco, ancora una volta, di Piero Chiambretti in \"Markette - Tutto fa brodo in TV\" e \"Markette doppio brodo\", in onda su LA7. E con il variet\u00e0 \"Mattag\u00e0\", in scena durante il periodo estivo.\nNel 2006 lavora con Nino Frassica, prima nel variet\u00e0 \"Suonare Stella\" in onda su Rai 2, e poi a \"Colorado Caf\u00e8\", in onda su Italia 1. A marzo \u00e8 in scena la prima del nuovo spettacolo teatrale \"Gnogno.\"\nNel 2008, ancora con Frassica, partecipa al programma di Carlo Conti \"I migliori anni\" in onda su Rai Uno in cui interpreta la parte dell'\"ospite internazionale\". \nIl tormentone che lo vede coinvolto \u00e8 quello in cui Frassica gli chiede: \"sei sardo sardo?\" e Urgu risponde: \"Sardissimo!\", e poi: \"Dimostramelo!\", e Urgu si mette a cantare \"Gambale twist\".\nNel 2009 \u00e8 confermato per il secondo anno consecutivo nei \"I migliori anni\", stavolta facendo incursioni non annunciate.\nAnni 2010.\nNel 2010 ritorna per la terza volta a \"I migliori anni\", interpretando un concorrente del reality show \"Disfactor\"; con lui ci sono Francesco Scali, nella parte del cantautore Gianfranco Padda, Nino Frassica nel ruolo del giudice ed il comico-ballerino Luigi Igiul.\nNel 2012 torna sul piccolo schermo, portando i suoi personaggi comici all'interno della trasmissione dell'emittente sarda Videolina.\n Benito Urgu ha lavorato anche a Radio Rai (Sardegna) col regista Filippo Martinez e con lo scrittore Giulio Angioni. Sempre nel 2012, sul grande schermo, \u00e8 nel film di Alessandro Capone \"E io non pago - L'Italia dei furbetti\" e l'anno successivo ne \"L'arbitro\", per la regia di Paolo Zucca.\nNel 2016 partecipa al primo film di Pino &amp; gli anticorpi, \"Bianco di Babbudoiu\".\nNel 2019, il consiglio comunale di Marrubiu in provincia di Oristano dove lui vive da oltre vent'anni gli assegna il Marrubino d'oro. Lui in cambio compone una samba per il prossimo carnevale 2020.\nAnni 2020.\nNel 2019 e nel 2020 torna nel piccolo schermo con Jacopo Cullin, nella trasmissione \"Officine Lapola\", su Videolina. Nel 2021 compare nel film \"Mollo tutto e apro un chiringuito\" di Pietro Belfiore.\nDiscografia parziale.\nDiscografia con I Barrittas.\nAlbum in studio\nAlbum dal vivo\nRaccolte\nSingoli"}
{"id": "647373", "revid": "1782831", "url": "https://it.wikipedia.org/wiki?curid=647373", "title": "Esclabor", "text": "Esclabor, un signore saraceno di Babilonia, fu padre dei cavalieri della Tavola rotonda Palamede il Saraceno, sir Safir e Segwaride.\nMentre visitava Roma, salv\u00f2 la vita del suo imperatore e poi si rec\u00f2 a Logres, dove salv\u00f2 la vita di re Pellinore. Alla fine si ritir\u00f2 a vita privata a Camelot."}
{"id": "647374", "revid": "729019", "url": "https://it.wikipedia.org/wiki?curid=647374", "title": "Battaglia di Beroia", "text": "La battaglia di Beroia fu combattuta tra i Peceneghi e l'imperatore bizantino Giovanni II Comneno nell'agosto 1122 nell'attuale Bulgaria, presso la citt\u00e0 di Beroia (oggi Stara Zagora); provoc\u00f2 la scomparsa dei Peceneghi come popolo indipendente.\nAntefatto.\nNel 1091 i Peceneghi avevano invaso l'Impero bizantino ed erano stati sconfitti dal padre di Giovanni II Comneno, Alessio I Comneno nella battaglia di Levounion. Questa battaglia aveva significato l'estinzione quasi totale dei peceneghi che avevano partecipato alla spedizione; tuttavia un certo numero di peceneghi rimasti indietro furono attaccati nel 1094 dai cumani; i superstiti dalla battaglia fuggirono o, nella maggior parte dei casi, si stabilirono nei Balcani, senza integrarsi con gli abitanti del luogo.\nNel 1122 ci fu una nuova invasione dei peceneghi: dalle steppe russe avevano invaso l'Impero bizantino attraversando la frontiera sul Danubio. Secondo Michele Angold, \u00e8 possibile che questa invasione sia stata causata da Vladimir II di Kiev (1113-1125), Re di Kiev. L'Imperatore Giovanni II Comneno di Bisanzio (1118-1143) era fortemente determinato a fermare gli invasori, che rischiavano di fargli perdere il controllo della parte settentrionale dei Balcani, quindi trasfer\u00ec il suo esercito dalla frontiera dell'Asia Minore, (dove nel frattempo i bizantini stavano combattendo contro i turchi), in Europa e subito si mise in marcia per andare a combattere i peceneghi.\nLa battaglia.\nGiovanni riun\u00ec il suo esercito vicino a Costantinopoli e disse che bisognava arrivare nel modo pi\u00f9 veloce possibile al contatto coi peceneghi, per poi ingaggiare battaglia. Nel frattempo gli invasori avevano installato un accampamento vicino alla citt\u00e0 di Beroia in Bulgaria. Giovanni offr\u00ec loro un trattato di pace con condizioni favorevoli; si trattava per\u00f2 di un inganno, perch\u00e9 quando la risposta dei peceneghi non era ancora arrivata, Giovanni dette l'ordine di attaccare il loro accampamento. Nonostante i peceneghi fossero stati colti di sorpresa, opposero una strenua resistenza, e nessuno dei due eserciti riusciva ad avere la meglio sull'altro. L'imperatore bizantino ordin\u00f2 allora alla sua guardia variaga di entrare in battaglia. L'intervento dei Variaghi fu decisivo, perch\u00e9 riuscirono ad accerchiare l'esercito nemico, causandone la disfatta. La vittoria bizantina era completa, i superstiti dell'esercito dei peceneghi furono arruolati nell'esercito bizantino.\nConseguenze.\nLa vittoria bizantina a Beroia decret\u00f2 la fine del problema dell'invasione dei peceneghi. Per un certo periodo, i peceneghi rimasti si raggrupparono in Ungheria, ma erano solo una minoranza e ben presto si unirono alla gente del luogo, e il popolo dei peceneghi scomparve. Per i bizantini, tuttavia, la vittoria non condusse immediatamente alla pace nei loro domini nei Balcani: dal 1128 al 1130, l'Impero sub\u00ec diversi attacchi degli ungheresi, che si conclusero solo dopo che l'Ungheria cadde in una guerra civile. Tuttavia, la battaglia viene contrassegnata come continuazione del ripristino dei Comneni dell'Impero bizantino; queste vittorie sui peceneghi e poi sugli ungheresi permisero ai bizantini di stabilizzare la loro frontiera sul Danubio, permettendo all'imperatore Giovanni II Comneno di concentrare i propri sforzi nella lotta contro i turchi selgiuchidi nell'Asia Minore."}
{"id": "647375", "revid": "49022", "url": "https://it.wikipedia.org/wiki?curid=647375", "title": "Sir Safir", "text": ""}
{"id": "647377", "revid": "123024522", "url": "https://it.wikipedia.org/wiki?curid=647377", "title": "Collegio del Mondo Unito dell'Adriatico", "text": "Il Collegio del Mondo Unito dell'Adriatico O.N.L.U.S. (in inglese UWC Adriatic o UWCAD) \u00e8 una scuola indipendente, facente parte dei Collegi del Mondo Unito (UWC - United World Colleges), un movimento internazionale che riunisce studenti con lo scopo di promuovere la pace e la cooperazione internazionale. La scuola \u00e8 frequentata da circa 200 studenti, di et\u00e0 compresa tra 16 e 19 anni. Il Collegio offre un programma di studio biennale finalizzato al conseguimento del Baccellierato Internazionale, un esame equipollente alla Maturit\u00e0 Italiana.\nLa scuola \u00e8 situata nel villaggio di Duino, comune di Duino-Aurisina, in provincia di Trieste, Friuli-Venezia Giulia. La scuola \u00e8 stata fondata nel 1982, con il contributo della Regione Autonoma del Friuli-Venezia Giulia e del Ministero degli Affari Esteri, che sono ancora i due maggiori sostenitori del Collegio dal punto di vista finanziario.\nI Collegi del Mondo Unito.\nI Collegi del Mondo Unito (UWC) sono un'organizzazione internazionale fondata durante la Guerra fredda, che mira a promuovere il dialogo tra culture diverse attraverso l'educazione e l'interazione tra ragazzi di diverse culture, che vivono e studiano insieme. Il movimento comprende: i 18 Collegi del Mondo Unito situati in Canada, Stati Uniti, India, Italia, Norvegia, Singapore, eSwatini, Hong Kong, Regno Unito, Costa Rica, Bosnia Erzegovina, Germania, Olanda (Collegio aperto nel 2010), Armenia (2014), Cina (2015), Thailandia (2016) e Giappone (2017), Tanzania; un ufficio di UWC International a Londra; Commissioni Nazionali in pi\u00f9 di 155 paesi; un network di pi\u00f9 di 60.000 ex alunni provenienti da pi\u00f9 di 180 paesi.\nProgramma di studio.\nIl Collegio del Mondo Unito dell'Adriatico, in accordo con gli ideali del fondatore del Movimento dei Collegi del Mondo Unito, l'educatore tedesco Kurt Hahn, adotta un approccio olistico all'educazione. Il Collegio offre il Baccellierato Internazionale (IB). La lingua d'insegnamento al Collegio \u00e8 l'Inglese.\nCuriosit\u00e0.\nIl Collegio del Mondo Unito dell'Adriatico \u00e8 il primo Collegio del Mondo Unito ad essere stato aperto in un paese non di madre lingua inglese.\nUna delle attuali residenze del Collegio \u00e8 stata per anni l'hotel Ples di Duino ed \u00e8 generalmente considerata essere il luogo in cui Ludwig Boltzmann si suicid\u00f2 nel 1906; nel 2014 \u00e8 stata apposta sull'edificio una targa commemorativa che ricorda il celebre fisico. L'ultimo piano della residenza \u00e8 ancora chiuso e si ritiene essere infestato dal fantasma dell'illustre personaggio. Gli studenti sono soliti svolgere l'esame IB di Fisica all'interno dell'edificio.\nNel 1996 \u00e8 stato conferito al Collegio del Mondo Unito dell'Adriatico il premio San Giusto d'Oro dai cronisti del Friuli Venezia Giulia.\nOgni anno tre borse di studio erogate dalla Fondazione Giovanni Agnelli vengono assegnate ai tre studenti italiani pi\u00f9 meritevoli, consentendo loro di frequentare uno dei 17 college sparsi nel mondo. Le borse di studio sono legate alla memoria di Edoardo Agnelli , cugino del Presidente della Fondazione John Elkann ed ex allievo del collegio del Galles (UWC Atlantic), mancato prematuramente nel 2013."}
{"id": "647388", "revid": "49022", "url": "https://it.wikipedia.org/wiki?curid=647388", "title": "Segwarides", "text": ""}
{"id": "647390", "revid": "47767", "url": "https://it.wikipedia.org/wiki?curid=647390", "title": "Iseult", "text": ""}
{"id": "647392", "revid": "6066", "url": "https://it.wikipedia.org/wiki?curid=647392", "title": "Ventesimo secolo", "text": ""}
{"id": "647394", "revid": "287204", "url": "https://it.wikipedia.org/wiki?curid=647394", "title": "Astracantha nebrodensis", "text": "Lastragalo dei Nebrodi (\"Astracantha nebrodensis\" ) \u00e8 una pianta appartenente alla famiglia delle Fabaceae, endemica della Sicilia.\nMorfologia.\n\u00c8 un arbusto spinescente di portamento emisferico alto 50\u201370\u00a0cm.\nDistribuzione e habitat.\nEndemismo siculo (Madonie e Nebrodi)."}
{"id": "647395", "revid": "1013865", "url": "https://it.wikipedia.org/wiki?curid=647395", "title": "Provincia di Ogoou\u00e9-Maritime", "text": "La provincia di Ogoou\u00e9-Maritime \u00e8 una delle 9 province del Gabon. \nLa provincia \u00e8 situata nella parte occidentale del paese e confina a nord con la provincia di Estuaire, a nord-est con la provincia di Moyen-Ogoou\u00e9, a sud-est con la provincia di Ngouni\u00e9, a sud con quella di Nyanga e a ovest si affaccia sull'Oceano Atlantico. "}
{"id": "647399", "revid": "1013865", "url": "https://it.wikipedia.org/wiki?curid=647399", "title": "Woleu-Ntem", "text": "La provincia di Woleu-Ntem \u00e8 una delle 9 province del Gabon. \nSituata nella parte settentrionale del paese confina a nord con il Camerun, a nord-est con la Repubblica del Congo, a sud-est con la provincia di Ogoou\u00e9-Ivindo, a sud con quella di Moyen-Ogoou\u00e9, a sud-ovest con quella di Estuaire e a nord-ovest con la Guinea Equatoriale."}
{"id": "647405", "revid": "7077", "url": "https://it.wikipedia.org/wiki?curid=647405", "title": "Felix Beato", "text": ""}
{"id": "647406", "revid": "73843", "url": "https://it.wikipedia.org/wiki?curid=647406", "title": "Gaetano Monti", "text": "Biografia.\nLa sua prima apparizione in pubblico avvenne nel 1758, quando egli aveva solo otto anni, quando cant\u00f2 in una piccola parte (di Stellante) durante una rappresentazione dell'opera \"Il curioso del suo proprio danno\" di Niccol\u00f2 Piccinni. Debutt\u00f2 come operista nel 1775 a Modena con il dramma \"L'Adriano in Siria\" e nell'anno seguente fu nominato \"organista straordinatorio\" della Cappella del Tesoro del Duomo di Napoli (posizione che mantenne fino al 1788). Nel 1776 divent\u00f2 inoltre impresario presso il prestigioso teatro San Carlo. Si dedic\u00f2 quindi alla composizione d'opere buffe, le quali furono rappresentate nei teatri romani, veneziani e napoletani. Le sue opere pi\u00f9 popolari furono \"Le donne vendicate\" e \"Lo studente\".\nTempo addietro si pensava che egli fosse fratello del poeta Vincenzo Monti.\nOpere.\n\"L'anno e la citt\u00e0 si riferiscono alla prima rappresentazione.\""}
{"id": "647407", "revid": "3763", "url": "https://it.wikipedia.org/wiki?curid=647407", "title": "Art Ross Memorial Trophy", "text": ""}
{"id": "647410", "revid": "34928", "url": "https://it.wikipedia.org/wiki?curid=647410", "title": "Induista", "text": ""}
{"id": "647413", "revid": "729019", "url": "https://it.wikipedia.org/wiki?curid=647413", "title": "Guerra d'indipendenza greca", "text": "La guerra d'indipendenza greca, o della Grecia, fu il conflitto combattuto tra il 1821 ed il 1830 dai popoli della Grecia per affrancarsi dall'Impero ottomano.\nPremesse generali ed ideologiche.\nL'occupazione della Grecia da parte degli Ottomani ebbe inizio nel 1453, con la caduta di Costantinopoli in mano al sultano Mehmet II. Atene, la capitale culturale dell'antica Grecia, cadr\u00e0 nel 1456, mentre gli ultimi baluardi bizantini, il despotato della Morea nel Peloponneso e Trebisonda con l'omonimo impero nel Ponto cadranno in mano ottomana rispettivamente nel 1460 e nel 1461.\nIl regime ottomano ispir\u00f2 diversi moti rivoluzionari miranti al recupero dell'indipendenza, tutti per\u00f2 soffocati nel sangue. Molti uomini dovettero lasciare le loro terre e rifugiarsi sulle montagne. Queste persone venivano chiamate clefti (\"Kleftes\"=banditi), letteralmente \"ladri\" (dal greco \u03ba\u03bb\u03ad\u03b2\u03c9, \"rubare\"), ma per il popolo questa parola prese il significato di \"partigiani\". Essi agivano con la tecnica della guerriglia, compiendo azioni rapide e turbando il dominio ottomano.\nPer contrastare questi partigiani l'impero ottomano decise di riconoscere in maniera semiufficiale gruppi armati di rumeni chiamati \"Armatoli\". Anche se ingaggiati per combatterli, gli \"Armatol\u00ec\" finirono per collaborare con i \"Kleftes\", tant'\u00e8 che, all'epoca dello scoppio della guerra d'indipendenza, le due figure avevano ormai perduto i tratti distintivi per diventare sinonime.\nEccezione fatta per una sola importante rivolta, quella della Morea nel 1718, la sovranit\u00e0 turca rimase praticamente incontrastata per la maggior parte del XVIII secolo.\nUna seconda rivolta che preannunci\u00f2 lo scoppio della guerra d'indipendenza fu quella del Peloponneso fomentata dai russi (Rivolta Orlov), avvenuta nel 1770.\nIl nuovo illuminismo greco.\nL'embrione del movimento patriottico prese vita non tanto in Grecia, quanto piuttosto negli ambienti dell'emigrazione greca in Europa. Nel 1814 fu fondata ad Odessa la \"Filik\u00ed Eter\u00eda\", una organizzazione segreta a carattere cospirativo presieduta da Alexandros Ypsilanti. All'organizzazione venne dato un impianto capillare ed allo stesso tempo si assicur\u00f2 l'alleanza di Al\u00ec Pasci\u00e0, ex collaboratore del sultano turco.\nDue giovani italiani di Novara caddero gi\u00e0 il 23 aprile 1819 per l'indipendenza greca e furono seppelliti insieme ad altri caduti stranieri nel \"Tempio di Efesto\" dell'Agor\u00e0 di Atene (all'epoca ancora trasformata in chiesa di San Giorgio). Si tratta di Giuseppe Tosi di 16 anni e di Carlo Serassi di 18 anni.\nMolti cantavano\nI fatti dal 1821 al 1832.\nI primi combattimenti ebbero luogo nel 1821: l'insurrezione divamp\u00f2 in tutta la Grecia continentale, fomentata prima dall'arcivescovo di Patrasso, Germanos, poi anche grazie all'appoggio degli \"Armatol\u00ec\" e dei \"Kleftes\" guidati da Theodoros Kolokotronis. Contemporaneamente aveva luogo la secessione dell'Epiro guidata da Al\u00ec Pasci\u00e0 di Tepeleni. La repressione dei Turchi non tard\u00f2 ad arrivare: nel 1822 (anno in cui fu emanata una costituzione provvisoria greca) ripresero rapidamente il controllo dell'Epiro e tentarono di ristabilire il loro dominio con il terrore. I fatti pi\u00f9 sanguinosi ebbero luogo nell'isola di Chio, dove nell'aprile 1822 la popolazione venne pressoch\u00e9 interamente sterminata, ed a Costantinopoli, dove il patriarca venne impiccato (Massacro di Costantinopoli).\nQuesti fatti sollevarono un'ampia eco negli ambienti liberali di tutta Europa; molti illustri intellettuali, come l'inglese George Gordon Byron e gli italiani Santorre di Santarosa e Giuseppe Rosaroll, partirono per unirsi ai rivoluzionari che, guidati nel Peloponneso da Kolokotronis ed a Missolungi (conquistata nel 1822) da Markos Botsaris, mantenevano ancora alcune importanti sacche di resistenza.\nLa situazione si sblocc\u00f2 grazie all'intervento di truppe inviate dal pasci\u00e0 d'Egitto Mehmet Ali, grazie all'aiuto delle quali vennero riconquistate nel 1825 Navarino e anche Atene a giugno, mentre Missolungi, irriducibile roccaforte degli indipendentisti, fu messa sotto assedio nel 1826 e conquistata l'anno seguente anche se poi verr\u00e0 presto riconquistata grazie alla flotta britannica alla fine dell'anno. Atene invece verr\u00e0 riconquistata a settembre 1827 dai greci. Intanto la successione al trono di Nicola I e la rinnovata intenzione russa di adoperarsi per l'indipendenza greca (nella speranza di ottenere uno sbocco nel Mediterraneo, indebolire ulteriormente gli osmanici e attuare un controllo maggiore sui Balcani), mentre i rivoluzionari conducevano offensive nel nord con Georgios Karaiskakis (fautore anche della ripresa di Atene) e sul mare con i due navarchi Andreas Miaoulis e Georgios Sachtouris, port\u00f2 il conflitto all'attenzione delle grandi potenze (Francia, Inghilterra, Russia), che, nel 1827, a seguito di un fallito tentativo di mediazione con la Sublime Porta, aprirono le ostilit\u00e0, annientando la flotta turca nella rada di Navarino e, nel 1828, occupando la Morea.\nLa fine della guerra e l'autonomia della Grecia saranno sancite, sotto il protettorato di Francia, Gran Bretagna e Russia, con il trattato di Adrianopoli del 1829, poi trasformata in indipendenza con il protocollo di Londra nel 1830. La Grecia mancava ancora di alcune regioni rimaste in mano ottomana, come Creta, la Tessaglia, la Macedonia, l'Epiro e la Tracia, mentre le regioni dell'Asia Minore e del Ponto con numerose popolazioni greche avranno un destino diverso.\nFin dal 1827 i rivoluzionari si erano dati un ordinamento repubblicano interno, sotto la presidenza di Giovanni Capodistria; la sua politica autoritaria e filorussa non piacque e, conseguita l'indipendenza, venne assassinato (1831). L'episodio fu il pretesto colto dalle potenze protettrici per ingerirsi nella politica greca ed imporre la monarchia. La scelta del sovrano cadde sul principe Ottone di Baviera, eletto re di Grecia a Nauplia nell'Agosto del 1832."}
{"id": "647415", "revid": "258735", "url": "https://it.wikipedia.org/wiki?curid=647415", "title": "Affare Lillehammer", "text": "L'affare Lillehammer fu una controversa operazione dei servizi segreti israeliani del Mossad svoltasi il 21 luglio 1973 nella citt\u00e0 norvegese di Lillehammer, in cui per uno scambio di persona venne assassinato il cittadino marocchino Ahmed Bouchiki, un cameriere fratello del musicista Chico Bouchikhi, futuro fondatore del gruppo dei Gipsy Kings. Ahmed Bouchiki venne scambiato per il terrorista Ali Hassan Salameh.\nL'operazione, ribattezzata \"Collera di Dio\", venne organizzata come rappresaglia in seguito al Massacro di Monaco dell'anno prima ed era destinata all'uccisione di Ali Hassan Salameh, ritenuto uno dei responsabili dell'attentato. Bouchiki venne scambiato per Salameh e freddato per strada sotto gli occhi della moglie.\nLa premessa: il massacro alle Olimpiadi tedesche del 1972.\nL'affare Lillehammer fu una diretta conseguenza del Massacro di Monaco avvenuto durante le Olimpiadi estive del 1972 a Monaco di Baviera, in cui un commando di terroristi dell'organizzazione palestinese Settembre Nero irruppe negli alloggi degli atleti israeliani, uccidendone due e prendendone in ostaggio altri nove. In seguito all'intervento della polizia tedesca, il sequestro fin\u00ec con la morte di tutti gli atleti sequestrati, di cinque terroristi e di un poliziotto tedesco.\nLa vicenda ebbe vastissima eco internazionale e dest\u00f2 larga preoccupazione in tutto il mondo. Tre degli otto terroristi sopravvissero al blitz della polizia e vennero arrestati, ma sfuggirono alla giustizia poche settimane dopo grazie al dirottamento di un aereo della Lufthansa. Minacciando di uccidere tutti i passeggeri, i dirottatori dell'aeromobile riuscirono difatti a ottenere dal governo tedesco la liberazione dei terroristi.\nL'operazione \"Collera di Dio\".\nFu cos\u00ec che, per vendicare le vittime e soddisfare i loro cari, il gabinetto di sicurezza israeliano sotto l'allora premier Golda Meir decise nell'autunno 1972 un'operazione di ritorsione a lungo termine con lo scopo di liquidare gli esecutori dell'attentato e i loro mandanti. Meir promise ai parenti delle vittime che il suo governo avrebbe \"stanato ed annientato coloro i quali avevano versato sangue israeliano in Germania, nemmeno 30 anni dopo l'orrore dell'Olocausto\"; per raggiungere tale scopo fu deciso di fare ricorso ad una struttura particolare: un'unit\u00e0 di esperti \"free lance\" indipendenti in tutto e finanziati segretamente da Israele avrebbe avuto il compito di localizzare e uccidere 11 personaggi designati dal Governo e dal Mossad. Il gruppo ufficialmente non faceva parte n\u00e9 del Mossad, n\u00e9 avrebbe dovuto essere riconducibile in alcun modo a Israele. In pratica, i suoi componenti non avrebbero potuto mai contare n\u00e9 sull'appoggio logistico n\u00e9 tantomeno diplomatico da parte di Israele. Tra gli 11 personaggi da eliminare vi era Ali Hassan Salameh.\nChi era \u02bfAli Hassan Salameh.\nNato nel 1943 nel villaggio di Qula, \u02bfAli era figlio dello \"shaykh\" Hassan Salameh, ucciso nel 1948 durante i primi combattimenti tra Arabi e Israeliani. Al contrario di molti altri profughi, \u02bfAli Hassan Salameh era una persona ricca e colta che aveva studiato in Germania, aveva girato il mondo, godeva di una notevole fama di playboy e amava guidare automobili sportive e circondarsi di belle donne. Nel 1978 avrebbe sposato la libanese Georgina Rizk, vincitrice del titolo di Miss Universo nel 1971.\nAli Hassan Salameh era il capo delle operazioni di \"Settembre Nero\" e con ogni probabilit\u00e0 era pesantemente coinvolto nella pianificazione e organizzazione dell'operazione che sarebbe poi sfociata nel Massacro di Monaco. Inoltre, era anche il fondatore e il primo dirigente dell'unit\u00e0 di \u00e9lite palestinese \"Forza 17\" che si occupava della protezione e salvaguardia degli alti dirigenti dell'OLP e dei suoi diplomatici. Ali Hassan Salameh era una figura quasi leggendaria che godeva di grande carisma e prestigio presso la popolazione palestinese. Il suo soprannome era \"Il Principe Rosso\".\nLa segnalazione.\nIl team di esperti israeliani aveva gi\u00e0 portato a termine alcune missioni, eliminando 4 degli 11 obiettivi. In pi\u00f9, nella notte tra il 9 e il 10 aprile 1973, un commando israeliano assest\u00f2 un durissimo colpo all'OLP assaltandone il Quartier Generale a Beirut e uccidendo tre alti dirigenti (compresi nella lista degli 11). L'operazione fu denominata \"Sorgente di Giovent\u00f9\".\nIl 28 giugno 1973, il Mossad era riuscito ad assassinare a Parigi l'algerino Mohammed Boudia, ufficialmente gestore di un piccolo teatro nella citt\u00e0 francese, ma in realt\u00e0 noto come esponente di spicco del Fronte Popolare per la Liberazione della Palestina, di ispirazione comunista e presieduto da George Habash. Boudia si era accostato a \"Settembre Nero\" e ne era diventato l'agente pi\u00f9 importante in Europa, pianificando omicidi e attentati a installazioni. Con l'assassinio di Boudia, il cerchio attorno a Salameh si andava restringendo sempre di pi\u00f9.\nSalameh fu localizzato dapprima a Ulm, in Germania Ovest, dove viveva in un rifugio assieme ad una sua amante tedesca. Il giorno seguente l'assassinio di Boudia, Salameh si stava recando a Lille, in Francia, con un'automobile. Appresa dalla radio la notizia della morte di Boudia, comprese di essere in pericolo e fece ritorno precipitosamente in Germania Ovest. Dopo poco tempo, la sua presenza fu segnalata ad Amburgo e questa circostanza, unita ad alcuni rapporti del Mossad che avvertivano di una possibile azione da parte di \"Settembre Nero\" in Scandinavia, fece concentrare le ricerche in Danimarca e Svezia. Il 10 luglio 1973, tre agenti del Mossad furono inviati a Stoccolma in attesa di istruzioni. Dopo pochi giorni, l'operazione fu annullata poich\u00e9 si scopr\u00ec che i rapporti che avvertivano circa un possibile attentato o rapimento in Svezia erano falsi ed erano stati fabbricati \"ad hoc\" per corroborare la tesi dell'azione terroristica in territorio scandinavo.\nMentre gli agenti si preparavano a ripartire verso Israele, arriv\u00f2 il contrordine di rimanere in loco poich\u00e9 in virt\u00f9 un nuovo rapporto proveniente da Ginevra, si sarebbe dovuto tener d'occhio un algerino chiamato Kamal Benamane che aveva preso un aereo diretto verso Copenhagen.\nBenamane era sposato con una ricca donna svizzera e nonostante la sua occupazione ufficiale fosse quella di operaio, frequentava gli ambienti e i ricevimenti delle ambasciate mediorientali, utilizzando spesso per i suoi spostamenti veicoli diplomatici. Queste incongruenze nella sua vita avevano indotto il Mossad a qualificarlo come un importante corriere di organizzazioni terroristiche. Un rapporto successivo, menzionava il fatto che Benamane avrebbe dovuto incontrare Salameh. Arrivato a Copenhagen, Benamane si imbarc\u00f2 su un altro volo diretto a Oslo, dove il Mossad perse le sue tracce. Rintracciato nuovamente in una modesta pensione, Benamane riusc\u00ec ancora una volta a sottrarsi agli agenti del Mossad che per\u00f2 riuscirono a sapere dalla proprietaria della pensione che il medesimo era partito per recarsi a Lillehammer.\nPedinamenti e omicidio.\nUna volta rintracciato Benamane a Lillehammer, scatt\u00f2 l'operazione di pedinamento del medesimo. Arrivato presso un caff\u00e8, Benamane si sedette ad un tavolo e dopo poco tempo fu raggiunto da due uomini: Uno di loro aveva una forte rassomiglianza con Salameh, nonostante portasse i baffi. Una squadra di agenti speciali del Mossad (e non il gruppo \"free lance\") fu quindi spedita nella cittadina norvegese per seguire i movimenti del ricercato. I componenti del commando erano Dan Arbel, Avraham Gehmer, Zvi Steinberg, Michael Dorf, Marianne Gladnikoff e Yigal Zigal. \nTutte queste incongruenze non influenzarono tuttavia il corso dell'operazione ed il 21 luglio 1973 il commando entr\u00f2 in azione: nella mattinata i membri della squadra incaricata della sorveglianza seguirono l'obiettivo in una piscina pubblica dalla quale egli usc\u00ec in compagnia di una donna in evidente stato di gravidanza. Verso le 14:00 dello stesso giorno, i membri del team incaricato dell'eliminazione giunsero a Lillehammer dove si registrarono sotto falso nome all'Oppland Tourist Hotel. Alle 20:00 circa la squadra di sorveglianza segnal\u00f2 che l'obiettivo era entrato in un cinema in compagnia della stessa donna. Il team di eliminazione lasci\u00f2 l'albergo e sal\u00ec su un'autovettura Mazda. Alle 22:35 circa, il presunto Ali Hassan Salameh e la donna che lo accompagnava uscirono dal cinema, salirono su un autobus e scesero ad una fermata posta a breve distanza dalla loro abitazione. Due membri del commando uscirono dalla Mazda e spararono utilizzando pistole Beretta cal. 22. Le urla della donna attirarono l'attenzione dei passanti e il commando rientr\u00f2 nella vettura fuggendo dalla scena del delitto. La vicenda suscit\u00f2 enorme scalpore, poich\u00e9 gli agenti segreti di Gerusalemme avevano ucciso Ahmed Bouchiki, un innocente cameriere marocchino emigrato in Norvegia molti anni prima, benvoluto da tutti, sposato con una ragazza norvegese e la cui unica colpa era quella di assomigliare incredibilmente ad Ali Hassan Salameh.\nSuccessivamente, il commando abbandon\u00f2 la Mazda e sal\u00ec su una Peugeot precedentemente noleggiata da una compagnia scandinava. Alcuni passanti notarono lo scambio dei veicoli e avvertirono la Polizia norvegese che quindi diram\u00f2 l'ordine di ricerca di una Peugeot. L'errore pi\u00f9 grave fu quello di utilizzare nuovamente la Peugeot per lo spostamento verso l'aeroporto. Il personale di servizio avvert\u00ec la Polizia che arrest\u00f2 i due occupanti, Marianne Gladnikoff e Dan Arbel. Durante l'interrogatorio, Marianne Gladnikoff cedette e rivel\u00f2 l'ubicazione del rifugio.\nIn tasca a Dan Arbel furono trovati alcuni fogliettini che riportavano numeri di telefono che avrebbero inchiodato Yigal Zigal (che come copertura utilizzava un impiego presso le linee aeree israeliane El Al).\nL'arresto dei componenti.\nLa soffiata di Marianne Gladnikoff port\u00f2 all'irruzione nell'appartamento ove si trovavano Yigal Zigal, Zvi Steinberg e Michael Dorf. Zigal prov\u00f2 a far valere la sua immunit\u00e0 diplomatica, ma fu tratto in arresto assieme agli altri occupanti. Nella perquisizione fu rinvenuto un cablogramma proveniente dal Mossad che riportava istruzioni sulla procedura da seguire nell'azione. Indosso a Dorf fu rinvenuto un mazzo di chiavi con l'indirizzo di un appartamento di Parigi. La Polizia francese perquis\u00ec l'appartamento (che costituiva un rifugio per gli agenti del Mossad) e trov\u00f2 altre chiavi che conducevano ad altrettanti rifugi parigini.\nAl processo che segu\u00ec, furono rivelati i dettagli dell'operazione e i componenti del commando (con l'eccezione di Michael Dorf, che fu assolto) furono condannati a pene detentive tra i due e i cinque anni e mezzo. Tutti quanti furono comunque scarcerati e rimessi in libert\u00e0 entro 22 mesi. La vedova di Bouchiki, la figlia e un figlio nato da una precedente relazione ricevettero nel 1996 un risarcimento da Israele per un ammontare di 400'000 dollari.\nLe azioni successive contro Ali Hassan Salameh.\nIn seguito a questo clamoroso fiasco e allo scoppio della Guerra di Yom Kippur, la caccia a Salameh da parte del Mossad fu interrotta. Nel gennaio 1974 il gruppo \"free lance\" ricevette l'informazione che Salameh si sarebbe incontrato il giorno 12 dello stesso mese con altri componenti dell'OLP al confine tra Svizzera e Liechtenstein, in una chiesa della cittadina di Sargans. Dopo un attento studio dei possibili luoghi d'azione, fu deciso che la chiesa avrebbe rappresentato il luogo pi\u00f9 sicuro per portare a termine l'azione. Un incaricato della sicurezza di Salameh, accortosi della presenza degli israeliani fu ucciso prima che potesse prendere la pistola. Nelle concitate fasi che seguirono, gli altri componenti del gruppo si imbatterono in un gruppetto di preti terrorizzati che furono tenuti sotto sorveglianza da un componente mentre gli altri perlustravano la chiesa alla ricerca di Salameh. Fu deciso tuttavia dal capo del gruppo di annullare l'operazione che ormai rischiava di essere compromessa.\nL'ultimo tentativo del gruppo \"free lance\" di uccidere Ali Hassan Salameh si verific\u00f2 il 10 ottobre 1974 quando arriv\u00f2 l'informazione che l'obiettivo si trovava in una villa di Tarifa, in Spagna. Il commando (privo di due membri, rimasti uccisi pochi mesi prima) penetr\u00f2 attraverso la recinzione della villa con l'obiettivo di uccidere Salameh, ma si imbatt\u00e9 in una guardia del corpo armata di Kalashnikov che fu uccisa all'istante. Ancora una volta, il commando desistette e l'operazione fu annullata.\nSuccessivamente, Salameh riusc\u00ec, in quanto capo di \"Forza 17\", a concludere importanti accordi sottobanco con la CIA, il controspionaggio statunitense, all'indomani dello scoppio della guerra civile in Libano. In pratica, l'unit\u00e0 di Salameh offr\u00ec protezione ai diplomatici statunitensi in un'area dagli equilibri fortemente instabili. Il 20 giugno 1976 gli uomini di \"Forza 17\" si occuparono di proteggere l'evacuazione di civili statunitensi e stranieri dalle spiagge di Beirut verso le navi della VI Flotta USA che stazionava al largo. Secondo voci non confermate, Salameh, di comune accordo con Yasser Arafat, segnal\u00f2 pi\u00f9 volte i piani di azioni che frange dissidenti dell'OLP preparavano. La strategia dell'OLP consisteva nel cercare un accreditamento presso gli USA come interlocutore attendibile che aveva abbandonato la strada del terrorismo. Alcuni testimoni affermano inoltre che Salameh visit\u00f2 Disney World in Florida, accompagnato da agenti della CIA, realizzando un suo sogno d'infanzia.\nNel 1977 in Israele sal\u00ec al potere Menachem Begin e la sua politica fu spesso critica nei confronti degli USA anche perch\u00e9 il Presidente statunitense Jimmy Carter aveva visitato a Damasco un nemico giurato di Israele come Hafez al-Assad. Fu deciso di perseguire nell'intento di assassinare Salameh in parte per il suo ruolo nel Massacro di Monaco, ma soprattutto per evitare un ulteriore avvicinamento tra l'OLP e gli USA. L'attentato fu preparato meticolosamente: era il gennaio 1979 e una pittrice inglese di nome Erika Chambers aveva preso in affitto un'abitazione a Beirut a poca distanza dalla casa di Salameh. La pittrice era in realt\u00e0 un agente del Mossad. Verso la met\u00e0 dello stesso mese, un gruppo di sommozzatori israeliani provenienti da un'imbarcazione che incrociava presso le coste di Beirut consegn\u00f2 nottetempo a due agenti del Mossad, sulla spiaggia di Beirut, circa 5\u00a0kg di esplosivo \"hexagene\" equivalente a 30\u00a0kg di dinamite.\nL'esplosivo fu utilizzato per riempire un maggiolino Volkswagen che fu parcheggiato ad un lato di via Bekaa. Il pomeriggio del 23 gennaio 1979, Salameh doveva recarsi alla festa di compleanno di sua nipote e usc\u00ec di casa alle 15:45 circa utilizzando la sua Chevrolet, accompagnato dagli uomini della sua scorta. L'agente Chambers segnal\u00f2 l'uscita di Salameh e non appena la sua autovettura giunse in corrispondenza della Volkswagen imbottita di esplosivo, gli agenti del Mossad attivarono il detonatore causando una terribile esplosione che uccise le sue quattro guardie del corpo e quattro passanti. Salameh riusc\u00ec ad uscire dalla Chevrolet con una grossa scheggia di metallo conficcata in testa. Fu portato immediatamente all'Ospedale statunitense di Beirut ma mor\u00ec alle 16:03 mentre si trovava sul tavolo operatorio.\nConseguenze.\nL'affare Lillehammer fu uno dei pi\u00f9 grossolani e clamorosi errori nella storia del Mossad, che fu costretto a rivedere le modalit\u00e0 per le operazioni all'estero, e rimane uno dei peggiori fiaschi di un servizio segreto dal dopoguerra ad oggi. D'altra parte, coloro che erano allora alla guida del Mossad si difesero sostenendo che \"solo i servizi segreti che non fanno nulla non sbagliano mai\"."}
{"id": "647417", "revid": "2060716", "url": "https://it.wikipedia.org/wiki?curid=647417", "title": "Paul Biya", "text": "Biya ha percorso una fulminante carriera politica sotto la presidenza di Ahmadou Ahidjo, servendo come segretario generale della Presidenza dal 1968 al 1975 e poi come Primo ministro del Camerun dal 1975 al 1982. Ha assunto la Presidenza con le dimissioni di Ahidjo il 6 novembre 1982.\nBiografia.\nFamiglia e giovent\u00f9.\nBiya nacque nel villaggio di Mvomeka'a nella provincia del Sud, nell'allora Camerun francese. Cattolico praticante, figlio di catechisti ed ex seminarista, fa parte del gruppo etnico Beti-Pahuin. Dopo gli studi secondari presso il liceo di Yaound\u00e9, si iscrisse a Parigi all'\"Istituto di studi politici di Parigi (Sciences Po)\", dove si laure\u00f2 nel 1961 in relazioni internazionali. Nello stesso anno si spos\u00f2 in Francia con Jeanne-Ir\u00e8ne Atyam ed ebbero un figlio, Emmanuel Franck Biya. In seguito alla morte della moglie, avvenuta nel 1992, si \u00e8 risposato nel 1994 con Chantal Vigouroux (di 38 anni pi\u00f9 giovane di lui) con cui ha due figli.\nAscesa al potere e scontro con Ahidjo.\nEntr\u00f2 in politica quando il Camerun ottenne l'indipendenza nel 1960, durante la presidenza di Ahmadou Ahidjo. Dopo aver ricoperto diversi incarichi burocratici, venne nominato segretario generale della Presidenza nel gennaio 1968 e Primo ministro nel giugno 1975. Quattro anni dopo una legge designava il primo ministro come successore costituzionale del Presidente. Ahidjo annunci\u00f2 le sue inaspettate dimissioni il 4 novembre 1982 e Biya gli succedette come presidente il 6 novembre. Dopo le dimissioni, Ahidjo entr\u00f2 in conflitto con Biya e tent\u00f2 di guidare il paese da dietro le quinte, fino a che le pressioni di Biya e dei suoi alleati lo costrinsero a riparare in Francia.\nNel 1984 sopravvisse ad un tentativo di colpo di Stato orchestrato dai musulmani del nord del paese e fomentato da Ahidjo, il quale venne processato e condannato in contumacia alla pena capitale, poi commutata nel carcere a vita. Ahidjo non sconter\u00e0 la pena e morir\u00e0 in esilio nel 1989. Nonostante avesse iniziato la sua amministrazione nel segno di un governo pi\u00f9 democratico, dopo il golpe Biya si orient\u00f2 verso una leadership autoritaria sullo stile del suo predecessore.\nElezioni presidenziali e critiche.\nRiconfermatosi presidente in seguito alle elezioni presidenziali del 1992, le prime multipartitiche, con il 40% dei consensi, si ricandid\u00f2 alle presidenziali del 1997, boicottate dai principali partiti di opposizione, ottenendo il 92,6% dei voti. Fu riconfermato per altri sette anni in occasione delle presidenziali del 2004, ottenendo ufficialmente il 70,92% dei voti, ma l'opposizione ha denunciato estesi brogli. Nel 2008 ha varato una riforma costituzionale per partecipare alle prossime elezioni che ha scatenato violente proteste popolari contro il regime, prontamente sedate dall'esercito. Le presidenziali del 2011 lo hanno confermato alla guida del paese con il 77,9% dei voti e sette candidati hanno contestato l'elezione. Amnesty International ha accusato Biya di limitare le libert\u00e0 e commettere violazioni dei diritti umani.\nBiya \u00e8 stato criticato per essere un \"uomo forte\", ed \u00e8 talvolta considerato essere lontano dalla gente. \u00c8 stato criticato fortemente dagli anglofoni (la popolazione di lingua inglese che vive nell'ex Camerun britannico) per averli messi ai margini ed oppressi. L'opposizione pi\u00f9 forte proviene da questa regione del Camerun.\nIn occasione delle presidenziali del 2018 \u00e8 stato rieletto con il 71% dei voti, ottenendo il suo settimo mandato. L'opposizione ha denunciato intimidazioni a danno degli elettori e brogli, lamentandone anche la frequente presenza all'estero."}
{"id": "647419", "revid": "486946", "url": "https://it.wikipedia.org/wiki?curid=647419", "title": "Messale Riformato", "text": ""}
{"id": "647429", "revid": "47767", "url": "https://it.wikipedia.org/wiki?curid=647429", "title": "Mammiferi in Italia", "text": "L'elenco comprende comprende le specie e sottospecie di Mammiferi presenti sul territorio italiano allo stato selvatico, da esso sono quindi escluse l'uomo e le specie domestiche. \nSecondo una revisione del 2019 le specie di mammiferi residenti in Italia sono 123, appartenenti a sette ordini (Erinaceomorpha, Soricomorpha, Chiroptera, Carnivora, Cetartiodactyla, Rodentia, Lagomorpha), e 28 famiglie. Tuttavia, tale revisione \u00e8 stata integrata anche con le specie e sottospecie riportate in Italia dalla \"Associazione Teriologica Italiana\"\u00a0 e dal \"Comitato Italiano dell'IUCN\"\u00a0.\nLista in ordine tassonomico.\nDi seguito la lista dei mammiferi residenti in Italia suddivisi per Ordine e successivamente per Famiglia tassonomica. Nelle tabelle oltre al nome comune e al nome scientifico, sono indicati lo stato di conservazione in Italia e generale secondo la classificazione IUCN. \nNella colonna della Categoria (Cat.) \u00e8 invece riportato se la specie, o sottospecie, \u00e8 endemica (EN), autoctona (AU), alloctona (AL) o parautoctona (PA); dove per endemica si intende una specie o sottospecie presente sul solo territorio italiano, per alloctona quelle non originarie dell'Italia ma introdotte per cause antropiche e per parautoctone quelle specie o sottospecie che, pur non essendo originarie del territorio italiano, sono giunte per intervento diretto, intenzionale o accidentale, dell\u2019uomo prima del 1500. Sono inoltre indicate in questa colonna le specie alloctone invasive di rilevanza unionale (AL Inv.) quelle specie cio\u00e8 i cui effetti negativi sono talmente rilevanti da richiedere un intervento coordinato e uniforme a livello di Unione Europea.\nCarnivori.\nNote:\n\"1 - Il gatto selvatico \u00e8 stato introdotto anticamente in Sardegna e successivamente si \u00e8 probabilmente ibridato con quello domestico. Inoltre, a seguito della riclassificazione avvenura nel 2007 la sottospecie \"F. s. sarda\" \u00e8 stata inserita nella sottospecie \"F. s. lybica\" e in tal caso la popolazione sarda non sarebbe da considerarsi un endemismo.\"\n\"2 - Un solo esemplare di Genetta comune catturato in Italia alla fine degli anni 1960 in Val d'Aosta, seguito da alcuni avvistamenti dubbi in Piemonte negli anni 1970. Potrebbe trattarsi di individui erratici provenienti dalla popolazione francese, a sua volta probabilmente introdotta dal Nord Africa.\"\nCetartiodattili.\nRuminanti.\nNote:\n\"1 - La validit\u00e0 sottospecie di capriolo, \"Capreolus capreolus italicus\" sembra molto probabile sebbene, gli studi su di essa sono ancora incompleti.\"\n\"2 - Sottospecie di recente identificazione endemica della Riserva naturale Bosco della Mesola.\"\nRoditori.\nNote:\n\"1 - L'Arvicola acquatica italiana (\"Arvicola italicus\") \u00e8 una specie di recente identificazione, distinta da \"Arvicola amphibius\", alla quale prima era attribuita, sulla base di differenze molecolari. La sua distribuzione ristretta all\u2019Italia la rende un endemismo italiano, ma \u00e8 necessario approfondire le conoscenze sulle eventuali popolazioni dei paesi confinanti.\"\n\"2 - L'Arvicola di Leverned (\"Microtus levernedii\") \u00e8 una specie recentemente rivalutata alla luce delle differenze con le popolazioni centro europee di \"Microtus agrestis\" e viene considerato il taxon presente in Francia, Svizzera e Italia, con forma nominale.\"\n\"3 - Dapprima considerata una sottospecie dell\u2019arvicola del Savi \"Microtus savii nebrodensis\" (Min\u00e0-Palumbo, 1868), l\u2019arvicola dei Nebrodi (\"Microtus nebrodensis\") \u00e8 stata recentemente elevata al rango di specie. Le differenze morfologiche tra le specie attualmente riconosciute si basavano su confronto di alcune misurazioni del cranio e sulla morfologia dei denti molari. Tuttavia, questa distinzione risulta ancora discussa da alcuni autori.\"\n\"4 - In Italia sono presenti 4 sottospecie di quercino: la sottospecie nominale \"Eliomys quercinus quercinus\", il quercino italico \"E. q. pallidus\" in Italia peninsulare e in Sicilia, il quercino di Lipari \"E. q. liparensis\"' dell\u2019isola di Lipari e il quercino sardo \"E. q. sardus\" endemismo sardo-corso.\""}
{"id": "647432", "revid": "287204", "url": "https://it.wikipedia.org/wiki?curid=647432", "title": "Makran", "text": "Il Makran (Urdu/Persiano: \u0645\u06a9\u0631\u0627\u0646) \u00e8 la regione meridionale del Belucistan, in Iran e Pakistan, lungo la costa del Mar Arabico e il Golfo di Oman. Il nome deriva dal persiano Mahi khoran, che significa \"mangiatori di pesce\".\nTerritorio.\nIl Makran \u00e8 scarsamente popolato, e la maggior parte della popolazione si concentra, tanto sul versante iraniano quanto su quello pakistano, in una ristretta fascia di citt\u00e0 portuali sulla costa: Chabahar, Gwatar, Jiwani, Gwadar, Pasni, Ormara. La lunghezza complessiva della linea costiera \u00e8 di oltre 1.000\u00a0km per l'intera regione.\nClima.\nLa regione possiede un clima molto secco, con scarsissime precipitazioni\nStoria.\nIl Makran corrisponde approssimativamente alla regione storica della Gedrosia, che fu dapprima satrapia achemenide, poi conquistata da Alessandro Magno e in seguito contesa tra gli imperi seleucide e Maurya. Segu\u00ec prevalentemente le sorti del subcontinente indiano, finch\u00e9 divenne, fino a met\u00e0 del XIX secolo, possedimento omanita. In seguito fu suddiviso tra Persia e Gran Bretagna, lungo il confine che sopravvive ancora oggi."}
{"id": "647446", "revid": "58291", "url": "https://it.wikipedia.org/wiki?curid=647446", "title": "Conversione dell'acido piruvico", "text": ""}
{"id": "647449", "revid": "125660182", "url": "https://it.wikipedia.org/wiki?curid=647449", "title": "Movimento Ceciliano", "text": "Movimento Ceciliano fu il nome che assunse un movimento musicale che riform\u00f2 la musica sacra nell'ambito della Chiesa cattolica.\nCaratteristiche.\nNacque e si diffuse a cavallo tra il XIX e il XX secolo, soprattutto in Italia, Francia e Germania.\nCos\u00ec chiamato in onore di Santa Cecilia, patrona della musica, fu una risposta alla centenaria e quasi totale assenza del Canto gregoriano e della polifonia rinascimentale dalle celebrazioni liturgiche cattoliche, a favore di stili pi\u00f9 simili alla musica operistica. Principale criterio delle nuove composizioni doveva essere una maggiore sobriet\u00e0 e la ricerca, attraverso il canto, della partecipazione alla liturgia dell'assemblea dei fedeli. Nacquero in questo periodo varie \"Scholae cantorum\" in quasi tutte le parrocchie, formazioni corali dedite all'animazione liturgica ed all'apprendimento dell'arte musicale, ed i vari Istituti Diocesani di Musica Sacra (IDMS), che dovevano formare i maestri delle \"Scholae\".\nArte organaria.\nAnche l'arte organaria risent\u00ec dell'influsso di questo movimento, laddove si videro eliminare tutti quei registri detti \"da concerto\", tipici dell'organo italiano dell'Ottocento, a favore di sonorit\u00e0 meno fragorose. Si sostituirono, quindi, ance e mutazioni con fondi, prevalentemente di 8', e registri violeggianti.\nLe maggiori case organarie che attuarono queste direttive nei loro strumenti furono soprattutto William George Trice e Pietro Anelli in Liguria, Mascioni e Tamburini in Lombardia, Carlo Vegezzi Bossi e Alessandro Mentasti in Piemonte, Pugina e Malvestio in Veneto.\nPrincipali esponenti.\nGiovanni Tebaldini, predecessore di Lorenzo Perosi nell'incarico di Maestro di Cappella nella Basilica di San Marco di Venezia, fu tra i primi \"cecilianisti\", fautori di questa riforma. Seguirono, di l\u00ec a poco: a Ratisbona il Rev. Dott. Franz Xaver Haberl, fondatore dell'eminentissima \"Kirchenmusikschule\" ed anche Direttore di Musica al Duomo ratisbonese; a Mantova il vescovo Sarto, poi Cardinale e Patriarca di Venezia, e quindi Papa Pio X.\nTutte le fonti concordano nell'individuare Perosi come guida ed esponente principale del Movimento Ceciliano e lo stesso Tebaldini ammise che quel che egli aveva sognato e sperato era divenuto realt\u00e0 grazie al sacerdote e compositore tortonese.\nIl movimento, come gi\u00e0 detto, trov\u00f2 il massimo appoggio nella persona di papa Pio X, che il 22 novembre 1903 (non a caso il giorno di Santa Cecilia) eman\u00f2 quello che \u00e8 considerato il \"manifesto\" del movimento, cio\u00e8 il Motu Proprio \"Tra le sollecitudini\", in cui ribadiva tutti i concetti cari ai cecilianisti ed esortava tutta la Chiesa cattolica ad uniformarvisi.\nAl Movimento aderirono musicisti, liturgisti e altri studiosi, che intendevano \"restituire dignit\u00e0\" alla musica liturgica, sottraendola all'influsso del melodramma e della musica popolare, fondando anche - sempre sotto il nome di Santa Cecilia - scuole, associazioni e periodici.\nI principali esponenti di questo movimento in Italia, oltre ai gi\u00e0 citati Perosi e Tebaldini, furono Raffaele Casimiri, Oreste Ravanello, Angelo De Santi, Federico Caudana, Raffaele Manari, Luigi Bottazzo, Marco Enrico Bossi, Filippo Capocci, Ernesto Dalla Libera e Giuseppe Zelioli (quest'ultimo, autore di ben 533 composizioni)."}
{"id": "647452", "revid": "599013", "url": "https://it.wikipedia.org/wiki?curid=647452", "title": "Giovanni Rossignoli", "text": "Carriera.\nSoprannominato \"Basl\u00f2t\", vinse dieci corse tra il 1903 e il 1911, tra cui quattro tappe al Giro d'Italia, due nel Giro d'Italia del 1909, a Napoli e a Genova, una nel Giro d'Italia del 1911, a Oneglia, e una nel Giro d'Italia del 1920 quando un'invasione del pubblico nell'ippodromo di Milano imped\u00ec ai corridori di tagliare il traguardo e nove corridori vennero classificati a pari merito. Nel 1921 vinse la classifica isolati.\nPartecip\u00f2 a tredici Giri d'Italia, ottenendo il terzo posto nel 1909 (ma avrebbe vinto se la classifica fosse stata a tempi), il secondo posto nel 1911 ed il terzo nell'edizione a squadre del Giro d'Italia del 1912 (correndo con la Gerbi). Partecip\u00f2 anche otto volte al Tour de France."}
{"id": "647454", "revid": "111950250", "url": "https://it.wikipedia.org/wiki?curid=647454", "title": "Antonino Caruso", "text": "Laureato in Giurisprudenza, svolgeva la professione di avvocato.\nBiografia.\nNel 1996 \u00e8 eletto al Senato della Repubblica per Alleanza Nazionale. \u00c8 membro della 2\u00aa Commissione permanente (Giustizia), della Commissione speciale in materia d'infanzia, del Comitato parlamentare per i procedimenti di accusa, del Comitato parlamentare di controllo dell'Accordo di Schengen, della Commissione d'inchiesta sul dissesto della Federconsorzi.\nNel 2001 \u00e8 rieletto al Senato della Repubblica. \u00c8 membro della Giunta per il Regolamento, della 2\u00aa Commissione permanente (Giustizia), della Commissione speciale in materia d'infanzia e di minori, della Commissione straordinaria diritti umani, della Commissione d'inchiesta sul fenomeno della mafia.\nNel 2006 \u00e8 confermato al Senato della Repubblica. \u00c8 membro della Giunta per il Regolamento e della 2\u00aa Commissione permanente (Giustizia).\nNel 2008 \u00e8 rieletto senatore nelle liste del Popolo della Libert\u00e0.\nIl 20 dicembre 2012 lascia il gruppo del PdL insieme ai parlamentari Maria Alessandra Gallone, Pierfrancesco Gamba, Alessio Butti, Filippo Berselli, Achille Totaro, Mariano Delogu, Fabrizio Di Stefano, Alfredo Mantica, Giuseppe Milone e Antonio Paravia, per diventare vicecapogruppo al Senato del nuovo gruppo parlamentare chiamato Centrodestra Nazionale, che raccoglie una parte degli ex AN e una parte dei conservatori critici nei confronti del governo Monti. Il gruppo \u00e8 fondato dall'ex coordinatore nazionale del PdL ed ex reggente di AN Ignazio La Russa.\n\u00c8 morto a Milano il 2 aprile 2020 a causa di un infarto."}
{"id": "647455", "revid": "487663", "url": "https://it.wikipedia.org/wiki?curid=647455", "title": "Decarbossilazione ossidativa del piruvato", "text": "La decarbossilazione ossidativa del piruvato \u00e8 un processo metabolico che converte il piruvato prodotto dalla glicolisi in acetil-coenzima A, substrato del ciclo di Krebs. Per questo motivo, tale processo \u00e8 a tutti gli effetti la via di collegamento tra queste due vie metaboliche e, di conseguenza, una parte fondamentale del catabolismo dei carboidrati.\nLa reazione ha luogo a livello del mitocondrio, all'interno del quale il piruvato viene trasportato attivamente nella matrice mitocondriale mediante trasporto attivo secondario sfruttando il gradiente protonico instauratosi a cavallo della membrana interna del mitocondrio. \u00c8 catalizzata dal complesso enzimatico della piruvato deidrogenasi PDH."}
{"id": "647465", "revid": "89918", "url": "https://it.wikipedia.org/wiki?curid=647465", "title": "Titu Cusi Huallpa", "text": ""}
{"id": "647466", "revid": "212348", "url": "https://it.wikipedia.org/wiki?curid=647466", "title": "Toscanini", "text": ""}
{"id": "647467", "revid": "1318658", "url": "https://it.wikipedia.org/wiki?curid=647467", "title": "Giovanni Collino", "text": "Biografia.\nNel 1996 \u00e8 eletto al Senato della Repubblica per Alleanza Nazionale. \u00c8 membro della 6\u00aa Commissione permanente (Finanze e tesoro), della 10\u00aa Commissione permanente (Industria, commercio, turismo), della Delegazione italiana presso l'Assemblea dell'INCE.\nNel 2001 \u00e8 rieletto al Senato della Repubblica. \u00c8 membro della 4\u00aa Commissione permanente (Difesa) e della 6\u00aa Commissione permanente (Finanze e tesoro).\nNel 2006 \u00e8 confermato al Senato della Repubblica, sempre in AN. \u00c8 membro della 4\u00aa Commissione permanente (Difesa) e della Commissione parlamentare per le questioni regionali.\nMembro dell'Esecutivo nazionale di AN.\nResponsabile dell'organizzazione del partito fino al 2005, viene nominato da Fini responsabile del settore degli enti locali dal 2006.\n\u00c8 rieletto nuovamente alle elezioni politiche del 2008 al Senato della Repubblica, nelle file del Popolo della Libert\u00e0, si dimette il 14 luglio 2009, perch\u00e9 eletto, alle elezioni europee, europarlamentare nella lista PDL. \u00c8 presidente della Commissione paritetica tra lo Stato e la regione autonoma Friuli Venezia Giulia.\nNel 2009 diventa responsabile del settore enti locali del PDL, da cui si dimette il 21 novembre 2010. In seguito aderisce a Futuro e Libert\u00e0 per l'Italia, che abbandona nel 2011.\nIl 7 giugno 2011 \u00e8 dichiarato decaduto dall'europarlamento per effetto della sentenza 2886/2011 del Consiglio di Stato, con la quale \u00e8 stato detratto un seggio alla circoscrizione nord-orientale a vantaggio di quella meridionale). Gli subentra Giuseppe Gargani. \nDecaduto dall'Europarlamento, lascia ogni incarico politico e torna a fare l'imprenditore. Assume la Presidenza della OLOS Srl che si occupa di sicurezza stradale e Europrogettazione fino al 10-10-2016 quando l'assemblea dei soci per esigenze di mercato pone in atto una scissione asimmentrica della societ\u00e0 dalla quale nasce la DRIVEvolve Srl (https://www.drivevolve.it/) con sede a Tavagnacco (Ud), che si occupa di Gestione delle Flotte aziendali di cui ricopre attualmente il ruolo di Amministratore Delegato. \nNel dicembre 2017 partecipa come ospite al congresso di Fratelli d'Italia tenutosi a Trieste. \nNel febbraio 2021 con alcuni ex membri di Alleanza Nazionale, rappresentati dall'associazione Rifare l'Italia di Viviana Beccalossi, firma un appello per chiedere a Fratelli d'Italia di sostenere il Governo Draghi."}
{"id": "647470", "revid": "1718925", "url": "https://it.wikipedia.org/wiki?curid=647470", "title": "Pite\u0219ti", "text": "Pite\u0219ti \u00e8 un municipio della Romania di abitanti, capoluogo del distretto di Arge\u0219, nella regione storica della Muntenia. \u00c8 situata sulla sponda sinistra del fiume Arge\u0219, importante affluente del Danubio.\n\u00c8 conosciuta come \"citt\u00e0 dei tulipani\" (il tulipano \u00e8 il simbolo della citt\u00e0) e ogni anno nel mese di aprile si tiene una festa con una mostra di fiori, il fiore di base \u00e8 appunto il tulipano.\nLa citt\u00e0 \u00e8 tristemente nota anche per il carcere nel quale fu condotto, tra il 1949 e il 1952, un inumano esperimento, definito da Aleksandr Solgenitsin \"il pi\u00f9 terribile atto di barbarie del mondo moderno\". Questo esperimento carcerario aveva lo scopo di rieducare gli oppositori del regime e creare uomini nuovi attraverso ininterrotte torture sia fisiche sia psicologiche, eseguite dai detenuti stessi su altri detenuti sotto la guida e l'istigazione di Eugen Turcanu. Quando incominciarono a diffondersi notizie sul carcere, Turcanu e gli altri esecutori diretti furono condannati a morte per evitare che ulteriori informazioni trapelassero riguardo all'esperimento e ai suoi ideatori.\nNella citt\u00e0 ha attualmente termine il percorso della Autostrada A1 e la partenza della famosa strada Transf\u0103g\u0103r\u0103\u0219an.\nLa citt\u00e0 ospita la sede della Dacia, azienda produttrice di autoveicoli."}
{"id": "647471", "revid": "1342115", "url": "https://it.wikipedia.org/wiki?curid=647471", "title": "Gennaro Coronella", "text": "Biografia.\nLaureato in Giurisprudenza, svolge la professione di avvocato. Esponente della destra sociale, nel 1968, a 14 anni, si iscrive alla Giovane Italia, organizzazione giovanile del Movimento Sociale Italiano e in seguito al Fronte della Giovent\u00f9.\nNel 1977 aderisce a Democrazia Nazionale - Costituente di Destra, partito politico frutto di una scissione della corrente moderata missina. Alla sua dissoluzione nel 1979 rientrer\u00e0 nel MSI.\nNel 1992 \u00e8 stato candidato alla Camera dei Deputati per il Movimento Sociale Italiano nella circoscrizione Napoli - Caserta, risultando il primo dei non eletti, dietro Alessandra Mussolini, che, eletta in pi\u00f9 circoscrizioni, opt\u00f2 proprio per quella di Napoli - Caserta.\nNel dicembre 1992 \u00e8 stato eletto consigliere comunale a Trentola-Ducenta nella lista del Movimento Sociale Italiano. Nel 1994 \u00e8 nominato commissario della federazione provinciale di Caserta del MSI.\nNel 1995 \u00e8 stato eletto segretario per la provincia di Caserta della neonata Alleanza Nazionale, carica che manterr\u00e0 fino al suo scioglimento.\nDal 1996 al 2001 \u00e8 assessore provinciale e vicepresidente della Provincia di Caserta, nominato dal presidente Riccardo Ventre.\nNel 2000 \u00e8 eletto al Consiglio Regionale della Campania per Alleanza Nazionale nel collegio di Caserta dove ottiene 8783 preferenze.\nNel 2001 \u00e8 eletto alla Camera dei deputati per Alleanza Nazionale.\nNel 2006 \u00e8 eletto al Senato della Repubblica svolgendo una imponente campagna pubblicitaria nelle piazze della Campania, che per le occasioni dei suoi comizi esibivano un enorme mongolfiera recante il suo nome. \u00c8 membro della 11\u00aa Commissione permanente (Lavoro, previdenza sociale) e della Commissione parlamentare per il controllo sull'attivit\u00e0 degli enti gestori di forme obbligatorie di previdenza e assistenza sociale.\nNel 2008 \u00e8 stato rieletto al Senato. Non si ricandida per il Parlamento alle elezioni politiche del 2013."}
{"id": "647475", "revid": "1342115", "url": "https://it.wikipedia.org/wiki?curid=647475", "title": "Euprepio Curto", "text": "Diplomato al Liceo Classico, ha conseguito la laurea in Giurisprudenza.\nLa carriera politica.\nDal 1985 \u00e8 consigliere comunale di Francavilla Fontana, sua citt\u00e0 natale, prima nel M.S.I., poi con Alleanza Nazionale e successivamente con l'Unione di Centro.\nNel 1994 \u00e8 eletto al Senato della Repubblica. Nel 1996 viene confermato senantore per Alleanza Nazionale. \u00c8 membro della 5\u00aa Commissione permanente (Bilancio), della Commissione consultiva ristrutturazione bilancio dello stato e della Commissione d'inchiesta sul fenomeno della mafia.\nNel 2001 \u00e8 rieletto al Senato della Repubblica sempre per Alleanza Nazionale. \u00c8 membro della 5\u00aa Commissione permanente (Bilancio), della Commissione di inchiesta sugli infortuni sul lavoro, della Giunta affari Comunit\u00e0 Europee e della Commissione d'inchiesta sul fenomeno della mafia.\nNel 2003 \u00e8 uno dei protagonisti della \"parentopoli\" francavillese, uno scandalo seguito all'assunzione dopo concorso pubblico di ventuno tra parenti e stretti collaboratori di politici e burocrati per vari ruoli all'interno dell'amministrazione comunale. Suo malgrado Curto diventa l'emblema dello scandalo a seguito di un'infelice intervista in cui si difende affermando che: \"i suoi parenti sono meno del 10%\".\nAlle elezioni provinciali del 2004 \u00e8 stato il candidato della coalizione di centro-destra alla presidenza della provincia di Brindisi, fu sconfitto al ballottaggio con il 42,8% delle preferenze. Ha comunque ricoperto per Alleanza Nazionale il ruolo di consigliere provinciale fino al 2009.\nNel 2006 \u00e8 rieletto al Senato della Repubblica. \u00c8 membro della 6\u00aa Commissione permanente (Finanze e tesoro).\nNel febbraio 2008 \u00e8 protagonista insieme a Lello Di Bari, sindaco di Fasano, di una puntata del programma televisivo di LA7: \"Italian Job\". Il servizio, realizzato con telecamera nascosta, evidenziava il malcostume politico d'intercedere in favore di soggetti terzi, a fronte di ritorni economici.\nAlleanza Nazionale decide di escluderlo dalle liste per le elezioni politiche del 2008 e successivamente, nel novembre 2008, lascia il ruolo di coordinatore per la provincia di Brindisi dello stesso partito.\nIn disaccordo con la confluenza di Alleanza Nazionale all'interno del Popolo della Libert\u00e0 fonda \"Alleanza nelle citt\u00e0\", un movimento politico a dimensione locale che sancir\u00e0 il definitivo allontanamento dal partito. Entra quindi a far parte dell'Unione di Centro candidandosi a consigliere comunale alle elezioni amministrative del 2009, venendo eletto. Nel luglio 2009 viene nominato commissario dell'UdC per la provincia di Brindisi.\nNel luglio 2010 \u00e8 eletto consigliere regionale della Regione Puglia."}
{"id": "647479", "revid": "767487", "url": "https://it.wikipedia.org/wiki?curid=647479", "title": "Paul Weller", "text": "Nel Regno Unito \u00e8 considerato un'istituzione nazionale in ragione del fatto che la maggior parte dei suoi testi prende spunto dalla cultura inglese ed \u00e8 individuato principalmente come una star nazionale piuttosto che internazionale. Fu anche la principale figura del movimento mod revival, ruolo in virt\u00f9 del quale \u00e8 soprannominato \"The Modfather\".\nBiografia.\nL'infanzia e la giovinezza.\nNato a Sheerwater, nei pressi di Woking, cominci\u00f2 presto ad appassionarsi alla musica, ascoltando principalmente i Beatles, i Who e gli Small Faces e un po' tutti i gruppi appartenenti al movimento Mod. Ben presto inizi\u00f2 a suonare la chitarra e nel 1972 form\u00f2 con Bruce Foxton il primo nucleo dei The Jam, a cui in seguito si aggiunse il batterista Rick Buckler, proponendo un repertorio che spaziava da cover dei Beatles e di classiche canzoni rock britanniche, ad altre brani composti dallo stesso Weller.\nJam.\nIl trio esord\u00ec in pieno furore punk nel maggio del 1977 con l'album \"In the City\" e affiancarono i Clash nel White Riot Tour. Ben presto il gruppo riusc\u00ec ad affermarsi in territorio nazionale, raggiungendo pi\u00f9 volte la vetta delle classifiche inglesi sia per la vendita degli album che per i singoli, essendo addirittura gli unici, oltre ai Beatles, ad essersi esibiti con due singoli in una sola volta a \"Top of the Pops\".\nWeller, dopo aver pubblicato l'album \"The Gift\" e aver lanciato il singolo \"Beat Surrender\", nel 1982, sciolse i Jam per dar vita agli Style Council insieme al tastierista Mick Talbot, proveniente dai Merton Parkas e che in precedenza aveva gi\u00e0 suonato per i Jam.\nStyle Council.\nDopo aver pubblicato l'EP \"Introducing The Style Council\", esce nel 1984 il primo album \"Caf\u00e9 Bleu\", con un altro conseguente ed aspettato successo, trainato dai singoli \"You're the Best Thing\" e \"My Every Changing Mood\", che li lancer\u00e0 oltreoceano.\nPartecipano nello stesso anno alla Band Aid, esibendosi poi allo Stadio di Wembley per il Live Aid l'anno seguente.\nCon \"Caf\u00e9 Bleu\" e i quattro successivi album, si pu\u00f2 dire che gli Style Council abbiano inventato l'Acid jazz, .\nNel 1989 Weller scioglie gli Style Council per intraprendere la carriera da solista.\nCarriera solista.\nDopo lo scioglimento degli Style Council inizia la sua carriera solista in un primo momento con il Paul Weller Movement sin dal 1991. L'album \"Stanley Road\" del 1995 vende milioni di copie. L'album \"Illumination\" ottiene numerosi consensi sia di critica che di pubblico. Dall'album \"22 Dreams\" in poi Paul si muove in una direzione maggiormente sperimentale, con sonorit\u00e0 folk, pop, elettroniche e soul.\nVita privata.\n\u00c8 stato sposato con Dee C. Lee, cantante degli Style Council, dal 1987 al 1998. La coppia ha due figli: Leah e Nathaniel. Nel 2010 si \u00e8 sposato con Hannah Andrews, una corista dell'album \"22 Dreams\", e hanno due figli: John Paul e Bowie.\nCuriosit\u00e0.\nConsiderando anche la sua produzione discografica con gli Style Council negli anni ottanta, ha piazzato i propri album al primo posto della classifica inglese per cinque decenni consecutivi."}
{"id": "647480", "revid": "125004683", "url": "https://it.wikipedia.org/wiki?curid=647480", "title": "Club Deportivo Chivas USA", "text": "Il Club Deportivo Chivas USA, noto semplicemente come Chivas USA, \u00e8 stata una societ\u00e0 calcistica statunitense con sede nella citt\u00e0 di Los Angeles (California), fondata nel 2004 e scioltasi nel 2014. Militava nella Major League Soccer (MLS) e disputava le proprie partite casalinghe al StubHub Center, impianto da 27.000 posti a sedere.\nStoria.\nIl club, fondato nel 2004, era di propriet\u00e0 di Antonio Cu\u00e9 S\u00e1nchez-Navarro e di Jorge Vergara, quest'ultimo proprietario anche del club messicano Chivas de Guadalajara e del Deportivo Saprissa, Costa Rica. Il C.D. Chivas USA giocava le sue partite interne all'Home Depot Center, condiviso con i Los Angeles Galaxy. La squadra aveva gli stessi colori (rosso, bianco e blu) della squadra-madre di Guadalajara.\nLa decisione della Major League Soccer di ammettere il CD Chivas USA nel 2005 \u00e8 derivata dal progetto di puntare a conquistare il pubblico composto dai cosiddetti latinos, e pi\u00f9 specificatamente quello messicano o di origine messicana, che si avvia a diventare maggioritario nella California del Sud.\nLa squadra era composta principalmente da giocatori messicani o di origine messicana, e per quanto Vergara avesse promesso che ci sarebbe stato spazio anche per altre nazionalit\u00e0, la lingua di lavoro al CD Chivas USA era lo spagnolo. Questo era evidenziato anche dallo slogan della societ\u00e0: \"Adi\u00f3s soccer. \u00a1El f\u00fatbol est\u00e1 aqu\u00ed!\".\nNella sua prima stagione chiuse sesta in Western Conference e nel 2007 riusc\u00ec a vincerla, aggiudicandosi anche l'Honda SuperClasico. Grazie a questo eccellente risultato, il Chivas si garant\u00ec la partecipazione alla SuperLiga del 2008 ed alla CONCACAF Champions League 2008-2009.\nAl termine della stagione 2014 la squadra chiude i battenti."}
{"id": "647483", "revid": "1442080", "url": "https://it.wikipedia.org/wiki?curid=647483", "title": "Tipo primitivo", "text": "In programmazione, un tipo si dice primitivo o atomico se definisce un insieme di valori atomici. Questo nome \u00e8 usato spesso in opposizione con il nome dei tipi strutturati, che aggregano pi\u00f9 tipi atomici per formare delle strutture dati composte, come i record.\nNon si confondano i tipi derivati con i tipi riferimento: alcuni linguaggi permettono di definire strutture dati (come le struct del C++) che sono gestite dal programma direttamente, invece che tramite riferimenti (lo stesso C++ mette a disposizione le classi, che invece definiscono dei tipi riferimento)."}
{"id": "647485", "revid": "43530", "url": "https://it.wikipedia.org/wiki?curid=647485", "title": "Immaginario", "text": ""}
{"id": "647486", "revid": "287204", "url": "https://it.wikipedia.org/wiki?curid=647486", "title": "Pitesti", "text": ""}
{"id": "647488", "revid": "1305772", "url": "https://it.wikipedia.org/wiki?curid=647488", "title": "Radek Zelenka", "text": "Il Dottor Radek Zelenka \u00e8 un personaggio immaginario appartenente all'universo fantascientifico di Stargate. \u00c8 interpretato dall'attore ceco David Nykl e doppiato in italiano da Oreste Baldini nella serie televisiva \"Stargate Atlantis\". \u00c8 un esperto conoscitore della tecnologia degli Antichi, secondo solo a Rodney McKay.\nDescrizione.\nStagione 1.\nQuando il Puddle Jumper della squadra di John Sheppard rimase bloccato in uno Stargate attivo, Zelenka inizi\u00f2 a lavorare su un altro PJ per isolare i percorsi di controllo del motore in maniera che McKay potesse ritirare il motore bloccato.\nIn seguito il Dr. Zelenka lavor\u00f2 con McKay per scoprire un modo di proteggere la citt\u00e0 da un pericoloso uragano ma se ne and\u00f2 prima che la citt\u00e0 venisse presa da una squadra di assalto Genii.\nViene rivelato che Zelenka aveva ricevuto il gene ATA di Carson Beckett, ma apparentemente non funzion\u00f2.\nZelenka scopr\u00ec dei sensori nello spazio, e grazie a loro venne scoperta la presenza delle navi alveare Wraith che si stavano avvicinando ad Atlantis.\nStagione 2.\nDopo essere arrivato con il Modulo Zero Point, Radek inizi\u00f2 a controllare le operazioni nella stanza di controllo mentre Rodney McKay install\u00f2 il Modulo per dare energia. In seguito aiut\u00f2 Rodney a interfacciare i sistemi di mascheramento dei Puddle Jumpers con lo scudo, in modo da nascondere la citt\u00e0 e a far credere ai Wraith che Atlantis si fosse autodistrutta. Quando Ford, assuefatto ad un enzima dei Wraith, scapp\u00f2 dall'infermeria, riusc\u00ec a stordire Zelenka e a rubare un Puddle Jumper.\nZelenka venne poi coinvolto in uno strano accaduto: McKay e Cadman erano rimasti bloccati in un dispositivo di teletrasporto. L'energia era sufficiente a permettere a solo uno dei due di rimaterializzarsi alla volta. Sheppard disse al dottore di estrarre McKay, ma Zelenka lo inform\u00f2 del fatto che non poteva sapere quale segno vitale corrispondesse a quello giusto. Sheppard scelse uno dei due, che si rivel\u00f2 essere McKay, ma un malfunzionamento fece intrappolare la mente della Cadman nel corpo di McKay assieme alla sua. La squadra riprese il dardo Wraith per salvare Cadman, ma la pressione delle due menti in un solo cervello si rivel\u00f2 troppa per Rodney, e Zelenka dovette dire a McKay di lasciarlo lavorare in pace andando via. Con una idea brillante di McKay, riuscirono a riportare la mente di Cadman nel suo corpo originale.\nLavor\u00f2 al fianco di McKay nel tentativo di far funzionare il generatore di energia degli Antichi, il Progetto Arturus. Zelenka ritorn\u00f2 ad Atlantis, e scopr\u00ec il perch\u00e9 gli Antichi avevano abbandonato questa tecnologia. McKay rifiut\u00f2 i suoi consigli all'inizio, ma dopo che il generatore esplose, decise di scusarsi con il dottore.\nMentre era in missione scopr\u00ec l'esistenza di una seconda nave alveare Wraith che stava procedendo verso Atlantis; probabilmente i Wraith avevano scoperto attraverso Michael che Atlantis non era stata distrutta.\nStagione 3.\nRadek si trovava sulla astronave Orion con il Maggiore Lorne, quando inizi\u00f2 il combattimento con una nave alveare Wrauth. Radek riusc\u00ec a reindirizzare l'energia alle armi permettendo alla nave di sparare; la Orion rimase comunque danneggiata in maniera seria e dovettero ritirarsi.\nAlcune settimane dopo, Zelenka scopr\u00ec una nave alveare che si stava spostando verso la nave Odissey, la quale stava tentando di chiamare il Supergate Ori dalla Galassia Pegasus. Zelenka non riusc\u00ec ad avvisare la Odyssey a causa dell'interferenza causata da un buco nero, ma la Dottoressa Elizabeth Weir riusc\u00ec a trasmettere il messaggio attraverso lo Comando Stargate."}
{"id": "647490", "revid": "124289537", "url": "https://it.wikipedia.org/wiki?curid=647490", "title": "Tindouf", "text": "Tindouf, anche Tinduf (Arabo: \u062a\u0646\u062f\u0648\u0641) \u00e8 una citt\u00e0 dell'Algeria, capoluogo della provincia omonima. \u00c8 vicina a basi militari algerine, e anche alle zone autonome della Repubblica Democratica Araba dei Sahrawi, il governo in esilio del Sahara Occidentale. Nelle zone autonome vi sono diversi campi profughi Sahrawi, organizzati specularmente secondo la struttura amministrativa territoriale del Sahara Occidentale.\nLa posizione.\nTindouf sorge sull'altipiano dell'Hammada, una vasta superficie nel deserto del Sahara conosciuto storicamente come \"Il giardino del diavolo\". Ha un clima ostile, in estate supera temperature di 50\u00b0 con frequenti tempeste di sabbia. D'inverno, la notte si raggiungono temperature sotto lo zero, con punte di -5\u00b0.\nStoria.\nLa citt\u00e0 di Tindouf fu edificata vicino ad una oasi del deserto del Sahara nel 1852 da membri della trib\u00f9 Sahraui Tajakant. Nel 1895 fu distrutta e saccheggiata da appartenenti ad un'altra trib\u00f9 Sahraui, i Reguibat.\nRimase inabitata fino al 1934, anno in cui si insediarono le truppe francesi. Con l'indipendenza algerina del 1962, la citt\u00e0 ha avuto un risveglio, dapprima per la nascita di nuovi confini con il Marocco, la Mauritania e il Sahara spagnolo e successivamente con la creazione di citt\u00e0/accampamenti satellite in seguito all'insediamento dei rifugiati Sahraui stimati intorno a 175.000 persone.\nLe zone autonome Sahrawi di Tindouf.\nI rifugiati Sahraui nella zona di Tindouf sono distribuiti in cinque accampamenti denominati \"wilaya\": El Aai\u00fan, Smara, Auserd, Dakhla e Bojdour. Ogni \"wilaya\" \u00e8 suddivisa in alcune ripartizioni amministrative o \"d\u0101'ira\"; gli insediamenti sono prevalentemente costituiti da tende (\"jaima\") e modeste abitazioni di mattoni e sabbia. Le Unit\u00e0 amministrative prendono il nome dalle citt\u00e0 del territorio conteso con il Marocco. Le scuole, gli ospedali, i centri di formazione e culturali degli accampamenti sono costruzioni pi\u00f9 solide.\nLe \"d\u0101'ira\" delle cinque \"wil\u0101ya\" sono denominate come segue:\nMolte di queste \"d\u0101'ira\" sono gemellate con citt\u00e0 spagnole ed italiane.\nL'inondazione del 2006.\nNel febbraio del 2006 alcuni dei campi profughi sono stati colpiti da inondazioni, si stima che circa 50.000 profughi abbiano avute distrutte o gravemente danneggiate le loro abitazioni, creando un'emergenza difficile da gestire.\nAngelina Jolie, Ambasciatrice dell'Alto Commissariato delle Nazioni Unite per i Rifugiati, si \u00e8 impegnata per la raccolta fondi da destinare ai rifugiati colpiti dalle inondazioni contribuendo essa stessa con 50.000 dollari.\nLa dinamica demografica.\nTindouf ha 44.058 abitanti (stime 2006)\nAndamento:"}
{"id": "647492", "revid": "12079", "url": "https://it.wikipedia.org/wiki?curid=647492", "title": "Tifarita", "text": ""}
{"id": "647506", "revid": "111433", "url": "https://it.wikipedia.org/wiki?curid=647506", "title": "Haik d'Armenia", "text": "Biografia.\nLa sua leggenda fa parte di una storia tramandata oralmente dalla tradizione, e registrata da Mos\u00e8 di Corene nel V secolo a.C.\nIn quest'opera, Haik \u00e8 capo degli Armeni, una trib\u00f9 armena, e li conduce contro le forze degli invasori di re Nimrod di Babilonia. L'11 agosto del 2492 a.C., nella battaglia di Hayoc Dzor vicino al lago di Van, Haik uccise Nimrod, e chiam\u00f2 i suoi uomini ad unirsi in un solo popolo. Egli costru\u00ec il castello di Haykaberd sul luogo della battaglia, e la citt\u00e0 di Haikashen nella provincia armena di Taron (ora nella moderna Turchia).\nHaik fu anche il fondatore della dinastia degli Haykazuni. Altre casate armene come i Khorkhoruni, i Bznuni, i Syuni, i Vahevuni, i Manavazian e gli Arran, fanno risalire la loro genealogia da Haik.\nAlcuni storici ipotizzano che Haik fosse un condottiero armeno realmente esistito nel III millennio a.C.; altri invece suppongono che si tratti di una figura puramente leggendaria.\nEsistono diverse teorie sull'origine del nome di Haik; una di esse suggerisce che Haik derivi dall'antica nazione proto-Armena di Hayasa, menzionata nelle fonti ittite. Altri credono che esso sia la forma armena del dio della civilt\u00e0 del regno di Urartu, Khaldi.\nLa figura uccisa dalla freccia di Hayk \u00e8 variamente indicata come Bel o Nimrod. Hayk \u00e8 anche il nome della costellazione di Orione nella traduzione armena della Bibbia. La fuga di Hayk da Babilonia e la sua vittoria su Bel \u00e8 stata paragonata alla fuga di Zeus nel Caucaso e alla vittoria di questi sui Titani."}
{"id": "647509", "revid": "1851848", "url": "https://it.wikipedia.org/wiki?curid=647509", "title": "Riccardo Bonetto", "text": "Carriera.\nGli esordi e l'esperienza in Belgio.\nCresciuto nelle giovanili della , nel gennaio del 1998 viene mandato a farsi le ossa al Novara, dove esordisce da professionista giocando 15 partite e segnando un gol in Serie C2.\nLa stagione successiva, pur rimanendo sempre di propriet\u00e0 dei bianconeri, il giovane Bonetto inizia la preparazione con la , salvo poi trasferirsi in Belgio al dove in due stagioni totalizzer\u00e0 19 presenze segnando 2 reti.\nTornato in Italia, nella stagione 2000-2001 si trasferisce in Serie C1 nelle file dell', dove gioca 30 partite con 3 gol all'attivo, arrivando con la squadra fino ai play-off.\nLa Serie B e gli anni ad Empoli.\nNell'estate del 2001 arriva poi in Serie B all'Empoli, dove gioca solamente 11 partite, cos\u00ec come nella stagione successiva all'.\nNell'annata successiva, dopo una parentesi alla Lucchese, Bonetto torna nuovamente all'Empoli, che acquister\u00e0 poi l'intero cartellino dalla , ma, complice un brutto infortunio, resta fermo per parecchi mesi senza quindi mai riuscire a scendere in campo nel campionato di Serie A 2003-04.\nNel campionato successivo, per\u00f2, gioca in Serie B 36 partite segnando anche una rete e riconquista con la sua squadra la promozione in A, dopo la retrocessione dell'anno precedente.\nIl 28 agosto 2005 esordisce in Serie A scendendo in campo nella prima di campionato del campionato 2005-2006 contro l'Udinese al Friuli, in cui la sua squadra esce sconfitta per 1-0.\nFino a gennaio gioca in 16 occasioni mettendo a segno anche un gol, poi di mandarlo in prestito all' fino alla fine della stagione, \nL'arrivo alla Lazio e gli anni in prestito.\nSvincolatosi, viene dunque ingaggiato dalla Lazio all'inizio della finestra estiva di calciomercato del 2006.\nIl 2 luglio 2007 si trasferisce in Serie B al , dove gioca un'ottima stagione, condita con l'assist per il goal di Dino Fava Passaro che di fatto promuove il Bologna in Serie A.\nL'8 luglio 2008 si trasferisce al Livorno in prestito, giocando titolare per tutta la stagione, e concludendo la stagione con la promozione in Serie A, la terza personale in carriera.\nNell'estate 2009 terminato il prestito al Livorno torna alla Lazio. Nel novembre 2010 ottiene in accordo con il club romano la possibilit\u00e0 di allenarsi, in attesa di una sistemazione definitiva, con la squadra del suo paese, la Bassano Virtus, e non pi\u00f9 nel Centro sportivo di Formello. Nel luglio 2011 rescinde il contratto con la societ\u00e0 capitolina.\nL'addio alla Lazio e l'approdo al Bassano Virtus.\nIl 4 agosto 2011, dopo aver rescisso il contratto con la Lazio, firma per il Bassano Virtus. A fine stagione rimane per\u00f2 svincolato.\nPer la stagione successiva firma per la Fersina Perginese, societ\u00e0 di Trento, con la quale rescinde il contratto a novembre 2012, restando cos\u00ec svincolato. Nell'estate 2013 firma per l'Istrana, in Eccellenza."}
{"id": "647511", "revid": "729019", "url": "https://it.wikipedia.org/wiki?curid=647511", "title": "Puma (combattimento fanteria)", "text": "Il Puma \u00e8 un veicolo corazzato per fanteria (IFV) tedesco, attualmente in corso di sviluppo. \u00c8 previsto che rimpiazzi il datato Marder IFV, che dovrebbe essere ceduto alla Grecia, nel 2009. La sua corazza \u00e8 modulare, con il livello-A per facilitarne il trasporto aereo sugli A400M ed un livello pi\u00f9 pesante (Level-C) per la protezione dalle mine terrestri, le armi anticarro ed i proiettili di medio calibro. Il Puma \u00e8 uno degli IFV maggiormente protetti e che, al contempo, ha un pi\u00f9 elevato rapporto potenza/peso.\nProduzione.\nL'esercito tedesco ha commissionato cinque veicoli di pre-produzione (logistica e addestramento inclusi) alla fine del 2004. Entro il 2007 \u00e8 atteso un ordine di 410 veicoli dal valore di 3 miliardi di euro. La produzione del primo lotto di 350 veicoli iniziava nel 2010 ed era previsto il suo completamento nel 3\u00ba quadrimestre del 2020 mentre un secondo lotto di 210 Puma ha ricevuto i necessari finanziamenti.\nArmamento.\nL'armamento primario \u00e8 composto da un cannone automatico da 30\u00a0mm MK-30-2, con cadenza di tiro di 200 colpi al minuto e gittata utile fino a 3000 m. Le munizioni sono di due tipi: una \u00e8 decalibrata, del tipo APFSDS-T, progettata per l'elevata capacit\u00e0 di penetrazione, principalmente per l'uso contro i veicoli corazzati medi. La seconda \u00e8 a pieno calibro, multi impiego, del tipo Kinetic Energy-Timed Fuze (KETF), progettata al fine di creare, dividendosi in proiettili pi\u00f9 piccoli in funzione al tipo di spoletta, una rosa per impattare una vasta area. Lo stock di munizioni \u00e8 di 400 colpi; 200 pronti al fuoco e 200 di riserva. In aggiunta all'usuale lanciagranate fumogeno, c'\u00e8 un lanciagranate da 76mm sul retro del veicolo per la difesa ravvicinata.\nL'armamento secondario \u00e8 composto da una mitragliatrice coassiale calibro 5.56\u00a0mm HK MG4 con una cadenza di tiro di 850 colpi al minuto e gittata utile di 1000 m. Lo stock di munizioni \u00e8 di 2000 colpi; 1000 pronti per essere sparati e 1000 in riserva."}
{"id": "647514", "revid": "767487", "url": "https://it.wikipedia.org/wiki?curid=647514", "title": "Orontidi", "text": "La dinastia degli Orontidi fu la prima dinastia nella storia dell'Armenia.\nGli Orontidi stabilirono la loro supremazia sull'Armenia al tempo delle invasioni di Sciti e di Medi intorno al VI secolo a.C., periodo nel quale gli Armeni assunsero nomi e costumi iranici. I loro discendenti continuarono a regnare nel Regno di Sofene, per breve tempo, e di Commagene fino al 72.\nLe origini.\nIl nome Orontes \u00e8 la forma ellenizzata di un nome maschile di origine iranica, che in armeno si pronuncia Yervand. Il nome \u00e8 autenticato dal greco \u03a9\u03c1\u03cc\u03bd\u03c4\u03b7\u03c2, e la sua relazione dal termine avestico \"auruuant\", ovvero \"coraggioso\" o \"eroe\" \u00e8 attestata. Alcuni hanno suggerito una certa continuit\u00e0 con il nome Hittita Arnuwanda.\nVarie trascrizioni greche di questo nome nelle fonti classiche sono appunto \"Orontes\", oppure \"Aruandes\" o \"Ardoates\".\nLa presenza di questa dinastia \u00e8 attestata almeno dal 400 a.C., la precisa data di fondazione di questa dinastia \u00e8 dibattuta dagli storici ma \u00e8 consenso unanime che essa sia avvenuta dopo la distruzione del regno di Urartu per opera degli Sciti e dei Medi nel 612 a.C.\nSovrani Orontidi e satrapi di Armenia.\nGli Orontidi, essendo legati alla corte persiana se non per lo stesso sangue sicuramente per legami matrimoniali, agirono come satrapi o governatori provinciali. Senofonte nella sua \"Ciropedia\" fa cenno al re Armeno Tigrane come alleato di Ciro il Grande. Tigrane pagava tributi ad Astiage. Suo figlio assunse anch'egli il nome di Tigrane che allo scoppiare del conflitto tra Medi e Babilonesi si rifiut\u00f2 di rispettare i suoi obblighi con i Medi. In quanto erede di Astiage, Ciro richiese quei tributi. Il fatto \u00e8 comprovato dalla citazione di Strabone nella sua Geografia (XI, 13.5).\nNel 521 a seguito della confusione creata dalla morte di Cambise e la proclamazione di Smerdi come re, gli Armeni si rivoltarono. Dario I di Persia invi\u00f2 un generale armeno di nome D\u00e2dar\u0161i a soffocare la rivolta, che venne poi sostituito dal persiano Vaumisa che sconfisse i ribelli armeni il 20 maggio 521. Intorno allo stesso periodo, un altro armeno di nome Arakha, figlio di Haldita, reclam\u00f2 di essere figlio dell'ultimo re di Babilonia, Nabonide, e sal\u00ec sul trono con il nome di Nabuccodonosor IV. Questi eventi sono registrati nelle iscrizioni Behistun secondo le quali la ribellione di Nabuccodonosor IV ebbe vita breve e fu sedata dal luogotenente di Dario, Intafrene.\nDopo la riorganizzazione dell'Impero Persiano, l'Armenia fu divisa in diverse satrapie. I satrapi d'Armenia inviarono contingenti di truppe nell'invasione di Serse contro la Grecia del 480 a.C. Nel 401 a.C. Senofonte attraversa l'Armenia con un contingente di mercenari greci, e lascia la testimonianza della presenza di due appartenenti alla dinastia degli Orontidi, entrambi di origine persiana. Uno di essi, nobile e ufficiale di alto rango, era comandante della cittadella di Sardi e si sollev\u00f2 contro Ciro il Giovane a favore di Artaserse II Memnone poco prima della battaglia di Cunassa, ma venne arrestato e giustiziato da una corte marziale.\nSenofonte nel suo \"Anabasi\" ci lascia una dettagliata descrizione dell'Armenia, ed afferma che la regione nei pressi del fiume Centrite, c'era un Oronte figlio di Artasyra che aveva contingenti armeni e alarodiani."}
{"id": "647519", "revid": "1543377", "url": "https://it.wikipedia.org/wiki?curid=647519", "title": "Episiotomia", "text": "L'episiotomia (detta anche perineotomia) \u00e8 un'operazione chirurgica che consiste nell'incisione chirurgica (\"tomia\") del perineo (\"ep\u00edseion\", regione pubica) e della parete posteriore della vagina per allargare l'orifizio vaginale (e dunque indirettamente il canale del parto). Pu\u00f2 essere eseguita:\nL'incisione pu\u00f2 essere effettuata lungo la linea mediana, ovvero dalla estremit\u00e0 inferiore della vulva verso l'ano, oppure con un certo angolo rispetto ad essa. Viene praticata sotto anestesia locale e suturata ben stretta dopo il parto. \nI dati raccolti (al 2016) e diverse analisi cliniche suggeriscono che non ci sono abbastanza criteri basati sulle evidenza (cio\u00e8, dei criteri oggettivi per la Medicina basata su prove di efficacia) per suggerire un'episiotomia. Pertanto, la scelta di effettuare questo intervento \u00e8 completamente relativa all'esperienza e alla professionalit\u00e0 del ginecologo.\nAd esempio, secondo l'Organizzazione mondiale della sanit\u00e0, nella maggior parte dei casi il ricorso all'episiotomia non presenta benefici sostanziali. Al contrario, pu\u00f2 aumentare il rischio di danni perineali e l'insorgere di complicazioni.\nD'altro canto, rimane una delle pi\u00f9 frequenti operazioni chirurgiche eseguite sulle donne. Ad esempio:\nIntervento di routine per facilitare il parto per la via naturale.\nAnche essendo un intervento \"di routine\" nella pratica ostetrica presenta diverse problematiche. Infatti l'intervento pu\u00f2 riservare sgradevoli effetti collaterali sia immediatamente dopo il parto (disagi posturali), che a lungo termine per effetto della cicatrizzazione del taglio (dolori durante il rapporto sessuale).\nDiversi studi hanno anche dimostrato una scarsa efficacia della metodica che sommata agli effetti collaterali la sta ormai relegando a isolate situazioni d'urgenza in diversi paesi del mondo.\nIn Italia, tuttavia, la pratica resta piuttosto comune: nel 2013 un terzo delle partorienti \u00e8 stata sottoposta a episiotomia. La procedura, in ogni caso, dovrebbe essere svolta solo con il consenso informato della donna.\nIndicazioni terapeutiche.\nMolti medici ricorrono all'episiotomia in quanto credono che riduca l'incidenza di traumi perineali, minimizzi \nl'insorgere della disfunzione post-partum del pavimento pelvico alleggerendo il danno al muscolo dello sfintere anale, riduca la perdita di sangue nel parto, e protegga il neonato da traumi. In molti casi, tuttavia, l'episiotomia \u00e8 essa stessa causa di tutti questi problemi. \nL'episiotomia risulta indicata se:\nControversie in merito all'utilizzo comune.\nIn vari paesi, l'episiotomia di routine \u00e8 stata accettata nella pratica medica per molti anni. \nPi\u00f9 o meno dagli anni sessanta, l'episiotomia di routine ha iniziato rapidamente a perdere popolarit\u00e0 tra ostetrici e levatrici in Europa, Australia e Stati Uniti. Uno studio sulla popolazione statunitense, condotto da Weber e Meyn (2002), ha rilevato che il 31% delle donne che avevano partorito in ospedali statunitensi erano state sottoposte a episiotomia nel 1997, rispetto al 56% relativo al 1979. In America Latina l'episiotomia \u00e8 ancora popolare, ed \u00e8 praticata nel 90% dei parti in ospedale e nella maggioranza dei casi senza il consenso della partoriente. In quei luoghi l'episiotomia di routine risulta essere la maggiore causa di infezioni, alcune delle quali fatali.\nRecenti studi indicano che l'episiotomia di routine non dovrebbe essere praticata, in quanto aumenterebbe la morbosit\u00e0. Hartmann \"et al\" (2005), revisionando la letteratura, indica che questa procedura non \u00e8 d'aiuto per le pazienti di routine, fatta eccezione per alcuni casi, tipo in presenza di un canale del parto stretto ed altri problemi descritti sopra.\nRicevere una episiotomia potrebbe aumentare il dolore perineale nel periodo \"post-partum\", rendendo difficoltoso il defecare (particolarmente in presenza di episiotomie mediane, come dimostrato da Signorello \"et al\" (2000). Inoltre potrebbe rendere complicati i rapporti sessuali rendendoli dolorosi e facendo s\u00ec che il tessuto erettile della vulva venga rimpiazzato da tessuto fibrotico.\n\u00c8 stato dichiarato da che un perineo intatto \u00e8 necessario affinch\u00e9 si possa eseguire, durante il parto, una manovra simile alla manovra di Heimlich su un bambino in normale presentazione cefalica. Questa manovra potrebbe essere utile per far espellere al bambino il fluido che riempie i suoi polmoni."}
{"id": "647523", "revid": "110157", "url": "https://it.wikipedia.org/wiki?curid=647523", "title": "The Single File", "text": "The Single File \u00e8 una raccolta in videocassetta di 12 video tratti dai primi quattro album di Kate Bush, pubblicata nel 1983.\nI brani vanno da \"Wuthering Heights\" del 1977 a \"There Goes A Tenner\" del 1983. La raccolta presenta brani come \"The Man With The Child In His Eyes\" (1978), \"Breathing\" (1980) o \"The Dreaming\" (1982).\nPresente anche il video di \"Wow\" (1979) ai tempi bandito dalla BBC inglese a causa di una scena giudicata troppo irriverente; nel video dell'omonimo singolo, infatti, la Bush muove una critica all'omofobia imperante nell'ambiente del teatro, intonando il verso \"He's too busy hitting the vaseline\" (trad: \"\u00e8 troppo impegnato a mettersi la vaselina\") toccandosi in modo esplicito il posteriore. Suggestivo \u00e8 anche il video della nota \"Babooshka\" (1980).\nCinque di questi video sono disponibili esclusivamente in questa raccolta, piuttosto rara da reperire."}
{"id": "647525", "revid": "1442080", "url": "https://it.wikipedia.org/wiki?curid=647525", "title": "Anna Galiena", "text": "Biografia.\nAnna Galiena nasce a Roma nel 1954, sebbene alcune fonti minoritarie riportino come anno di nascita il 1949.\nL'attrice nasce in una famiglia della borghesia medio/alta e si appassiona alla recitazione sin da piccola: a quattro anni interpreta il ruolo di Maria nella recita parrocchiale, continuando a calcare il palco e studiando danza al Teatro dell'Opera di Roma. A dodici anni il padre le vieta di continuare a recitare fino a quando Anna, a 19 anni, abbandonati dopo un anno gli studi universitari, lascia la famiglia per unirsi a un gruppo di amici \"boh\u00e9mien\" trasferendosi con loro in Ciociaria. Nel 1976 lascia l'Italia per recarsi a Toronto dove viene ingaggiata come conduttrice in uno spettacolo televisivo per la comunit\u00e0 italo-canadese.\nNella seconda met\u00e0 degli anni Settanta va a studiare recitazione a New York, dove nel 1978 debutta come Giulietta nella tragedia \"Romeo e Giulietta\". Nel 1980 recita ne \"Il gabbiano\" di \u010cechov nella parte di Nina ed entra all'Actors Studio di Elia Kazan. Nel 1983 torna in Italia e fa parte del cast del film \"Sotto il vestito niente\" di Carlo Vanzina. Nel 1984 interpreta Natasha in \"Tre sorelle\" di \u010cechov. Continua a recitare sia in teatro che nel cinema in pellicole italiane ma anche spagnole, francesi e statunitensi. Nel 1987 recita a fianco di Lou Castel in \"Rorret\", film d'esordio di Fulvio Wetzl. Nel 1989 \u00e8 al fianco di Francesco Nuti nel film di quest'ultimo \"Willy Signori e vengo da lontano\", nel ruolo della fidanzata del protagonista. Nel 1990 interpreta Mathilde in \"Il marito della parrucchiera\", il suo primo grande successo cinematografico, che la rende molto popolare.\nDurante gli anni Novanta recita sia con registi italiani (\"Il grande cocomero\" di Francesca Archibugi, \"Senza pelle\" di Alessandro D'Alatri, \"La scuola\" di Daniele Luchetti e \"Come te nessuno mai\" di Gabriele Muccino) che con registi stranieri (\"Giorni felici a Clichy\" di Claude Chabrol, \"Prosciutto prosciutto\" di Bigas Luna, \"Tre vite e una sola morte\" di Ra\u00fal Ruiz). Nel 1994 \u00e8 ospite nel programma \"Eppur si muove\" su Raitre, in cui dibatte con il giornalista Indro Montanelli e il Professore Beniamino Placido sul tema: \"Noi italiani siamo mammisti o maschilisti?\". Nel 2002 \u00e8 protagonista del film di Tinto Brass \"Senso '45\". Nel 2003 fa parte della giuria del Festival di Berlino. Nel 2011 recita ne \"Il console italiano\" di Antonio Falduto; nel 2012 in \"Sleeping around\", di Marco Carniti e nel 2013 in \"Stai lontana da me\" di Alessio Maria Federici. In totale \u00e8 apparsa in pi\u00f9 di cinquanta film. Numerose sono state anche le sue partecipazioni in fiction televisive italiane e straniere. Nel 2017 partecipa al talent show \"Ballando con le stelle\". \nRecita nella commedia \"Croce e delizia\", con Alessandro Gassmann, Jasmine Trinca, Fabrizio Bentivoglio e Filippo Scicchitano, diretta da Simone Godano, presentata nel 2019.\nSi \u00e8 sposata due volte: la prima con uno scrittore americano di nome John e la seconda con il produttore cinematografico francese Philippe Langlet. Entrambi i matrimoni si sono conclusi col divorzio."}
{"id": "647530", "revid": "834", "url": "https://it.wikipedia.org/wiki?curid=647530", "title": "Oxnard", "text": "Oxnard \u00e8 una citt\u00e0 degli Stati Uniti, posta vicino alla costa pacifica della California meridionale, 100\u00a0km a nord-ovest di Los Angeles, lungo la \"Pacific Coast Highway\" (\"superstrada della costa del Pacifico\"). Due terzi dei suoi abitanti sono ispanici, molti dei quali lavorano nei campi vicino alla citt\u00e0.\nSono presenti due basi della Marina Militare Statunitense: Point Mugu e Port Hueneme.\nVi si trova la Oxnard High School, fondata nel 1901."}
{"id": "647533", "revid": "297031", "url": "https://it.wikipedia.org/wiki?curid=647533", "title": "Cinema sonoro", "text": "Il cinema sonoro \u00e8 il cinema in cui le immagini sono accompagnate dal suono.\nStoria.\nIl cinema era nato alla fine del XIX secolo come cinema muto; la consuetudine di accompagnare la proiezione di film muti con musica eseguita dal vivo solitamente da un pianista o da un organista, pi\u00f9 raramente da un'orchestra, sarebbe sopravvissuta fino agli anni trenta del XX secolo. Il sonoro cinematografico nasce nei primi anni del novecento come sonoro non sincronizzato con le immagini; dalla met\u00e0 degli anni venti si diffuse l'uso di dischi fonografici in bachelite a 78 giri per l'accompagnamento musicale. I dischi erano riprodotti su speciali grammofoni in grado di diffondere la musica in tutto il locale.\nUno dei pionieri della sincronizzazione fra suono e immagini fu il francese Eug\u00e8ne Augustin Lauste, il quale progett\u00f2 i primi sistemi ottici di film sonori e nel 1906 brevett\u00f2 il ristretto fascio di luce indispensabile per includere il suono inciso direttamente sulla striscia di pellicola, a fianco delle immagini e lo present\u00f2 negli Stati Uniti nel 1911.\nUn prototipo di sonoro sincronizzato fu realizzato anche nel 1914 dal messinese Giovanni Rappazzo, il cui brevetto fu registrato al 1921 ma scadde nel 1924 prima che il titolare potesse raccoglierne i frutti e ricavare i fondi necessari a rinnovarlo; lo stesso anno, la Fox Film Corporation brevett\u00f2 a sua volta un sistema identico a quello di Rappazzo, il quale ingenuamente aveva fornito alla casa cinematografica americana i suoi progetti e un esemplare di pellicola sonora: la vicenda fu in questo del tutto analoga a quella di Antonio Meucci con l'invenzione del telefono.\nLa prima casa di produzione cinematografica a scommettere sul sonoro sincronizzato fu la Warner Bros. che, nel 1925, acquis\u00ec dalla Western Electric il sistema Vitaphone, nel quale il sonoro era registrato su un disco fonografico in bachelite da 16 pollici con velocit\u00e0 angolare di 33\u2153 giri al minuto.\nIl primo film sonoro prodotto dalla Warner a fini commerciali fu \"Don Giovanni e Lucrezia Borgia\", la cui prima proiezione pubblica a pagamento avvenne presso il \"Warner Theater\" di New York il 6 agosto 1926. Per la prima volta il pubblico pagante pot\u00e9 udire effetti sonori come il cozzare delle spade durante i duelli e musica sincronizzata con le immagini, scritta appositamente per commentare precise sequenze.\nIl sonoro sincronizzato con le immagini consent\u00ec com'era ovvio anche la realizzazione di film nei quali, oltre agli effetti sonori e alla musica, si udivano anche i dialoghi, permise cio\u00e8 la nascita del cinema parlato. Il primo film di questo tipo \u2013 prodotto dalla stessa Warner e proiettato per la prima volta il 27 ottobre 1927 \u2013 fu \"Il cantante di jazz\" (\"The Jazz Singer\") nel quale, oltre a varie canzoni, si udivano una frase rivolta al pubblico dal protagonista e un breve dialogo tra questi e la madre. Il primo film sonoro interamente costituito da dialoghi parlati fu invece \"Lights of New York,\" lanciato sempre dalla Warner l'8 giugno del 1928. La netta preferenza del pubblico per i film sonori avrebbe in breve tempo decretato il tramonto del cinema muto.\nIl primo film sonoro prodotto in italia fu \"Resurrectio\" (1930) di Alessandro Blasetti, che tuttavia per ragioni commerciali giunse nelle sale cinematografiche solo nel 1931 e fu preceduto cos\u00ec da \"La canzone dell'amore\" (1930) di Gennaro Righelli.\nUno standard per la sincronizzazione non era stato ancora stabilito: i sistemi in America e in Europa differirono fin quando non furono stabiliti i protocolli che ne unificassero le caratteristiche tecniche, rendendole valide in tutto il mondo e prendendo come riferimento stabile la frequenza della corrente alternata di rete. Sistemi di sonoro ottico furono studiati fin dai primi anni ed erano di due tipi:\nLa colonna sonora a densit\u00e0 variabile non ebbe molto successo e presto i film furono registrati tutti con colonna sonora ad area variabile che garantiva maggiore qualit\u00e0 sonora e maggior sicurezza. Se infatti la stampa del film non era perfetta, la colonna sonora a densit\u00e0 variabile poteva essere anche inascoltabile, mentre qualche imperfezione sulla stampa della colonna sonora ad area variabile non pregiudicava troppo il sonoro. La posizione standard della colonna sonora ottica fu fissata sul lato destro della pellicola.\nCon questo metodo di registrazione, la traccia audio viene impressa sul film (tra il fotogramma e la perforazione): essa si presenta come un sottile percorso trasparente su fondo scuro, i cui bordi sono ondulati (traccia ad ampiezza variabile). Durante la proiezione, la traccia ottica transita davanti a una cellula fotoelettrica e viene illuminata da una lampada eccitatrice. Il fascio di luce \u00e8 modulato dalla traccia ottica in modo da colpire con intensit\u00e0 variabile la cellula, la quale a sua volta trasforma tale intensit\u00e0 variabile di luce in una debole corrente elettrica che, amplificata acusticamente, produce il suono. A determinare i parametri di registrazione collaborarono aziende come RCA e Kodak.\nNel 1965 Ray Dolby introdusse il primo sistema per la riduzione del rumore di fondo sulla pellicola, il Dolby A, poi evolutosi nel pi\u00f9 sofisticato Dolby Spectral Recording. Sempre della Dolby il sistema attualmente pi\u00f9 diffuso, il Dolby Digital, che registra il suono in formato digitale di 5 canali (tre frontali e due surround) a banda estesa ed uno specifico per effetti a bassa frequenza (Low Frequency Effect), detto 5.1, come scacchiere di punti ciascuno rappresentante un bit tra una perforazione e l'altra di uno dei due lati della pellicola. Esiste anche il Dolby Digital Surround Ex, dove EX sta per extended, con in pi\u00f9 un canale surround posteriore dedotto per matricizzazione come nel dolby stereo. Dolby sta per proporre il 7.1 per il cinema 3d stereoscopico, ovvero un 5.1 con surround posteriore sinistro e destro indipendenti da surround laterali sinistro e destro.\nSono stati introdotti anche altri sistemi, come il Sony SDDS, del tipo 7.1 (si aggiungono anche i canali intermedi centro-destro e centro-sinistro per riempire di suono i megaschermi) la cui colonna viene stampata - in ciano - sui bordi esterni della pellicola, e il sistema DTS - 5.1 ma anche DTS ES 6.1 - che per\u00f2 non \u00e8 propriamente una colonna sonora, in quanto consiste di una piccola traccia posta tra la colonna normale e il fotogramma e che serve a sincronizzare una sorgente audio esterna (lettore speciale di CD dedicati) con l'immagine proiettata. Ha dalla sua il vantaggio di far rimanere inalterata la qualit\u00e0 dell'audio nonostante l'usura della pellicola dopo molte proiezioni, inoltre \u00e8 possibile cambiare lingua semplicemente sostituendo il CD.\nLa colonna sonora analogica coesiste ancora con i sistemi digitali soprattutto con funzione di riserva, in caso di guasto o difficolt\u00e0 di lettura dei sistemi digitali, quest'ultima non cos\u00ec improbabile dato il contatto meccanico dei bordi della pellicola durante la proiezione. \u00c8 anche vero che non tutte le sale nel mondo sono dotate di sistemi digitali per l'audio."}
{"id": "647538", "revid": "120868288", "url": "https://it.wikipedia.org/wiki?curid=647538", "title": "Fragole", "text": ""}
{"id": "647556", "revid": "550667", "url": "https://it.wikipedia.org/wiki?curid=647556", "title": "Panthera tigris amoyensis", "text": "La tigre della Cina meridionale o tigre cinese meridionale (cinese tradizionale:\u83ef\u5357\u864e, cinese semplificato:\u534e\u5357\u864e, Panthera tigris amoyensis), nota anche come tigre cinese, di Amoy o di Xiamen, \u00e8 una sottospecie di tigre originaria delle foreste della Cina meridionale. La tigre della Cina meridionale \u00e8 la terza sottospecie pi\u00f9 piccola e la pi\u00f9 criticamente minacciata delle sottospecie viventi di tigre. Gli esperti sostengono che in natura rimangano meno di 30 di queste tigri e che si estingueranno nel corso del prossimo decennio. Un esemplare \u00e8 nato recentemente in una riserva in Sudafrica nel novembre 2007 ed \u00e8 stata la prima nascita per questa sottospecie al di fuori della Cina. La tigre della Cina meridionale viene considerata come la tigre \u00abbasale\u00bb, la sottospecie da cui si sono evolute tutte le altre tigri.\nLa tigre della Cina meridionale \u00e8 stata recentemente classificata come una delle 10 specie animali pi\u00f9 minacciate del mondo.\nAlcuni autori ritengono che la tigre della Cina meridionale sia inclusa nella sottospecie \"Panthera tigris tigris\".\nCaratteristiche fisiche.\nLa tigre della Cina meridionale \u00e8 una delle pi\u00f9 piccole sottospecie di tigre. I maschi misurano circa 2,5 m dalla testa alla coda e pesano circa 150\u00a0kg. Le femmine sono pi\u00f9 piccole, misurando circa 2,3 m di lunghezza. Pesano approssimativamente sui 110 chilogrammi. Le brevi e larghe strisce della tigre della Cina meridionale sono piuttosto distanziate le une dalle altre rispetto a quelle delle tigri del Bengala e dell'Amur.\nDieta.\nLa tigre della Cina meridionale, come tutte le altre tigri, \u00e8 esclusivamente carnivora. Caccia soprattutto ungulati. La tigre della Cina meridionale preferisce prede che pesano all'incirca tra i 10 e i 200\u00a0kg, e si sa che in passato, quando i suoi esemplari erano un po' pi\u00f9 numerosi, si nutriva anche di bestiame, come vacche e capre. Sono cacciatrici esperte e tendono agguati e seguono le loro prede per ore. Le tigri della Cina meridionale hanno una velocit\u00e0 media di 56\u00a0km/h e sono quindi pi\u00f9 veloci della maggior parte delle loro prede, ma non hanno abbastanza resistenza per mantenere a lungo la loro velocit\u00e0 di punta. Questi grandi felini uccidono le loro prede con un morso dietro al collo (tecnica usata solitamente per le prede di medie dimensioni) o le soffocano con un morso alla gola (tecnica usata solitamente per uccidere prede di grosse dimensioni). Le tigri della Cina meridionale si nutrono di quasi ogni cosa, compresi piccoli insetti. In passato molti uomini sono morti in seguito agli attacchi della tigre della Cina meridionale, e quando le loro popolazioni erano pi\u00f9 numerose sappiamo anche dell'esistenza di divoratrici di uomini.\nHabitat.\nLa tigre della Cina meridionale, \"Panthera tigris amoyensis\", in passato era molto numerosa nelle elevate foreste temperate della Cina meridionale. Oggi il suo vasto areale si \u00e8 ridotto a tre aree isolate della Cina centro-meridionale, dove si dice che vivano ancora piccole e sfuggenti popolazioni sulle montagne ai confini tra le varie province. Come nel caso del furetto dai piedi neri, uno dei principali fattori del declino delle tigri della Cina meridionale \u00e8 stato la distruzione delle sue prede fondamentali. Altri due importanti fattori che hanno contribuito a questo declino sono stati il bracconaggio e la frammentazione delle popolazioni. Le tigri della Cina meridionale, come altre sottospecie di tigre, vivono in folte giungle e anch'esse amano trascorrere del tempo in acqua.\nPersecuzione ed estinzione.\nFino agli inizi del XX secolo, la tigre della Cina meridionale era diffusa in molte regioni della Cina meridionale e orientale. Nel 1959, Mao Zedong, al tempo del Grande balzo in avanti, dichiar\u00f2 che la tigre ed altri predatori, come leopardi e lupi, erano nocivi e \u00abnemici del popolo\u00bb ed iniziarono alcune campagne \u00abanti-nocivi\u00bb. Le tigri vennero considerate nocive poich\u00e9 attaccavano gli allevatori e gli abitanti dei villaggi. Cominciando ad essere molto perseguitate, la loro popolazione selvatica pass\u00f2 da pi\u00f9 di 4000 esemplari ai 200 del 1982. Il governo cinese rivide in seguito la classificazione della tigre, vietandone ovunque la caccia nel 1977, ma sembra che questo sia avvenuto troppo tardi. La tigre della Cina meridionale non \u00e8 stata pi\u00f9 vista in natura per pi\u00f9 di 20 anni. Oggi la popolazione stimata della sottospecie della Cina meridionale si aggira su 60-90 individui che vivono solamente nelle province cinesi di Guangdong, Fujian, Hunan, Jiangxi e Zhejiang. Le tigri che vivono tuttora nella Cina sud-orientale appartengono alla sottospecie indocinese.\nConservazione.\nDal 1990, l'Amministrazione Forestale di Stato cinese ha compiuto degli sforzi per cercare di salvare la tigre della Cina meridionale attraverso la fondazione di speciali riserve naturali per le 10-30 tigri che si ritiene sopravvivano ancora in natura. Un censimento sul campo effettuato nel 1987 da scienziati cinesi ha registrato la presenza di poche tigri rimaste sui monti del Guangdong confinanti con l'Hunan e il Jiangxi, ed un altro studio del 1990 ha riscontrato la presenza di circa una dozzina di tigri in 11 riserve sui remoti monti delle province del Guangdong, dell'Hunan e del Fujian, in Cina meridionale. Non venne avvistata nessuna tigre. Gli unici avvistamenti erano quelli delle storie aneddotiche di vecchi cacciatori. Le poche tigri tenute in cattivit\u00e0 in Cina fanno attualmente parte di uno studbook registrato allo scopo di salvare questa tigre, per evitare che diventi la quarta sottospecie di tigre ad estinguersi in tempi moderni. Uno studbook era gi\u00e0 stato stabilito in passato e si pensava che questa popolazione in cattivit\u00e0 fosse troppo piccola e priva di diversit\u00e0 genetica per qualsiasi programma di reintroduzione di successo, ma dopo la fondazione di un registro centrale sono state individuate negli zoo di tutta la Cina molte pi\u00f9 tigri della Cina meridionale, fatto che rende possibile la speranza di una reintroduzione in natura della tigre della Cina meridionale.\nProgetto di reintroduzione in Sudafrica.\nL'organizzazione Save China's Tigers sta lavorando insieme al Centro di Ricerche per la Natura dell'Amministrazione Forestale di Stato della Cina e al Progetto Sudafricano per le Tigri Cinesi per assicurare la reintroduzione in natura delle tigri cinesi. Questo accordo, siglato a Pechino il 26 novembre 2002, prevede la fondazione di un progetto di conservazione per le tigri cinesi attraverso la creazione di una riserva pilota in Cina dove verranno introdotti molti animali indigeni, tra cui la tigre della Cina meridionale. Un gran numero di cuccioli di tigre cinese verranno selezionati negli zoo della Cina ed inviati in una riserva di 300 chilometri quadrati nei pressi della citt\u00e0 di Philippolis, in Sudafrica, dove verranno addestrati a cacciare da soli; in seguito, i cuccioli delle tigri addestrate verranno rilasciate nelle riserve pilota in Cina, mentre le tigri allevate rimarranno in Sudafrica per continuare a riprodursi. Nel Fujian, in Cina, \u00e8 in corso anche un secondo progetto di riabilitazione della tigre cinese. Questo prevede il rilascio in una riserva pilota in Cina di tigri della Cina meridionale riabilitate con successo. La Cina condurr\u00e0 i lavori di sondaggio del territorio, restaurando l'habitat e le prede della riserva pilota. Si prevede che le prime tigri cinesi verranno reintrodotte in natura in coincidenza con i giochi olimpici di Pechino, nel 2008.\nProve dell'esistenza in natura di tigri della Cina meridionale.\nIl 5 ottobre 2007, una tigre della Cina meridionale attacc\u00f2 una vacca e poco prima, il 13 settembre, venne ritrovato il corpo ucciso e divorato da una tigre di un orso nero asiatico, entrambi nella contea di Zhenping.\nL'11 ottobre 2007, le fotografie di una tigre scattate da Zhenglong Zhou, un abitante di un villaggio nei pressi della citt\u00e0 di Ankang, nella provincia cinese dello Shaanxi, vennero inviate all'Ufficio Forestale della Provincia dello Shaanxi. Se queste fossero vere, si tratterebbe del primo avvistamento in natura di una tigre della Cina meridionale in questa provincia, per la precisione sui monti Qinba.\nComunque, \u00e8 stato suscitato qualche dubbio riguardo all'autenticit\u00e0 di queste foto digitali. Un abitante di Panzhihua ha scoperto che il poster di una tigre sul muro di casa sua mostrava una tigre nella stessa posizione di quella delle foto di Zhou, compresi i dettagli delle strisce dell'animale. La produttrice del poster \u00e8 stata identificata come la Compagnia di Confezioni e Poster Yi Wei Si della provincia dello Zhejiang, che aveva pubblicato l'immagine cinque anni prima. In una dichiarazione del 23 novembre 2007, l'Ufficio Forestale della Provincia dello Shaanxi ha sostenuto la \u00abferma convinzione\u00bb che in quella provincia esistano ancora delle tigri della Cina meridionale in libert\u00e0."}
{"id": "647562", "revid": "880084", "url": "https://it.wikipedia.org/wiki?curid=647562", "title": "Memorie storiche", "text": ""}
{"id": "647564", "revid": "880084", "url": "https://it.wikipedia.org/wiki?curid=647564", "title": "Memorie di uno storico", "text": ""}
{"id": "647565", "revid": "5456", "url": "https://it.wikipedia.org/wiki?curid=647565", "title": "Monte Asrualdo", "text": ""}
{"id": "647570", "revid": "11497", "url": "https://it.wikipedia.org/wiki?curid=647570", "title": "Calendario ind\u00f9", "text": ""}
{"id": "647573", "revid": "1318658", "url": "https://it.wikipedia.org/wiki?curid=647573", "title": "Prontosil", "text": "Il Prontosil (nome IUPAC: 4-[(2,4-diamminofenil) azo]benzenesulfonammide) \u00e8 stato il primo chemioterapico antibatterico disponibile in commercio, sviluppato da un gruppo di ricerca ai laboratori della Bayer in Germania. \nLa molecola, in primo luogo sintetizzata dai chimici Josef Klarer e Fritz Mietzsch della Bayer, fu trovata efficace contro alcune infezioni batteriche importanti nei topi da Gerhard Domagk, che nel 1939 fu insignito del Premio Nobel per la medicina. \nIl Prontosil fu il risultato di cinque anni di ricerche e di prove che coinvolsero migliaia di sostanze chimiche. Le prove definitive furono effettuate nel 1932, ma i risultati non furono pubblicati fino al 1935, dopo che la I.G. Farben ne ottenne il brevetto. \nUn gruppo di ricerca dell'Istituto Pasteur, comprendente fra gli altri Daniel Bovet, Federico Nitti e Jacques e Th\u00e9r\u00e8se Tr\u00e9fou\u00ebl, dimostr\u00f2 che il Prontosil, un colorante azoico rosso, viene metabolizzato nel corpo con una reazione di azoriduzione liberando 1,2,4-triaminobenzene e para-amino benzensulfonamide, una solfanilammide che rappresenta la specie battericida effettiva. Tale processo viene chiamato \"bioattivazione\"; il Prontosil non \u00e8 in s\u00e9 un farmaco, ma un \"precursore\" del farmaco effettivo.\nLa solfanilammide attiva non \u00e8 una molecola particolarmente costosa o difficile da produrre; il successo commerciale del Prontosil venne quindi presto offuscato dagli altri sulfamidici, e successivamente dalla penicillina. Rimasto sul mercato fino agli anni sessanta, ha rappresentato un punto di svolta nella ricerca farmaceutica e nella storia medica."}
{"id": "647575", "revid": "106585631", "url": "https://it.wikipedia.org/wiki?curid=647575", "title": "Ariel (Disney)", "text": ""}
{"id": "647576", "revid": "2175", "url": "https://it.wikipedia.org/wiki?curid=647576", "title": "Prontosil rosso", "text": ""}
{"id": "647579", "revid": "712828", "url": "https://it.wikipedia.org/wiki?curid=647579", "title": "Tempi Remoti", "text": ""}
{"id": "647591", "revid": "410660", "url": "https://it.wikipedia.org/wiki?curid=647591", "title": "Al lupo, al lupo", "text": ""}
{"id": "647594", "revid": "228587", "url": "https://it.wikipedia.org/wiki?curid=647594", "title": "Strada europea E47", "text": "La strada europea E47 dorsale nord-sud delle strade europee, collega Helsingborg in Svezia con Lubecca in Germania passando per Copenaghen in Danimarca.\nIl percorso, conosciuto anche con il nome di Vogelfluglinie e Sydmotorvejen, \u00e8 quasi completamente un'autostrada eccetto che per circa 30 km in Germania, il tratto urbano di Helsing\u00f8r e due tratti coperti da traghetti. In Svezia e Norvegia questa strada prosegue con il nome di E6, assegnato prima della riforma del 1992 e mantenuto come eccezione. Da Lubecca, invece, si interconnette con la E22, che collega il Regno Unito con la Russia centrale.\nProgetti di sviluppo.\nIl percorso prevede il trasbordo in traghetto tra la Danimarca e la Germania. A tal proposito, \u00e8 in fase di costruzione da Gennaio 2021 un tunnel denominato Tunnel del Fehmarn Belt per collegare stabilmente Fehmarn (in Germania) con Lolland (in Danimarca), rendendo cos\u00ec superfluo l'attuale servizio di traghetti.\nAnche sul secondo tratto servito da traghetti (quello che collega Elsinore in Danimarca con Helsingborg in Svezia) si ipotizza la costruzione di un ponte o di un tunnel, ma al momento non vi sono progetti concreti.\nAltre numerazioni.\nLe strade europee che percorrono il territorio danese non presentano altre numerazioni (la numerazione nazionale ricalca quella europea). Sull'isola di Falster (tra Helsingborg ed Eskilstrup), la E47 condivide il percorso con la E55. Tra K\u00f8ge e Copenaghen, anche la E20 condivide il percorso. Anche le strade statali danesi 9 e 19 condividono brevi tratti di strada con la E47.\nIn Germania il tratto autostradale \u00e8 denominato Bundesautobahn 1. Il tracciato con caratteristiche non autostradali \u00e8 invece classificato come strada nazionale B207."}
{"id": "647597", "revid": "16758", "url": "https://it.wikipedia.org/wiki?curid=647597", "title": "Appiano Pirats", "text": ""}
{"id": "647598", "revid": "1305772", "url": "https://it.wikipedia.org/wiki?curid=647598", "title": "Tucker Sno-Cat", "text": "Il Tucker Sno-Cat \u00e8 un veicolo cingolato creato per funzionare sulla neve, fabbricato da una societ\u00e0 statunitense dell'Oregon.\nSono stati creati diversi modelli utilizzati anche per spedizioni in Artide e Antartide durante la seconda met\u00e0 del ventesimo secolo. Questo veicolo \u00e8 differente dagli altri veicoli cingolati utilizzati sulla neve, come i gatti delle nevi classici, poich\u00e9 questo utilizza quattro set di cingoli indipendenti.\nLa storia.\nPrima di giungere a questa conformazione si era passati attraverso la progettazione di un veicolo con due cingoli al posteriore e una doppia possibilit\u00e0 di direzionalit\u00e0 all'anteriore; con una coppia di pattini e con una coppia di ruote sollevabili dal terreno in caso di necessit\u00e0.\nTale soluzione \u00e8 stata poi abbandonata in favore di quella presente ancor oggi e la casa produttrice ha affiancato allo Sno-Cat un modello pi\u00f9 piccolo, dotato di soli due cingoli e denominato \"Kitten\".\nLa struttura della cabina \u00e8 molto simile a quello di un normale mezzo di trasporto con comandi simili a quelli di una normale autovettura.\nIn anni pi\u00f9 recenti, al modello specializzato per l'uso sulla neve \u00e8 stato affiancato un tipo utilizzabile su superfici non innevate, il \"Terra Track\".\nTra gli eventi che hanno visto protagonista il veicolo, da ricordare la Commonwealth Trans-Antarctic Expedition dell'esploratore britannico Ernest Vivian Fuchs, prima spedizione ad attraversare l'Antartide nel 1957.\nLo Sno-Cat nei media.\nSno-Cat \u00e8 anche il nome di un gioco per il Commodore 64, nel quale uno di questi veicoli doveva risalire una montagna per soccorrere un gruppo di sciatori dispersi."}
{"id": "647599", "revid": "16758", "url": "https://it.wikipedia.org/wiki?curid=647599", "title": "HC Appiano", "text": ""}
{"id": "647601", "revid": "16758", "url": "https://it.wikipedia.org/wiki?curid=647601", "title": "HC Egna", "text": ""}
{"id": "647602", "revid": "16758", "url": "https://it.wikipedia.org/wiki?curid=647602", "title": "SV Kaltern Caldaro", "text": ""}
{"id": "647603", "revid": "16758", "url": "https://it.wikipedia.org/wiki?curid=647603", "title": "H.C. Appiano", "text": ""}
{"id": "647605", "revid": "16758", "url": "https://it.wikipedia.org/wiki?curid=647605", "title": "H.C. Egna", "text": ""}
{"id": "647606", "revid": "16758", "url": "https://it.wikipedia.org/wiki?curid=647606", "title": "Hockey Club Appiano Pirats", "text": ""}
{"id": "647620", "revid": "5150937", "url": "https://it.wikipedia.org/wiki?curid=647620", "title": "HC All Stars Piemonte", "text": ""}
{"id": "647635", "revid": "123231579", "url": "https://it.wikipedia.org/wiki?curid=647635", "title": "Lindsay Davenport", "text": "Durante la sua carriera ha vinto 55 titoli WTA in singolare, tra cui tre prove dello Slam (US Open 1998, Wimbledon 1999, Australian Open 2000) e la medaglia d'oro olimpica ad Atlanta 1996. L'unico Slam in cui non ha mai disputato una finale \u00e8 l'Open di Francia, dove vanta una semifinale raggiunta nel 1998 e altri tre quarti di finale. In doppio, invece, ha vinto 38 titoli WTA, tra cui altri tre tornei del Grande Slam.\nHa raggiunto la prima posizione del \"ranking\" WTA sia in singolare che in doppio, rispettivamente, il 12 ottobre 1998 e il 20 ottobre 1997. Inoltre, \u00e8 una delle quattro donne che, dal 1975, hanno chiuso l'anno da numero 1 del mondo in singolare almeno quattro volte; le altre sono Chris Evert, Steffi Graf e Martina Navr\u00e1tilov\u00e1.\nNel 2014 \u00e8 stata inserita nella International Tennis Hall of Fame.\nBiografia.\nVita privata.\nLindsay Davenport \u00e8 nata a Palos Verdes ed \u00e8 figlia di Wink Davenport, membro della nazionale statunitense di pallavolo ai Giochi della XIX Olimpiade di Citt\u00e0 del Messico, e di Ann Davenport. Ha frequentato la Chadwick School di Palos Verdes e la Murrieta Valley High School di Murrieta, entrambe in California.\nNel 2003 ha sposato Jonathan Leach, banchiere della Morgan Stanley e fratello dell'ex tennista Rick Leach. Davenport prese una pausa temporanea dall'attivit\u00e0 agonistica tra la fine del 2006 e parte del 2007 per la nascita del primogenito. Alle 18:15 del 10 giugno 2007, a Newport Beach, ha dato alla luce Jagger Jonathan. Successivamente, la coppia ha avuto altri tre bambini, tutte femmine: Lauren Andrus, nata il 27 giugno 2009, Kaya Emory, nata il 16 gennaio 2012, e Haven Michelle, nata il 6 gennaio 2014.\nAttualmente, risiede a Laguna Beach e possiede una casa anche a Irvine.\nCarriera sportiva.\nAnni novanta.\nLa Davenport, pur avendo iniziato a giocare nel 1991, divenne una giocatrice professionista due anni pi\u00f9 tardi: nel 1993 segn\u00f2 una statistica di 17 vittorie e 16 sconfitte in doppio, raggiungendo la Top 100 della classifica del doppio. In coppia con Chanda Rubin raggiunse il terzo turno agli Australian Open di doppio. La Davenport raggiunse la Top 20 del ranking nel doppio, mentre si qualific\u00f2 al suo primo torneo in singolare come n. 162. Agli Australian Open perse al terzo turno contro Mary Pierce. Agli Indian Wells Masters, Davenport, n. 99 del ranking, raggiunse i quarti di finale, ma venne sconfitta dalla testa di serie n. 7 e sua futura compagna di doppio, Mary Joe Fern\u00e1ndez. In seguito, quello stesso anno, vinse il suo primo titolo Tier III agli European Open, sconfiggendo in finale Nicole Bradtke in tre set. Raggiunse il terzo turno a Wimbledon e gli ottavi agli US Open, finendo l'anno alla posizione n. 24 del ranking.\nSuccessivamente si impose al primo torneo giocato in stagione, a Brisbane, in Australia. Agli Australian Open raggiunse i suoi primi quarti di finale in uno Slam, sconfiggendo la testa di serie n. 5 Mary Joe Fern\u00e1ndez agli ottavi prima di cedere alla testa di serie n. 1, Steffi Graf, per 6\u20133, 6\u20132. La Davenport arriv\u00f2 quindi alle semifinali a Indian Wells e a Miami, e vinse il torneo di Lucerna. A Wimbledon arriv\u00f2 per la seconda volta ai quarti di finale in uno Slam: come testa di serie n. 9, la Davenport sconfisse la n. 10 Gabriela Sabatini, per poi venire battuta dalla n. 3, Conchita Mart\u00ednez, che avrebbe poi vinto il torneo. In doppio, vinse a Indian Wells con Lisa Raymond, e le due raggiunsero la finale di doppio del Roland Garros, persa contro Gigi Fern\u00e1ndez e Nata\u0161a Zvereva. Invece, in coppia con Arantxa S\u00e1nchez Vicario, vinse il titolo a Oakland, sconfiggendo Gigi Fern\u00e1ndez e Martina Navr\u00e1tilov\u00e1 in finale.\nLa Davenport inizi\u00f2 il 1995 raggiungendo la finale a Sydney, dove fu battuta da Gabriela Sabatini. Arriv\u00f2 nuovamente ai quarti di finale agli Australian Open, e la settimana seguente perse contro Kimiko Date nella finale del torneo di Tokyo. Nella stagione della terra battuta, la Davenport vinse al primo tentativo il torneo di Strasburgo, battendo la stessa Date in finale. La Date, per\u00f2, si vendic\u00f2 al successivo Roland Garros, sconfiggendola agli ottavi per 6\u20134, 6\u20133. A Wimbledon, la Davenport dovette arrendersi agli ottavi contro Mary Joe Fern\u00e1ndez con il punteggio di 7\u20136(6), 6\u20131, mentre agli US Open usc\u00ec gi\u00e0 al secondo turno contro Zina Garrison, vittoriosa con il punteggio di 6\u20131, 6\u20133. In doppio, la Davenport e Jana Novotn\u00e1 iniziarono l'anno vincendo il torneo di Sydney. In coppia con Lisa Raymond la Davenport perse poi in semifinale agli Australian Open contro le n. 1 Gigi Fern\u00e1ndez e Nata\u0161a Zvereva. La Davenport fece poi coppia con Nicole Arendt, raggiungendo le semifinali anche a Parigi, dove per\u00f2 persero contro la Novotn\u00e1 e Arantxa S\u00e1nchez Vicario, teste di serie n. 1. A Wimbledon, Davenport e Raymond, teste di serie n. 4, uscirono gi\u00e0 al primo turno. Agli US Open, di nuovo teste di serie n. 4, persero al terzo turno contro le n. 15 Lori McNeil e Helena Sukov\u00e1 per 6\u20130, 6\u20132. Negli altri tornei del circuito, la Davenport, assieme alla Raymond, si impose a Indian Wells, e assieme a Mary Joe Fernandez vinse a Tokyo (ma non il torneo del circuito Tier I) e a Strasburgo.\nSconfitta in finale sia a Sydney sia agli Australian Open, la Davenport raggiunse quindi le semifinali a Indian Wells, dove perse contro Steffi Graf. Sulla terra, vinse a Strasburgo e raggiunse la finale a Parigi (la seconda finale consecutiva in uno Slam), arrendendosi a Conchita Mart\u00ednez. Durante l'estate, la Davenport vinse il torneo di Los Angeles, sconfiggendo in semifinale la Graf per la prima volta in carriera e Anke Huber in finale. Inoltre, vinse anche la medaglia d'oro alle olimpiadi di Atlanta 1996, sconfiggendo Arantxa S\u00e1nchez Vicario in finale.\nInoltre, assieme a Mary Joe Fern\u00e1ndez vinse a Sydney e perse in finale agli Australian Open contro Chanda Rubin e S\u00e1nchez Vicario, ma vinse il torneo di doppio del Roland Garros, in finale contro Gigi Fern\u00e1ndez e Nata\u0161a Zvereva. Le due tenniste vinsero insieme anche a Oakland e ai Chase Championships di fine anno, mentre fu in coppia con la Zvereva che la Davenport vinse a Los Angeles.\nDopo aver perso agli ottavi agli Australian Open contro Kimberly Po, la Davenport vinse a Oklahoma City e a Indian Wells per la prima volta in carriera. Inizi\u00f2 positivamente la stagione sulla terra vincendo ad Amelia Island, ma venne sconfitta agli ottavi del Roland Garros da Iva Majoli, futura vincitrice del torneo. A Wimbledon, perse contro Denisa Chl\u00e1dkov\u00e1 al secondo turno, mentre a Los Angeles fu Monica Seles a fermarla in finale, dopo che la Davenport aveva battuto la n. 1 Martina Hingis in semifinale. Dopo la vittoria ad Atlanta, la Davenport raggiunse la semifinale agli US Open, perdendo contro Martina Hingis. Vinse il titolo a Zurigo e a Chicago, prima di perdere nella finale di Filadelfia, di nuovo contro la Hingis, per 7\u20135, 6\u20137(7), 7\u20136(4).\nOltre a questo, raggiunse la finale a Sydney (con Nata\u0161a Zvereva) e agli Australian Open (con Lisa Raymond), mentre vinse gli US Open in coppia con Jana Novotn\u00e1. Gli altri titoli in doppio vinti nel corso dell'anno furono Tokyo, Indian Wells, Amelia Island e Berlino.\nPer il secondo Slam consecutivo raggiunse le semifinali in Australia, mentre a Tokyo, come testa di serie n. 2, sconfisse la n. 1 Martina Hingis in finale per 6\u20133, 6\u20133. La Davenport, dopo aver battuto Steffi Graf, perse poi in finale a Indian Wells contro la Hingis, mentre a Miami usc\u00ec nei quarti di finale contro Anna Kurnikova. Al Roland Garros la Davenport sconfisse la campionessa uscente Iva Majoli nei quarti, prima di arrendersi ad Arantxa S\u00e1nchez Vicario in semifinale. Durante l'estate si aggiudic\u00f2 i tornei di San Diego, Stanford e Los Angeles. La prima vittoria in un torneo del Grande Slam giunse finalmente agli US Open, dove sconfisse in semifinale la n. 5 Venus Williams e la n. 1 Martina Hingis in finale.\nDopo aver vinto a Zurigo, venne sconfitta dalla Graf (n. 17 del ranking) a Filadelfia, ma la sconfitta non le imped\u00ec di raggiungere per la prima volta la posizione n. 1 delle classifiche. Fin\u00ec l'anno perdendo in finale contro la Hingis ai Championships. In doppio, raggiunse la finale agli Australian Open assieme a Nata\u0161a Zvereva, ma furono sconfitte dalla coppia composta da Martina Hingis e Mirjana Lu\u010di\u0107, entrata grazie a una wild card. La stessa finale si ripropose anche a Tokyo con lo stesso risultato, mentre a Indian Wells e a Berlino, entrambe le volte contro Alexandra Fusai e Nathalie Tauziat, furono la Davenport e la Zvereva a prevalere.\nDavenport e Zvereva persero contro la Hingis e Jana Novotn\u00e1 al Roland Garros, a Wimbledon e agli US Open, ma vinsero a Stanford e a Filderstadt, e infine il master di doppio femminile contro Fusai e Tauziat per 6\u20137, 7\u20135, 6\u20133. Nel 1998, quindi, la Davenport e la Zvereva raggiunsero sempre la finale negli Slam, venendo sempre sconfitte, e sempre da Martina Hingis.\nNel 1999 la Davenport vinse subito a Sydney, mentre agli Australian Open perse in semifinale contro Am\u00e9lie Mauresmo, dopo aver sconfitto Venus Williams: con Nata\u0161a Zvereva raggiunse la finale nel torneo di doppio, ma le due vennero sconfitte da Martina Hingis e Anna Kurnikova. Al Toray Pan Pacific Open di Tokyo, Davenport e Zvereva si imposero sulla coppia Hingis-Jana Novotn\u00e1, contro cui avevano perso in tre delle quattro finali del Grande Slam raggiunte l'anno precedente. Il secondo titolo in singolare dell'anno arriv\u00f2 a Madrid, dove sconfisse la lucky loser Paola Su\u00e1rez in finale. La seconda vittoria in uno Slam fu a Wimbledon, dove sconfisse in finale Steffi Graf per 6\u20134, 7\u20135: sarebbe stata, quella, l'ultima partita della Graf in un torneo del Grande Slam. La Davenport vinse anche il torneo di doppio con Corina Morariu, sconfiggendo Mariaan de Swardt ed Olena Tatarkova in finale per 6\u20134, 6\u20134.\nDopo Wimbledon, vinse i titoli in singolare e in doppio a Stanford e vinse in doppio a San Diego con la Morariu su Serena e Venus Williams in finale. Serena per\u00f2 la sconfisse in semifinale agli US Open, prima di vincere contro la Hingis il primo Slam della sua carriera; nel torneo di doppio, Davenport e Morariu vennero sconfitte ai quarti da Chanda Rubin e Sandrine Testud. La Davenport concluse l'anno vincendo ancora due titoli in singolare, nonch\u00e9 i WTA Tour Championships in finale contro la Hingis per 6\u20134, 6\u20132.\nAnni duemila.\nInizi\u00f2 l'anno raggiungendo la finale a Sydney, perdendo contro Am\u00e9lie Mauresmo. Vinse poi gli Australian Open senza perdere neppure un set e sconfiggendo Martina Hingis in finale per 6\u20131, 7\u20135. In semifinale del torneo di doppio, la coppia formata da lei e Corina Morariu venne fermata dalla Hingis e da Mary Pierce. In seguito, a Indian Wells, la Davenport sconfisse nuovamente la Hingis in singolare e vinse il doppio con la Morariu contro Anna Kurnikova e Nata\u0161a Zvereva in finale. La Hingis in compenso prevalse nella finale di Miami per 6-3, 6-2.\nAl Roland Garros, in assoluto il torneo del Grande Slam da lei meno amato, la Davenport perse a sorpresa al primo turno contro la n. 22 Dominique Van Roost in tre set. La stessa Van Roost la sconfisse di nuovo a Eastbourne. A Wimbledon perse in finale contro Venus Williams per 6\u20133, 7\u20136(3), e la stessa Venus la sconfisse in finale anche a Stanford, mentre sua sorella Serena fece lo stesso nella finale di Los Angeles. Anche la finale degli US Open venne dalla Davenport giocata e persa contro Venus. Dopo aver perso in finale contro la Hingis a Zurigo, la Davenport vinse due titoli consecutivi a Linz, contro Venus Williams, e a Filadelfia. Perse a sorpresa ai WTA Tour Championships contro Elena Dement'eva, ma contribu\u00ec alla vittoria degli Stati Uniti contro la Spagna in Fed Cup.\nNel 2001 la Davenport raggiunse almeno i quarti di finale in tutti i 17 tornei di singolare da lei disputati, vincendone sette, e cio\u00e8 Tokyo, Scottsdale, Eastbourne, Los Angeles, Filderstadt, Zurigo e Linz. Alla fine della stagione perse in finale ai WTA Tour Championships. Arriv\u00f2 ai quarti di finale agli Australian Open, in semifinale a Wimbledon, ai quarti di finale agli US Open. Lei e Corina Morariu persero la finale di doppio degli Australian Open contro Venus e Serena Williams, mentre, in coppia con Lisa Raymond, vinse il torneo di doppio a Filderstadt e a Zurigo.\nNel 2002 la Davenport rimase a secco di vittorie in singolare. Salt\u00f2 i primi tre tornei del Grande Slam dell'anno, e torn\u00f2 a giocare solo a luglio, perdendo in semifinale a Stanford contro Kim Clijsters. Raggiunse poi la semifinale anche al torneo Tier I di San Diego, venendo sconfitta da Venus Williams per 6\u20132, 6\u20131. A Los Angeles perse in finale contro Chanda Rubin. Venus William la sconfisse a New Haven e Serena Williams nelle semifinali degli US Open. Nel corso del 2002 raggiunse altre due volte la finale in due tornei, perdendo a Mosca contro Magdalena Maleeva e a Zurigo contro Patty Schnyder. Ai WTA Tour Championships di fine anno la Davenport perse contro Monica Seles per 3\u20136, 7\u20136(6), 6\u20133 dopo aver avuto sette match point: fu la sua terza sconfitta contro la Seles, e in tutte e tre le occasioni aveva sprecato dei match point. L'unico titolo dell'anno fu in doppio, in coppia con Lisa Raymond, a Filderstadt, in ottobre.\nNel 2003 la Davenport venne sconfitta in finale a Sydney da Kim Clijsters e agli ottavi degli Australian Open da Justine Henin in un'interminabile partita conclusasi con il punteggio di 7\u20135, 5\u20137, 9\u20137. Vinse poi a Tokyo, mentre la Clijsters ebbe di nuovo la meglio su di lei a Indian Wells. Negli altri tornei del Grande Slam dell'anno, perse agli ottavi al Roland Garros, ai quarti a Wimbledon e in semifinale agli US Open. Raggiunse la finale ad Amelia Island, Los Angeles e New Haven.\nDavenport e Lisa Raymond raggiunsero le semifinali degli Australian Open di doppio, dove vennero fermate da Serena Williams e Venus Williams. Vinsero invece a Indian Wells su Kim Clijsters e Ai Sugiyama, ad Amelia Island su Paola Su\u00e1rez e Virginia Ruano Pascual, a Eastbourne su Jennifer Capriati e Mag\u00fci Serna, mentre persero in semifinale a Wimbledon contro Clijsters/Sugiyama per 6\u20131, 0\u20136, 6\u20134.\nIl 2004 vide la Davenport trionfare in sette tornei di singolare, quattro consecutivi durante l'estate (Stanford, Los Angeles, San Diego e Cincinnati). Fu anche la tennista a finire l'anno con il maggior numero di vittorie, 63, e per la terza volta in carriera concluse la stagione al n. 1 del ranking. Sconfisse Venus e Serena Williams per la prima volta dal 2000, il che le infuse maggiore fiducia nelle sue possibilit\u00e0 di tornare a vincere un torneo del Grande Slam.\nIl momento positivo della Davenport prosegu\u00ec nel 2005, quando, a inizio anno, raggiunse la sua prima finale in un torneo del Grande Slam in cinque anni, agli Australian Open (la precedente era stata la finale degli US Open del 2000), ma venne sconfitta da Serena Williams in tre set. A Indian Wells, a marzo, la Davenport umili\u00f2 la n. 3 del mondo Marija \u0160arapova con una vittoria per 6\u20130, 6\u20130: fu la prima volta nella storia del WTA Tour che una giocatrice nella Top 3 subiva un cappotto di tali proporzioni, e fu anche la prima volta che la Sharapova concluse una partita senza vincere neppure un game. In aprile, la Davenport vinse ad Amelia Island per la terza volta in carriera, sconfiggendo in finale Silvia Farina Elia; nei quarti di finale aveva battuto Venus Williams per la quarta volta consecutiva.\nLa Davenport salt\u00f2 poi l'intera stagione sulla terra battuta europea e si present\u00f2 al Roland Garros senza aver giocato un torneo da settimane, tuttavia stup\u00ec raggiungendo i quarti di finale sulla superficie da lei meno amata: venne sconfitta da Mary Pierce, che sarebbe arrivata in finale. A Wimbledon, la Davenport, testa di serie n. 1, raggiunse senza problemi gli ottavi, dove ottenne una vittoria sofferta contro la Clijsters in tre set (seconda vittoria consecutiva contro la belga); in semifinale contro Am\u00e9lie Mauresmo, la partita venne interrotta per pioggia e si concluse solo nel corso di due giorni, ma la tennista statunitense riusc\u00ec comunque a prevalere per 6\u20137, 7\u20136, 6\u20134, e si aggiudic\u00f2 il posto in finale contro la n. 14 Venus Williams. In finale, la Davenport condusse per gran parte della partita, servendo per il match sul 6\u20135 nel secondo set e sprecando un match point sul 5\u20134 nel terzo set, ma alla fine fu la Williams a vincere per 4\u20136, 7\u20136, 9\u20137 nella finale femminile di Wimbledon pi\u00f9 lunga della storia (in termini di tempo). Nel corso di quella partita, sul 4\u20132 (40\u201315) del terzo set, la Davenport si fece male alla schiena (anche se dichiar\u00f2 in seguito che non fu l'infortunio a costarle la vittoria, ma che Venus era stata mentalmente pi\u00f9 forte di lei): l'infortunio la costrinse a ritirarsi dalla Fed Cup. Prov\u00f2 a tornare a giocare a Stanford, ma dovette subito ritirarsi, cancellando anche le sue partecipazioni a San Diego e a Los Angeles.\nTorn\u00f2 nel Tour ad agosto, vincendo subito a New Haven senza perdere un set. Raggiunse poi i quarti di finale agli US Open, dove perse contro Elena Dement'eva per 7\u20136(6) al terzo set, dopo aver avuto un match point. La sconfitta le caus\u00f2 la perdita del n. 1 del ranking.\nDopo la sconfitta agli US Open, la Davenport si riscatt\u00f2 vincendo il titolo a Bali senza perdere un set, qualificandosi quindi per i WTA Tour Championships di fine anno. Vinse anche a Filderstadt sulla Mauresmo per il secondo anno consecutivo: con questa vittoria divenne la decima donna ad aver vinto 50 tornei di singolare nel circuito WTA. A Zurigo la Davenport, dopo aver salvato due match point, sconfisse Daniela Hantuchov\u00e1 per 3\u20136, 7\u20135, 6\u20132: la vittoria le consent\u00ec di riprendersi la posizione n. 1 del ranking dalla Sharapova la settimana seguente. In finale, sconfisse la n. 6 Patty Schnyder per 7\u20136(5), 6\u20133, conquistando il quarto titolo a Zurigo e il sesto titolo del 2005: meglio di lei fece solo la Clijsters con nove. Fu anche la prima volta dagli US Open del 1999 che la Davenport era stata costretta a salvare match point nel cammino verso la vittoria del titolo. La vittoria a Zurigo port\u00f2 il suo record a 11 titoli Tier I, seconda fra le giocatrici in attivit\u00e0.\nAi Championships di fine anno raggiunse le semifinali (sconfitta dalla Pierce per 7\u20136(5), 7\u20136(6)), il che le assicur\u00f2 di finire l'anno al n. 1, per la quarta volta, impresa riuscita in precedenza solo a Steffi Graf, Martina Navr\u00e1tilov\u00e1 e Chris Evert. Nel 2005, la rivista \"Tennis Magazine\" la classific\u00f2 al n. 29 nella sua lista delle 40 giocatrici migliori di sempre.\nIl 22 febbraio 2006 la Davenport divenne l'ottava giocatrice nella storia della WTA a vincere 700 partite in singolare, grazie alla sua vittoria su Elena Lichovceva per 6\u20130, 6\u20130 (il quarto \"cappotto\" inflitto in carriera) nel secondo turno del torneo di Dubai. A Indian Wells, a marzo, venne sconfitta negli ottavi da Martina Hingis per 6\u20133, 1\u20136, 6\u20132. Rimase lontana dal tour fino ad agosto a causa di problemi alla schiena, e torn\u00f2 a Los Angeles, perdendo al secondo turno contro Samantha Stosur per 6\u20137, 6\u20134, 6\u20133: fu la peggior prestazione in un torneo dal 2003, ma la Davenport la imput\u00f2 al fatto di aver ricominciato ad allenarsi solo tre settimane prima dell'evento. A New Haven, sconfisse la n. 1 Am\u00e9lie Mauresmo nei quarti per 6\u20134, 7\u20135, ma fu costretta a ritirarsi per un infortunio alla spalla destra mentre fronteggiava Justine Henin in finale. Nonostante lo stato di forma precario, la Davenport raggiunse comunque i quarti agli US Open, dove venne sconfitta nuovamente dalla Henin per 6\u20134, 6\u20134. Il suo ultimo match prima della pausa dal tennis dovuta alla sua prima gravidanza (nel 2003 aveva sposato Jon Leach, fratello del tennista Rick Leach), fu una sconfitta nei quarti a Pechino contro la Mauresmo per 6\u20134, 6\u20133. Fu la prima vittoria della Mauresmo contro la Davenport dopo nove sconfitte consecutive.\nIl 18 luglio 2007 la Davenport annunci\u00f2 il suo ritorno sui campi da gioco. Al suo primo torneo, in coppia con Lisa Raymond a New Haven, perse al primo turno contro Cara Black e Liezel Huber per 6\u20137(1), 6\u20133, 10\u20134. Ritorn\u00f2 a giocare in singolare a Bali, dove vinse il suo primo titolo dal 2005, sconfiggendo Daniela Hantuchov\u00e1 in finale. Nel cammino verso la vittoria finale, la Davenport aveva sconfitto anche, fra le altre, la n. 3 Jelena Jankovi\u0107. La Davenport e la Hantuchov\u00e1, sua partner in doppio, arrivarono alle semifinali a Bali prima di ritirarsi. A Pechino sconfisse ai quarti la n. 4 Elena Dement'eva per 7\u20136(1), 6\u20131, ma venne fermata dalla Jankovi\u0107 in semifinale, persa con il punteggio di 6\u20133, 7\u20135. A Qu\u00e9bec sconfisse la n. 2 Vera Zvonar\u00ebva in semifinale per 6\u20132, 6\u20137(3), 6\u20133 e Julia Vakulenko in finale, conquistando il titolo n. 53 in singolare e salendo alla posizione n. 73 del ranking WTA.\nLa Davenport vinse il primo torneo dell'anno, l'ASB Classic ad Auckland, contro Aravane Reza\u00ef in finale. Agli Australian Open perse al secondo turno contro Marija \u0160arapova (che avrebbe poi vinto il titolo) per 6\u20131, 6\u20133. Fu la prima volta che la Sharapova riusc\u00ec a batterla in due set. Il 14 gennaio 2008 la Davenport super\u00f2 Steffi Graf come premi vinti in carriera, avendo guadagnato complessivamente 21.897.501 dollari. In marzo, la Davenport vinse il secondo torneo dell'anno, il suo cinquantacinquesimo in carriera, battendo Vol'ha Havarcova a Memphis. Affianc\u00f2 quindi Virginia Wade al settimo posto della classifica per il maggior numero di titoli in singolare vinti nell'era Open. Nello stesso torneo vinse anche il doppio, con Lisa Raymond.\nA Indian Wells perse ai quarti contro Jelena Jankovi\u0107 perch\u00e9 si ritir\u00f2 per i soliti problemi alla schiena; a Key Biscayne, sconfisse la n. 2 Ana Ivanovi\u0107 al terzo turno per 6\u20134, 6\u20132, prima di perdere il match successivo contro Dinara Safina per 6\u20133, 6\u20134. Nel suo primo torneo sulla terra dal 2005, la Davenport raggiunse le semifinali ai Bausch &amp; Lomb Championships di Amelia Island, prima di dare forfait prima del suo match contro la \u0160arapova. Rinunci\u00f2 anche all'ultimo momento a partecipare al Roland Garros. A Wimbledon, come testa di serie n. 25, pass\u00f2 il primo turno e poi si ritir\u00f2 per un infortunio al ginocchio destro.\nL'8 agosto 2008 annunci\u00f2 anche il suo ritiro dal torneo di singolare ai Giochi olimpici di Pechino; mentre nel torneo di doppio femminile, in coppia con Liezel Huber, perse nei quarti. Agli US Open, la Davenport, testa di serie n. 23, perse contro la n. 12 Marion Bartoli al terzo turno per 6\u20131, 7\u20136(3), quindi annunci\u00f2 il suo ritiro dai Fortis Championships Luxembourg di ottobre prima dell'inizio del torneo.\nLindsay Davenport annunci\u00f2 la sua intenzione di partecipare ai prossimi Australian Open in gennaio, mettendo fine alle voci che davano per certo un suo ritiro; tuttavia, avendo appreso di essere di nuovo incinta del suo secondo figlio, si ritir\u00f2 dal torneo. Il 30 giugno 2009 usc\u00ec la notizia che aveva dato alla luce una bambina. Il ritorno alle competizioni della Davenport era previsto per settembre 2009, cosa che poi non avvenne.\nNel suo primo torneo dallo US Open 2008, Lindsay Davenport gioc\u00f2 il doppio misto a Wimbledon con Bob Bryan, dove ricevettero una wild card. Si qualificarono al secondo turno prima di essere sconfitti da Daniel Nestor e Bethanie Mattek-Sands.\nLa Davenport annunci\u00f2 anche la sua intenzione di giocare il doppio in due tornei della stagione americana sui campi in cemento. Il primo torneo fu il doppio femminile al 2010 Bank of The West Classic dove vinse il titolo in partnership con Liezel Huber. Poi le 2 giocatrici parteciparono al 2010 Mercury Insurance Open, dove persero nei quarti di finale contro Bethanie Mattek-Sands e Yan Zi.\nMartina Hingis annunci\u00f2 che le due giocatrici avrebbero valutato una futura partnership nel doppio. All'Open di Francia del 2011 ha vinto il Torneo di Doppio femminile delle Leggende in partner con Martina Hingis.\nAttualmente la Davenport commenta le partite dei tornei del Grande Slam e del WTA tour per il Tennis Channel e allena la tennista connazionale Madison Keys.\nStile di gioco.\nIl gioco di Lindsay Davenport era costituito in gran parte da scambi da fondo campo. I due suoi colpi principali, dritto e rovescio a due mani, erano molto potenti. Il suo servizio era molto solido e sapeva dare alla palla delle traiettorie molto insidiose. Durante la sua carriera, ha lavorato molto sulla velocit\u00e0, il suo principale punto debole. Dopo aver perso 13 chili nel 1995, i suoi scatti sono migliorati e la sua sicurezza a rete \u00e8 aumentata di conseguenza, perch\u00e9 riusciva a posizionarsi in modo corretto molto pi\u00f9 velocemente di prima."}
{"id": "647638", "revid": "1111355", "url": "https://it.wikipedia.org/wiki?curid=647638", "title": "Sean Flynn-Amir", "text": ""}
{"id": "647642", "revid": "287204", "url": "https://it.wikipedia.org/wiki?curid=647642", "title": "Hockey Club Future Bozen-Bolzano", "text": "L'Hockey Club Future Bolzano Bozen \u00e8 stata una squadra di hockey su ghiaccio di Bolzano.\nStoria.\nLa squadra nacque nell'estate del 2006, quando l'HC Settequerce, storico \"farm team\" dell'HC Bolzano, decise di rinunciare alla successiva Serie A2. Si rese necessario creare un nuovo \"farm team\", dove i giovani del vivaio dei Foxes potessero fare esperienza. Si scelse - cosa avvenuta gi\u00e0 in passato con la \"Young Selection\" - una soluzione interna, con la nascita di una societ\u00e0 emanazione diretta della squadra maggiore, anche se con un'organizzazione distinta (come previsto dal regolamento federale). Del progetto facevano parte, oltre ai giovani del Bolzano, anche alcuni elementi in prestito dall'EV Bozen 84 ed alcuni giocatori provenienti dal Settequerce.\nDopo un anno trascorso nella serie A2, i Future comunicarono che - per motivi economici - si sarebbero presi una stagione di pausa per concentrarsi sullo sviluppo del vivaio.\nDal 2010 \u00e8 subentrato al settore giovanile dell'HC Bolzano nell'organizzazione del \"Memorial Igor Loro\".\nAl termine della stagione 2014-2015, la societ\u00e0 si \u00e8 sciolta."}
{"id": "647643", "revid": "6923", "url": "https://it.wikipedia.org/wiki?curid=647643", "title": "Mando'a", "text": "Il Mando'a \u00e8 una lingua artificiale aliena parlata dai Mandaloriani di \"Guerre stellari\". \u00c8 in via di sviluppo sin dal 2005 per essere trasformata in un linguaggio funzionante da Karen Traviss.\nStoria.\nIl linguaggio Mando'a \u00e8 apparso per la prima volta nel testo di \"Republic Commando\" scritto da Jesse Harlin della LucasArts e da l\u00ec Karen Traviss ha iniziato a svilupparlo.\nPorzioni del linguaggio esistono nel videogioco \"\" e nei libri relativi, \"Republic Commando: Hard Contact\", \"Republic Commando: Triple Zero\", \"Republic Commando: True Colors\" e \"Republic Commando: Order 66\".\nDescrizione.\nI campioni su internet includono dei dizionari non ufficiali, web logs di Karen Traviss e due guide scaricabili da StarWars.com. Un articolo in \"Star Wars Insider\" conteneva una guida alla lingua, e sono stati pubblicati dei clip audio sulla rete.\nLa grammatica del Mando'a \u00e8 semplice e somiglia molto a quella dell'inglese/Basic Galattico. \u00c8 principalmente una lingua parlata, per cui la semplicit\u00e0 di pronuncia \u00e8 un fattore importante.\nLa sintassi della lingua \u00e8 Soggetto Verbo Oggetto (SVO)."}
{"id": "647647", "revid": "123059180", "url": "https://it.wikipedia.org/wiki?curid=647647", "title": "Dinastia artasside", "text": "La dinastia degli Artassidi govern\u00f2 l'Armenia dal 189 a.C. fino al loro rovesciamento da parte dell'Impero romano nel 16 d.C. Il loro regno comprese l'Armenia Maggiore, Sofene e in maniera irregolare l'Armenia Minore e parti della Mesopotamia.\nOrigini.\nNel 201 a.C. il sovrano seleucide Antioco III il Grande conquist\u00f2 l'Armenia maggiore e Sofene con i suoi generali armeni (strategoi) Artaxias e Zariadres sconfiggendo la dinastia orontide a cui rimase al controllo di Commagene, sebbene ridotto a stato vassallo. Antioco elesse Artaxias satrapo dell'Armenia Maggiore e Zariadres satrapo di Sofene. A seguito della sconfitta di Antioco da parte dei Romani nella battaglia di Magnesia nel 190 a.C., Artaxias e Zariadres si rivoltarono e, con il consenso di Roma, fondarono due regni autonomi; Artaxias sull'Armenia Maggiore e Zariadres sulla Sofene. Anche l'Armenia Minore e Commagene riguadagnarono la loro indipendenza.\nConsolidamento del territorio armeno sotto gli Artassidi.\nArtaxias I d'Armenia \u00e8 considerato uno dei sovrani pi\u00f9 importanti nella storia armena. Egli si present\u00f2 come un discendente legittimo della dinastia degli Orontidi, sebbene non ci siano prove della sua connessione con questa famiglia. Al principio del suo regno, parti dell'Altopiano armeno abitate da popolazioni di lingua armena erano ancora sotto il dominio di nazioni straniere. Artaxias I pose l'unificazione di tutte le popolazioni di lingua armena come l'obiettivo primario del suo regno. Lo storico e geografo greco Strabone ci ha lasciato il racconto delle conquiste di Artaxias I:\nArtaxias fu anche il fondatore della capitale armena Artaxata grazie all'aiuto del generale cartaginese Annibale che ottenne rifugio nel suo esilio dai Romani nella corte di Artaxias. La popolazione della precedente capitale Orontide di Ervandashat venne interamente trasferita ad Artaxata. Sono state trovate oltre una dozzina di pietre miliari sul territorio della moderna Armenia risalenti al periodo di Artaxias contenenti iscrizioni in aramaico, prima della loro scoperta l'esistenza di queste pietre era gi\u00e0 attestata dallo storico armeno Mos\u00e8 di Corene. In queste iscrizioni Artaxia si proclama discendente della dinastia degli Orontidi: \"Re Artaxias, figlio dell'Orontide Zariadres\".\nImpero armeno.\nDurante il regno di Tigrane il Grande (95 a.C. - 55 a.C.) l'Armenia raggiunse l'apice del suo potere e divenne rapidamente lo stato vicino orientale pi\u00f9 potente. I suoi confini si estendevano dal Mar Caspio al Mar Mediterraneo. Tigrane fond\u00f2 una capitale in una posizione pi\u00f9 centrale del suo regno con il nome di Tigranocerta.\nLarghe porzioni della regione vennero in seguito conquistate dai Parti, che costrinsero la dinastia a firmare un trattato di amicizia. L'Iberia caucasica, l'Albania, e l'Atropatene furono persi dagli Artassidi ed il resto del regno divent\u00f2 vassallo. I Greci dell'Impero seleucida offrirono a Tigrane la corona del regno seleucida nell'83 a.C."}
{"id": "647648", "revid": "2164596", "url": "https://it.wikipedia.org/wiki?curid=647648", "title": "Crimen sollicitationis", "text": "Crimen sollicitationis (in latino crimine di \"provocazione\" o \"adescamento\") \u00e8 un documento riservato che stabiliva la procedura da seguire secondo il diritto canonico nelle cause di \"sollicitatio ad turpia\", cio\u00e8 quando un chierico (presbitero o vescovo) veniva accusato di usare il sacramento della confessione per fare \"avances\" sessuali ai/alle penitenti.\nIl documento, redatto dal cardinal Alfredo Ottaviani e approvato da papa Giovanni XXIII, venne emesso nel 1962 (la prima edizione, voluta da Pio XI, risale per\u00f2 al 1922) dal Sant'Uffizio (ora Congregazione per la Dottrina della Fede), diretto \u00aba tutti i patriarchi, arcivescovi, vescovi e altri ordinari del luogo, anche di rito orientale\u00bb.\nIn seguito alla promulgazione dei nuovi Codice di diritto canonico (1983) e Codice dei canoni delle Chiese orientali (1990), l'istruzione \"Crimen sollecitationis\" \u00e8 stata parzialmente riveduta nel 2001 dalla Congregazione per la dottrina della fede, con la lettera \"De delictis gravioribus\".\nContesto canonico.\nIl documento si riferisce alla pratica della \"sollicitatio ad turpia\" (latino, \u00absollecitazione a cose turpi\u00bb), cos\u00ec presentata codice di diritto canonico del 1917, in vigore quando fu promulgato il \"Crimen sollicitationis\":\nInvece il nuovo Codice di Diritto Canonico (1983) si esprime in questi termini:\nSchema.\nLo schema del documento \u00e8 il seguente\nContenuto.\nIl documento \u00e8 di per s\u00e9 destinato a regolare lo svolgimento dei processi canonici nel caso di \"sollicitatio ad turpia\"; esso stabilisce le procedure da seguire in tutte le fasi del procedimento, iniziando dalla maniera di ricevere la denuncia, disciplinando le modalit\u00e0 di svolgimento delle indagini, la maniera di citare il presunto colpevole, di emettere la sentenza, di fare ricorso.\nIn particolare, l'esito delle indagini pu\u00f2 essere diverso:\nIl titolo terzo del documento stabilisce le possibili pene da comminare al colpevole: sospensione \"a divinis\" e\u00a0\u2013 secondo la gravit\u00e0\u00a0\u2013 dichiarazione di inabilit\u00e0 al ministero ecclesiastico, privazione di tutti i benefici, dignit\u00e0, voce attiva e passiva, e inabilit\u00e0 agli stessi, dimissione dallo stato clericale nei casi pi\u00f9 gravi. Si tratta quindi di una pena che per sua natura diventa pubblica nel momento in cui viene eseguita, anche se il procedimento ecclesiastico \u00e8 portato avanti in tutta segretezza.\nSempre nel titolo terzo vengono indicate nello specifico anche le circostanze aggravanti: il numero e la condizione delle persone provocate, specialmente se minorenni e consacrati a Dio con i voti religiosi; la forma della provocazione, specialmente se unita a insegnamento falso o a falso misticismo; la turpitudine degli atti commessi; il carattere diuturno delle conversazioni disoneste; la reiterazione; la recidivit\u00e0 dopo l'ammonizione; la speciale malizia del provocante.\nL'ultimo titolo del documento stabilisce che le stesse norme e la stessa procedura \u00e8 da seguire anche nel caso del \"crimen pessimum\" (il \u00abcrimine peggiore\u00bb), ossia i \u00abfatti esterni osceni gravemente peccaminosi commessi o anche solo pianificati da un chierico in qualunque maniera con una persona del proprio sesso\u00bb (n. 71). Si equiparano al \"crimen pessimum\" anche gli atti dello stesso tipo compiuti con bambini (di entrambi i sessi) o animali (n. 73). Si stabilisce anche cosa fare nel caso dei \"religiosi esenti\".\nIl carattere di segretezza.\nIl documento impone un vincolo assoluto di segretezza sia per le cause trattate che per il documento stesso, sia durante il procedimento che successivamente alla decisione ed esecuzione della sentenza (\u00a711), includendo i fatti denunciati (\u00a723). Il giuramento di silenzio perpetuo su ogni cosa avvenuta durante le fasi del processo \u00e8 obbligatorio per tutti gli intervenuti nel procedimento canonico: gli imputati ma anche le vittime dei crimini contestati e gli eventuali testimoni (\u00a713). Per i membri del tribunale il testo del giuramento \u00e8 fissato nella \"Formula A\".\nIl segreto non pu\u00f2 essere violato in alcun modo dai membri del tribunale, \u00abn\u00e9 direttamente n\u00e9 indirettamente\u00bb, \u00abnemmeno per un bene maggiore o per causa urgente e grave\u00bb, \u00absalvo dispensa esplicita del sommo pontefice\u00bb, sotto pena di scomunica \"latae sententiae\". L'accusato, che viola il segreto con persona diversa dal suo difensore, \u00e8 semplicemente sospeso \"a divinis,\" gli accusatori sono invece soggetti a scomunica (\u00a723). Per i testimoni, invece, non \u00e8 prevista alcuna pena, a meno che gliene sia esplicitamente minacciata una nel corso dell'accusa, della deposizione o dell'escussione (\u00a713).\nL'interpretazione di questo punto \u00e8 controversa:\nVa sottolineato inoltre che l'obbligo alla segretezza previsto dal \"Crimen sollicitationis\" per gli officianti del processo nei vari ruoli riguarda solo i fatti di cui si \u00e8 venuti a conoscenza durante il processo canonico (la cui conseguenza estrema alla violazione \u00e8 la scomunica) e che ci\u00f2 non impedisce ad alcuno di denunciare alle autorit\u00e0 civili i casi di pedofilia di cui si era gi\u00e0 a conoscenza. Inoltre, dato che il documento era riservato, difficilmente esso avrebbe potuto influenzare le azioni dei funzionari della Chiesa, eccetto quelle di coloro che erano a conoscenza della sua esistenza.\nTale segretezza \u00e8 invece obbligata al denunciante, pena la scomunica. Inoltre dato che la giurisdizione dell'indagine interna \u00e8 assunta dal vaticano, questo rende inaccessibili alla giustizia le documentazioni, dato che vanno per tanto richieste tramite rogatoria internazionale che pu\u00f2 quindi essere rifiutata, come \u00e8 avvenuto ad esempio nel caso di don Inzoli, detto \"don mercedes\", successivamente condannato in via definitiva per un ristretto numero di casi e sospettato di oltre 100 abusi; il caso diede particolare scandalo per via del fatto che lo stesso Inzoli rivel\u00f3 che il vaticano aveva della documentazione sul suo caso nel corso di una trasmissione radio.\nRitenendo che la Chiesa abbia preferito gestire tali situazioni senza coinvolgere le autorit\u00e0 civili e restando esclusivamente nell'ambito del diritto canonico, la Corte distrettuale di Harris County (Texas) ha indagato e nel gennaio 2005 imputato per \"ostruzione alla giustizia\" Joseph Ratzinger, per sospetta copertura dei casi di abusi da parte di preti negli Stati Uniti. Tale imputazione \u00e8 tuttora in vigore, ma Ratzinger non pu\u00f2 essere processato poich\u00e9 \u00e8 stata accolta dal presidente Bush la sua formale richiesta di immunit\u00e0 in quanto \"Capo di Stato in carica\".\nIndipendentemente da questo documento, alcuni membri della Chiesa cattolica sostengono che un Vescovo non possa essere obbligato a denunciare penalmente un sacerdote che gli ha confidato, al di fuori del segreto confessionale, di aver commesso il delitto di pedofilia, in virt\u00f9 di un pi\u00f9 ampio \"segreto professionale\", come viene riferito da Mons. Tarcisio Bertone in un'intervista al mensile cattolico 30 giorni a pochi mesi dall'emanazione della lettera \"De delictis gravioribus\" (cfr. sezione seguente), di cui era cofirmatario:\nIl \"caso\" \"Crimen sollicitationis\".\nL'istruzione \"Crimen sollicitationis\" venne menzionata nel 2001 nella lettera \"De delictis gravioribus\", che individua \u00abi delitti pi\u00f9 gravi sia contro la morale sia nella celebrazione dei sacramenti\u00bb, rivedendo il \"Crimen sollicitationis\" alla luce delle recenti riforme dei codici di diritto canonico. La lettera, firmata dall'allora Prefetto della Congregazione per la dottrina della fede, cardinale Joseph Ratzinger, e dall'allora segretario della Congregazione, cardinale Tarcisio Bertone, era rivolta \u00abai vescovi di tutta la Chiesa cattolica e agli altri ordinari e gerarchi interessati\u00bb. Nella lettera si legge testualmente:\nL'istruzione \u00e8 stata citata e fortemente criticata nel documentario \"Sex crimes and the Vatican\"\ntrasmesso il 29 settembre 2006 dal network inglese BBC, la cui trasmissione in Italia suscit\u00f2 molte polemiche e la cui tesi di fondo, contestata in ambito cattolico, \u00e8 che vi sia stata omert\u00e0 da parte della Chiesa cattolica rispetto agli abusi sessuali perpetrati da presbiteri e chierici ai danni di minori."}
{"id": "647651", "revid": "701660", "url": "https://it.wikipedia.org/wiki?curid=647651", "title": "Topologia in dimensione bassa", "text": "La topologia in dimensione bassa \u00e8 una branca della topologia (e quindi della geometria) che studia gli \"spazi di dimensione 1, 2, 3 e 4\". \nLa topologia in dimensione bassa studia soprattutto le variet\u00e0, da molteplici punti di vista. A partire dagli anni sessanta, \u00e8 emersa sempre pi\u00f9 la peculiarit\u00e0 di queste dimensioni, il cui studio necessita di strumenti \"ad hoc\", pi\u00f9 specifici delle tecniche generali fornite dalla topologia algebrica e della topologia differenziale. Da cui la nascita negli anni 60/70 di un settore apposito, che studiasse tecniche adeguate, soprattutto alle dimensioni 3 e 4. \nUn esempio lampante di questo fenomeno \u00e8 la dimostrazione di Stephen Smale della Congettura di Poincar\u00e9: gli argomenti usati dal matematico statunitense funzionano per tutte le dimensioni superiori a 4, ma non per le altre. La stessa congettura \u00e8 stata successivamente dimostrata con tecniche complesse e molto specifiche in dimensione 4 da Michael Freedman nel 1982 e in dimensione 3 da Grigori Perelman nel 2003 (i casi 1 e 2 sono molto facili, come not\u00f2 Henri Poincar\u00e9 gi\u00e0 alla fine del XIX secolo).\nI risultati sorprendenti ottenuti da William Thurston, Simon Donaldson, Michael Freedman, Vaughan Jones e Edward Witten nell'ambito delle variet\u00e0 di dimensione 3 e 4, ottenuti tra la fine degli anni settanta, e tutti gli anni ottanta, hanno valso a tutti questi una medaglia Fields, e hanno portato il settore alla ribalta della geometria e di tutta la matematica. Grigori Perelman, anch'egli vincitore di una medaglia Fields, chiude infine nel 2003 la congettura di Poincar\u00e9, insoluta per pi\u00f9 di un secolo.\nDimensione uno.\nEsistono solo due variet\u00e0 di dimensione 1 a meno di omeomorfismo: la retta e la circonferenza. Una circonferenza dentro lo spazio tridimensionale pu\u00f2 per\u00f2 essere annodata, ed \u00e8 possibile dare un significato matematico ben preciso a questo concetto: la branca della topologia che si occupa di questo \u00e8 la teoria dei nodi. \nDimensione due.\nUna variet\u00e0 di dimensione 2 \u00e8 una superficie. Le superfici compatte e orientabili sono classificate dal loro genere, intuitivamente pari al \"numeri di buchi\". Pi\u00f9 in generale, esiste una classificazione delle superfici per ogni superficie di tipo finito. Dal punto di vista topologico tali superfici sono quindi completamente classificate. Queste diventano per\u00f2 un importante oggetto di studio se arricchite di un'ulteriore struttura. \nLe superfici di Riemann sono superfici dotate di una struttura di variet\u00e0 complessa di dimensione uno: questi oggetti sono stati gi\u00e0 abbondantemente studiati nel XIX secolo, ben prima della definizione di spazio topologico, in quanto luogo di zeri di funzioni polinomiali a coefficienti complessi. Avendo dimensione complessa 1, questi oggetti sono esempi di curve algebriche. Il loro studio usa le tecniche dell'analisi complessa e della geometria algebrica. \nPer il teorema di uniformizzazione di Riemann, una superficie pu\u00f2 anche essere dotata di una metrica con curvatura gaussiana costante: tale curvatura \u00e8 necessariamente positiva sulla sfera, nulla sul toro e negativa per tutte le superfici di genere maggiore. Grazie alla metrica, sono quindi definite geodetiche, distanza fra punti, angoli, aree. La geometria della superficie \u00e8 quindi ellittica sulla sfera, piatta (cio\u00e8 simile a quella euclidea) sul toro, iperbolica in tutti gli altri casi. Come in altri contesti, la geometria iperbolica \u00e8 pi\u00f9 ricca e quindi oggetto di uno studio pi\u00f9 approfondito.\nDimensione tre.\nUna 3-variet\u00e0 \u00e8 intuitivamente un \"universo possibile\". A differenza di quanto avviene nelle dimensioni 1 e 2, non esiste ancora nessuna classificazione soddisfacente delle variet\u00e0 di dimensione 3. Le variet\u00e0 tridimensionali sono costruite con varie tecniche, ad esempio tramite triangolazioni. \nIl quadro generale \u00e8 fornito dalla congettura di geometrizzazione, enunciata da William Thurston alla fine degli anni settanta, e dimostrata da Grigori Perelman nel 2003. Questa congettura contiene la congettura di Poincar\u00e9 come caso particolare. Secondo questa congettura, ogni 3-variet\u00e0 si decompone in \"pezzi geometrici\", separati da alcune \"pareti\": ciascuna parete \u00e8 una sfera o un toro (entrambi oggetti bidimensionali). Ciascuno di questi \"pezzi geometrici\" ha una metrica, che non \u00e8 a curvatura costante ma quasi: \u00e8 una delle 8 possibili metriche derivate da spazi omogenei tridimensionali. Come per le superfici, la metrica pi\u00f9 interessante, di gran lunga quella maggiormente oggetto di studio, \u00e8 l'iperbolica.\nDimensione quattro.\nUna variet\u00e0 di dimensione 4 \u00e8 un oggetto difficile da visualizzare. Esistono moltissime variet\u00e0 di dimensione 4: ad esempio, tali variet\u00e0 possono avere come gruppo fondamentale qualsiasi gruppo. Per questo motivo, una classificazione completa di tali variet\u00e0 \u00e8 impossibile. \nLa dimensione 4 presenta una quantit\u00e0 straordinaria di fatti peculiari, che la rendono oggetto di tanto interesse nella comunit\u00e0 dei matematici. Innanzitutto, \u00e8 la prima dimensione in cui le nozioni di omeomorfismo e diffeomorfismo divergono radicalmente: esistono 4-variet\u00e0 omeomorfe ma non diffeomorfe, e 4-variet\u00e0 topologiche che non hanno nessuna struttura di variet\u00e0 differenziabile. Persino la pi\u00f9 semplice delle 4-variet\u00e0, lo spazio euclideo formula_1, ammette un'infinit\u00e0 non numerabile di strutture differenziali differenti (fatto che non si presenta in nessun'altra dimensione).\nLo studio delle 4-variet\u00e0 topologiche \u00e8 quindi molto diverso da quello delle 4-variet\u00e0 differenziabili. Ad esempio, le variet\u00e0 compatte e semplicemente connesse topologiche sono classificate grazie ai lavori di Michael Freedman, mentre le differenziabili formano un insieme molto pi\u00f9 ricco, il cui studio \u00e8 estremamente difficile e ancora incompleto, richiedente l'uso di strumenti potenti, quali gli invarianti di Seiberg-Witten."}
{"id": "647655", "revid": "29727", "url": "https://it.wikipedia.org/wiki?curid=647655", "title": "Bouvier des Ardennes", "text": ""}
{"id": "647656", "revid": "26891", "url": "https://it.wikipedia.org/wiki?curid=647656", "title": "Carri inglesi da fanteria", "text": ""}
{"id": "647657", "revid": "729019", "url": "https://it.wikipedia.org/wiki?curid=647657", "title": "Stazione di Novara Nord", "text": "La stazione di Novara Nord \u00e8 la seconda stazione ferroviaria della citt\u00e0 di Novara, capolinea della linea da Saronno.\nStoria.\nNel 2005 \u00e8 stata chiusa la precedente stazione ed inaugurato un nuovo impianto adiacente vicino alla stazione principale di Rete Ferroviaria Italiana. \u00c8 possibile raggiungere la stazione di Novara Nord anche da piazza Giuseppe Garibaldi attraverso il sottopassaggio della stazione di Novara RFI in uscita su via Leonardo da Vinci.\nLa nuova stazione, che ha sostituito la precedente, \u00e8 stata ricavata a lato di uno dei due binari che collegano lo scalo merci della stazione RFI di Novara alle altre linee della rete. Essendo questi binari raccordati a triangolo, la parte terminale della stazione \u00e8 ancora in curva come la vecchia.\nStrutture e impianti.\nLa stazione, gestita da FerrovieNord, \u00e8 dotata di 3 binari (uno in pi\u00f9 rispetto alla vecchia stazione), come punto di sosta e capolinea della linea Saronno-Novara. La banchina centrale, che serve i binari 2 e 3, \u00e8 collegata con sottopassaggio. Altra differenza dalla vecchia stazione \u00e8 la copertura delle banchine, che nella precedente sede era del tutto assente. Il binario 2 \u00e8 tronco e dotato di respingenti, mentre il primo e il terzo proseguono oltre il termine della stazione e si raccordano alla rete RFI secondo lo stesso andamento del raccordo allo scalo merci precedentemente indicato.\nIn uscita, ci sono due binari, che vanno a scavalcare il raccordo fra lo scalo merci e la linea ad alta velocit\u00e0, e poi ridiscendono per congiungersi alla vecchia linea (per ora sempre a binario singolo) nei pressi del ponte dell'autostrada sulla linea stessa. \u00c8 possibile, per un treno proveniente dalla linea TAV, entrare in stazione e immettersi sulla linea per Saronno e Milano. Questa possibilit\u00e0 \u00e8 stata sfruttata per collegare Torino con l'aeroporto di Milano-Malpensa utilizzando treni ad alta velocit\u00e0 durante le Olimpiadi del 2006.\nNel fabbricato viaggiatori gli ingressi sono due: a sud un piccolo cancello stretto tra i binari ferroviari e i fabbricati preesistenti si affaccia sul passaggio a livello e si connette, attraversato quello, al sottopassaggio della stazione RFI, mentre a nord si ha accesso ad un parcheggio, che deve essere raggiunto facendo un percorso nettamente diverso da quello per l'ingresso sud.\nL'impianto viene normalmente gestito in telecomando dal DCO di Busto Arsizio.\nMovimento.\nLa stazione \u00e8 servita da treni regionali svolti da Trenord, diretti a Milano Cadorna, nell'ambito del contratto di servizio stipulato con la Regione Lombardia.\nServizi.\nLa stazione dispone di:"}
{"id": "647659", "revid": "92920", "url": "https://it.wikipedia.org/wiki?curid=647659", "title": "Dependability", "text": "La Dependability \u00e8 una caratteristica dei sistemi e consiste nella loro capacit\u00e0 di mostrarsi \"affidabili\" nei confronti degli utilizzatori, caratteristica che porta gli utilizzatori a potersi \"fidare\" del sistema stesso e a utilizzarlo senza particolari preoccupazioni.\nLa dependability \u00e8 una caratteristica molto importante ed \u00e8 da valutare durante la fase di progettazione dei sistemi.\nPer quanto riguarda l'informatica, alcuni casi in cui la dependability diventa una caratteristica fondamentale sono:\ni database contenenti dati sensibili, le applicazioni una cui bassa dependability comporterebbe bassi introiti (es. portali web che offrono servizi a pagamento), le applicazioni critiche una cui bassa dependability comporterebbe danni a cose o persone (sistemi di controllo delle centrali nucleari) ecc.\nLa dependability \u00e8 comunque un attributo generico derivato dalla sintesi dei seguenti attributi di sistema:\nLe minacce che possono violare la dependability di un sistema sono classificate in:\nLe tecniche utilizzate per tentare di ovviare a tali minacce possono essere:"}
{"id": "647666", "revid": "11497", "url": "https://it.wikipedia.org/wiki?curid=647666", "title": "Dipavali", "text": ""}
{"id": "647667", "revid": "20787", "url": "https://it.wikipedia.org/wiki?curid=647667", "title": "Duttilit\u00e0 strutturale", "text": ""}
{"id": "647668", "revid": "767487", "url": "https://it.wikipedia.org/wiki?curid=647668", "title": "Yuppies - I giovani di successo", "text": " \nYuppies - I giovani di successo \u00e8 un film del 1986 di Carlo Vanzina, interpretato da Massimo Boldi, Jerry Cal\u00e0, Christian De Sica ed Ezio Greggio.\nRealizzata sull'onda dello yuppismo, fenomeno di costume proliferante negli anni 1980, alla sua uscita la pellicola ottenne un buon successo di pubblico ma non il plauso della critica; ci\u00f2 nonostante, pur se recepito come un'opera leggera e dall'intento prettamente satirico, \"a posteriori\" il film \u00e8 emerso tra quelli che meglio hanno saputo ritrarre le atmosfere della Milano da bere.\nTrama.\nNella Milano di met\u00e0 anni 1980 Willy, Giacomo, Lorenzo e Sandro sono quattro giovani e rampanti yuppie che vivono le loro giornate nel mito dei grandi nomi della finanza, alla costante ricerca del successo sociale ed economico.\nWilly \u00e8 il co-proprietario di una concessionaria d'auto oltrech\u00e9 un playboy impenitente; frequenta Amanda, la figlia diciassettenne di un visconte, ma in attesa che la ragazza gli si conceda non disdegna avventure con altre donne, tra cui la quarantenne Fran\u00e7oise. Giacomo \u00e8 un pubblicitario che cerca di conquistare la bella Margherita, ritrovandosi tuttavia sempre ostacolato dal suo direttore che, dietro la ripetuta promessa di una promozione, lo sfrutta come complice per le sue scappatelle. Lorenzo \u00e8 un notaio che lavora nello studio del suocero; sebbene sia la persona pi\u00f9 seria e tranquilla del gruppo viene spinto al tradimento da Sandro, dentista fedifrago sempre alla ricerca di occasioni, e che, approfittando del fatto che le rispettive consorti sono partite con i figli per una vacanza, convince l'amico a intraprendere una relazione extraconiugale con Virginia, la sua timida segretaria da sempre innamorata di lui.\nLa situazione ben presto degenera. Willy, invitato nella baita in montagna dei genitori di Amanda, scopre che la madre della ragazza \u00e8 proprio Fran\u00e7oise, che gli intima di lasciar perdere la ragazza salvo poi scoprire che questa \u00e8 rimasta incinta in una delle sue tante e insospettabili frequentazioni. Giacomo ottiene la tanto agognata promozione, ma rinuncia a tutto quando gli viene chiesto di combinare un incontro tra Margherita e un ricco cliente. Lorenzo, travolto dalla tresca con Virginia, sempre su consiglio di Sandro spinge il suocero a licenziarla, ma quando la donna minaccia per questo il suicidio il notaio viene costretto a vuotare pubblicamente il sacco. Lo stesso Sandro, infine, scopre che anche sua moglie lo ha pi\u00f9 volte tradito.\nI quattro amici si ritrovano quindi a Cortina D'Ampezzo per festeggiare la fine dell'anno \u2014 Willy con una nuova fiamma, Giacomo finalmente con la sua Margherita e l'insospettabile Lorenzo con varie accompagnatrici, che \"spartir\u00e0\" con un Sandro ora single e depresso \u2014, all'apparenza atteggiandosi ancora a yuppie incalliti, salvo gettare la maschera con una grande litigata per il conto del ristorante.\nProduzione.\n\"Yuppies\" vuole trattare con i toni della \u00abcommedia di costume\u00bb, se non dello stereotipo attraverso tic, manie e comportamenti \u2014 vedi \u00abl'orologio sul polsino perch\u00e9 sa che lo fa l'\"avvocato\" Agnelli [...] l'\"easy listening\" che esce da un compact disc [...] una partita a squash giocata con gli amici\u00bb \u2014 una sorta di fenomenologia degli yuppie, giovani \"rampanti\" che nelle metropoli del mondo occidentale e capitalista degli anni 1980, trovarono velocemente una realizzazione sociale attraverso la propria professione (spesso nel campo della finanza), la ricchezza da essa derivata e l'ostentazione di vari e talvolta effimeri \"status symbol\" del tempo; come ebbe a sintetizzare lo sceneggiatore Enrico Vanzina, \u00abgli yuppies [...] nel loro lavoro sono bravi, efficienti, preparati. \u00c8 nel tempo libero, che sono buffi\u00bb.\nInizialmente pensato come un progetto vicino ai toni del \"Grande freddo\" (1983) di Lawrence Kasdan, in seguito i fratelli Vanzina virarono verso un'opera pi\u00f9 leggera e ispirata ai capisaldi della commedia all'italiana, \"Il sorpasso\" (1962) e \"C'eravamo tanto amati\" (1974) su tutti, ma che tuttavia sapesse come di \u00absberleffo\u00bb verso quegli anni 1980 non ancora giunti al termine: una pellicola nata come parodia, scritta come fosse un articolo d'attualit\u00e0, e resa su celluloide per essere soprattutto divertente ma anche, eventualmente, portare a una riflessione.\nIdeato praticamente in contemporanea con l'esplosione italiana di un fenomeno appena importato dagli Stati Uniti \u2014 tanto che il produttore Aurelio De Laurentiis, ritenendo poco comprensibile al grande pubblico il semplice titolo \"Yuppies\" partorito dai Vanzina, pretese di aggiungere il sottotitolo \"I giovani di successo\" \u2014, questo \"instant movie\" pone attenzione sui lati meno edificanti dello yuppismo del \"bel paese\", con una generazione di ventenni e trentenni epigoni dei loro \u00abarrembanti e arroganti\u00bb cugini d'oltreoceano, all'ossessiva ricerca del successo a tutti i costi, spesso limitandosi a scimmiottare i modi e lo stile di Gianni Agnelli, Carlo De Benedetti e Luca Cordero di Montezemolo \u2014 questo ultimo \u00abil loro modello [...] perch\u00e9 ha classe, ricchezza, potere e piace pure alle donne. I nostri quattro protagonisti non hanno niente di tutto questo, ma gli piacerebbe tanto raggiungerlo\u00bb \u2014, e pertanto incapaci di rendersi conto del loro scadere nel ridicolo: \u00ab\u00e8 proprio questo loro aspetto patetico che mi interessa: si sentono cos\u00ec importanti, vanno nei posti pi\u00f9 alla moda, girano con \"Capital\" sotto il braccio e poi litigano per decidere chi deve pagare il conto al ristorante\u00bb, riassunse il regista Carlo Vanzina.\nCast.\nLa pellicola si struttura in tre sottotrame che, intrecciandosi tra loro, vanno a sciorinare il racconto generale. Il quartetto di protagonisti \u00e8 formato da un mix tra elementi all'epoca legati al cinema dei fratelli Vanzina, vedi Jerry Cal\u00e0 e Christian De Sica gi\u00e0 assieme negli anni addietro in \"Sapore di mare\" e \"Vacanze di Natale\" (1983) oltrech\u00e9 \"Vacanze in America\" (1984), e facce note soprattutto al pubblico televisivo come due dei mattatori del \"Drive In\" che all'epoca andava per la maggiore, ovvero Massimo Boldi, pure non a digiuno di esperienze sul grande schermo, ed Ezio Greggio, appena salito alla ribalta nonch\u00e9 di ritorno nelle sale dopo l'autoprodotto \"Sbamm!\" (1980) che era passato quasi inosservato al botteghino.\nIn fase di pre-produzione i primi a essere scritturati furono Boldi, Cal\u00e0 e Greggio, mentre per completare il cast solo in seconda battuta venne fuori il nome di De Sica, suggerito dagli amici Boldi e Carlo Vanzina \u2014 \u00abentrambi eravamo convinti che sarebbe stato perfetto per il ruolo\u00bb, sottolineer\u00e0 \"a posteriori\" lo stesso Boldi \u2014, e ingaggiato dopo aver fugato le iniziali remore sul suo conto del produttore Aurelio De Laurentiis. Ne scatur\u00ec un quartetto molto affiatato, in quanto legato dall'amicizia anche nella vita privata, e in cui, come ricorder\u00e0 anni dopo Cal\u00e0, \u00absi lavora[va] benissimo, a patto di arrivare sul set \"armati\". Di battute intendo, perch\u00e9 con attori svegli come loro si inventava e si improvvisava in continuazione\u00bb.\nQuanto ai partner di scena, Cal\u00e0 \u00e8 affiancato da un affezionato della filmografia vanziniana nonch\u00e9 un collega con cui \u00abc'era un'intesa automatica nella recitazione\u00bb, il caratterista Guido Nicheli, il quale nei panni di un invadente datore di lavoro ripropone la sua storica maschera del \"cumenda\" meneghino; un copione tutt'altro che nuovo, nella filmografia di Cal\u00e0: \u00ababbiamo spesso lavorato insieme [...] e lui era sempre quello che stava sopra di me, il mio spauracchio, il mio superiore, il \"cumenda\" che pretende\u00bb. Come presenza femminile, ad affiancare Cal\u00e0 c'\u00e8 invece l'ex Miss Italia Federica Moro, al tempo tra i volti pi\u00f9 freschi del cinema italiano e qui nei panni di un irraggiungibile interesse amoroso, con la quale tuttavia l'attore mal convisse sul set: \u00abiniziammo molto male [per via di una \"gaffe\" di Cal\u00e0 in sala trucco il primo giorno di riprese, \"ndr\"], credo di non esserle mai stato molto simpatico\u00bb. Greggio \u00e8 invece alle prese con una gi\u00e0 affermata Corinne Cl\u00e9ry, nella finzione un'annoiata signora dell'aristocrazia milanese e madre dell'esordiente Sharon Gusberti, diciassettenne lolita.\nRecitano in tandem De Sica, l'unico protagonista non supportato da comprimari, e Boldi, costui circondato in scena dal suocero e datore di lavoro Ugo Bologna, dalla segretaria Valeria D'Obici, dal cameriere Isaac George, questi un altro volto noto del \"Drive In\", e dalla consorte Jinny Steffan. Fu grazie a questo film che, per la prima volta, si form\u00f2 davanti alla cinepresa la coppia comica Boldi-De Sica (l'anno prima i due avevano preso parte a \"I pompieri\", senza tuttavia interagire assieme in scena), dando il via a un sodalizio che far\u00e0 la fortuna del filone cinepanettoniano nel ventennio a venire: \u00abfu in quel momento che ci rendemmo conto che i nostri due caratteri, insieme, erano perfetti\u00bb e che \u00ab\"Yuppies\" [...] \u00e8 stato un vero e proprio trampolino di lancio, il punto di partenza che ha dato il via al nostro duraturo e proficuo sodalizio lavorativo\u00bb, spiegher\u00e0 negli anni seguenti Boldi.\nRuoli minori, infine, per Renzo Marignano e Sergio Vastano, quest'ultimo l'ennesimo prestito dal \"Drive In\", nei panni del nobile marito della Cl\u00e9ry il primo, e di un commissario di polizia dalle spiccate origini calabresi il secondo.\nRiprese.\nRealizzata nella seconda parte del 1985, nell'arco di sette settimane e con un budget di circa 3 miliardi di lire dell'epoca, la pellicola ha come sua \"location\" principale quello che fu \u00abil regno dello yuppismo nostrano\u00bb, la citt\u00e0 di Milano, dove vennero girate la gran parte degli esterni, in luoghi-simbolo per gli yuppie come il teatro Manzoni, piazza San Babila e la stazione Centrale, e degli interni. In questo senso \"Yuppies\" and\u00f2 a inserirsi in una cornice, quella dei cosiddetti \"Milanodabere-movies\", che lungo tutti gli anni 1980 mostr\u00f2 al cinema un capoluogo lombardo in pieno cambiamento e che, lasciatosi alle spalle gli anni di piombo e del \"riflusso\", con il \"boom\" della moda italiana e l'arrivo di una nuova classe imprenditoriale andava definitivamente trasformandosi da polo industriale a capitale del terziario; un filo conduttore che i Vanzina avevano gi\u00e0 toccato con \"Sotto il vestito niente\" (1985) e che approfondiranno ancor pi\u00f9 da vicino con \"Via Montenapoleone\" (1987).\nUnica eccezione a questo palcoscenico meneghino, sul finire dell'anno Cortina d'Ampezzo ospit\u00f2 le riprese di alcune sequenze dell'episodio di Willy nonch\u00e9 del breve epilogo del film, ambientate per l'appunto sulle Dolomiti, pi\u00f9 precisamente nelle localit\u00e0 di Pezi\u00e8 e Rumerlo.\nColonna sonora.\nLe musiche originali di \"Yuppies\", prettamente strumentali, sono composte da Detto Mariano. Per il resto, il film annovera una \"tracklist\" formata dalle canzoni disco e pop di maggior successo del periodo: \"Duel\" dei Propaganda e \"Live Is Life\" degli Opus sono i brani che accompagnano, rispettivamente, i titoli di testa e di coda, affiancate nel corso della pellicola da \"Exotic and Erotic\" di Sandy Marton, \"Cheri, Cheri Lady\" dei Modern Talking, \"More Than I Can Bear\" dei Matt Bianco, \"I Was Born to Love You\" di Freddie Mercury e \"It's So Easy\" di Valerie Dore.\nPromozione.\nData la novit\u00e0 del fenomeno yuppista in Italia, nel trailer della pellicola fu inserita una voce fuori campo deputata a spiegare didascalicamente al pubblico, anche con un linguaggio in qualche modo afferente la contemporanea sottocultura paninara, il contesto generale dell'opera:\nDistribuzione.\nIl film \u00e8 stato distribuito nei cinema italiani a partire dal marzo 1986.\nEdizioni home video.\nIl 1\u00ba aprile 2008 il film \u00e8 stato distribuito in home video da Filmauro e DNC Entertainment in edizione DVD, in formato \"widescreen\" e con audio Dolby Digital 5.1 in italiano.\nAccoglienza.\nIncassi.\n\"Yuppies\" riscontr\u00f2 un buon successo presso il pubblico, con un incasso totale di circa 7 miliardi e 800 milioni di lire dell'epoca, che ne fecero il 18\u00ba film (6\u00ba italiano) pi\u00f9 visto al botteghino dell'annata cinematografica italiana 1985-1986.\nCritica.\nL'opera non riusc\u00ec a ottenere il plauso della critica, pressoch\u00e9 concorde nel bollarla come una spenta \"pochade\" che mal mescol\u00f2 l'idea della satira di costume con un certo linguaggio afferente la televisione commerciale italiana degli anni 1980. A detta dei Vanzina, \"Yuppies\" \u00ab\u00e8 un'operazione vecchia come la commedia all'italiana: prendere dei prototipi del costume nazionale e costruirgli intorno un film-istantanea, nel quale tra qualche anno magari ci si possa anche riconoscere con un sorriso\u00bb ma, a conti fatti, per \"la Repubblica\" \u00absi respira spesso un'atmosfera da \"Canale 5\"\u00bb. Ben pi\u00f9 \"tranchant\" fu Paolo Mereghetti, il quale stronc\u00f2 \"Yuppies\" definendolo \u00abtra i film pi\u00f9 volgari e nocivi del decennio\u00bb.\nNello specifico, nota di demerito venne posta sullo sviluppo dei quattro protagonisti, una combriccola che pesca un po' dai \"Vitelloni\" e un po' da \"Amici miei\", s\u00ec divertenti ma ritenuti poco attinenti alla figura dei cosiddetti Young Urban Professional, sia fisicamente sia caratterialmente. In senso pi\u00f9 ampio, la pellicola risent\u00ec della diversit\u00e0 dello yuppismo italiano rispetto all'originale fenomeno statunitense: \u00abquello italiano \u00e8 evidentemente un rampantismo d'accatto, come d'accatto \u00e8 l'immaginario che traduce e crea\u00bb, puntualizzer\u00e0 nel 2013 lo storico Christian Caliandro.\nD'altronde gi\u00e0 nel 1986 la critica si era indirizzata verso una simile analisi: Greggio, un venditore d'auto pi\u00f9 nullafacente che altro, si limit\u00f2 a portare al cinema la cifra stilistica, tormentoni inclusi, messa in mostra nel programma TV \"Drive In\"; Cal\u00e0, un pubblicitario sulla cresta dell'onda ma fin troppo idealista e romantico, nei duetti con il suo direttore si ritrov\u00f2 di fatto a replicare un vecchio canovaccio gi\u00e0 alla base di un classico di Billy Wilder quale \"L'appartamento\" (1960); Boldi, un notaio in qualche modo succube dell'ambiente lavorativo e familiare, diede al suo personaggio una connotazione insicura e indecisa, in costante bilico tra i doveri di marito e i desideri di uomo, quasi a far da contraltare al partner di scena De Sica il quale, andando a interpretare un dentista ambizioso e sfacciatamente \"latin lover\", fu forse l'unico ad avvicinarsi davvero all'estetica, ai modi e soprattutto allo spirito dello yuppismo.\nMa ancora Caliandro constat\u00f2 come in fondo, pi\u00f9 che \u00abgiovani spietati\u00bb sulla falsariga dei loro coetanei d'oltreoceano, rappresentati con successo negli anni seguenti in pellicole quali \"Wall Street\" (1987) o \"American Psycho\" (2000), i protagonisti di \"Yuppies\" \u00absono tutti classicamente \"figli di pap\u00e0\" \u2014 con l'unica eccezione di Jerry Cal\u00e0 [...] che comunque deve pietire al suo anziano capo ogni minima concessione. Gli altri fanno mestieri ereditati dai genitori, o che comportano un investimento minimo di capacit\u00e0 individuali: godono cio\u00e8, sin da subito, di un'italianissima rendita di posizione\u00bb.\nTali scelte di sceneggiatura andarono a inficiare negativamente sul giudizio della pellicola, ci\u00f2 pur a fronte di un promettente avvio, di tempi comici molto ben studiati nonch\u00e9 del godibile epilogo \u00aba Cortina, di fronte al conto del pranzo consumato all'aperto\u00bb, dove per Michele Anselmi dell'\"Unit\u00e0\" \u00abdietro quel litigio furibondo occhieggia la perfidia del primo Sordi, lo squallore di un'Italietta che cela, tra le eleganze da \"designer\", l'antica arroganza borghese. Ma \u00e8 solo un lampo, un'unghiata alla Risi (Dino, s'intende), destinata a suggellare una commediola fragile e un po' tirata via\u00bb. Il tema dei \u00abrampolli d'una societ\u00e0 neocapitalista che ha alle radici pulsioni ancora provinciali\u00bb venne ripreso anche da Giovanni Grazzini, al contrario tra le poche voci fuori dal coro, che sul \"Corriere della Sera\" promosse la pellicola (nella cui struttura ravvis\u00f2 somiglianze con un'altra opera dei Vanzina, \"Vacanze di Natale\") lodandone gag e intenti satirici che \u00abspesso arriva[no] a segno, per l'arguta caratterizzazione di quei cretinotti gaudenti\u00bb e \u00abper il vivace incrociarsi degli equivoci che riecheggiano la \"pochade\" e l'opera buffa\u00bb, ponendo rilievo anche su Carlo Vanzina e sulla sua direzione \u00abspigliata e comunicativa\u00bb.\nLe parole di Grazzini rimasero all'epoca un caso isolato. Tuttavia con il passare degli anni la pellicola emerse, insieme ad altre dello stesso decennio come \"Italian Fast Food\" (1986) e \"Via Montenapoleone\" (1987), peraltro entrambe coi fratelli Vanzina alle spalle (rispettivamente alla sceneggiatura nel primo e alla regia, con Carlo, nel secondo), come uno dei migliori spaccati del clima italiano di quel decennio, con \u00abl'arrivismo sociale, la diffusione del cibo americano, le mode giovanili numerose quanto effimere, la presenza dei primi immigrati\u00bb. Una visione che avaller\u00e0 nel 2006 anche l'attore, regista e politico Luca Barbareschi, il quale, pur specificando l'essere di fronte a opere \u00abprima di tutto, d'evasione\u00bb, sosterr\u00e0 che rivisti poi negli anni, film come \"Yuppies\" \u00abhanno per\u00f2 il grandissimo merito di aver raccontato un pezzo dell'Italia\u00bb.\nSequel.\nSulla scia del successo, \"Yuppies\" ha generato sempre nel 1986 un sequel, \"Yuppies 2\", come riportato nei titoli di testa \u00abliberamente ispirato\u00bb al primo capitolo (ovvero con alcune incongruenze di \"continuity\"), con lo stesso cast principale e sempre su soggetto dei fratelli Vanzina, ma diretto da Enrico Oldoini, e accolto in maniera ancor pi\u00f9 favorevole dal pubblico."}
{"id": "647671", "revid": "287204", "url": "https://it.wikipedia.org/wiki?curid=647671", "title": "Esox masquinongy", "text": "Esox masquinongy, conosciuto comunemente come Muskellunge o Muskie, \u00e8 un grande pesce predatore d'acqua dolce, simile al luccio europeo appartenente alla famiglia \"Esocidae\".\nDistribuzione e habitat.\nQuesto pesce \u00e8 molto diffuso nel continente Nordamericano: bacino fluviale del Mississippi, del Saint Lawrence e nei Grandi Laghi (fino agli estuari nella Baia di Hudson). \u00c8 stato introdotto nei decenni passati in numerosi corsi d'acqua americani. &lt;br&gt;\nAbita le acque calme e limpide e ricche di vegetazione di laghi, stagni e fiumi.\nDescrizione.\nIl corpo \u00e8 molto allungato, siluriforme, con testa e mandibola inferiore sporgente. Le pinne pettorali sono vicine al ventre, mentre la pinna dorsale e quella anale sono opposte e simmetriche. La caudale \u00e8 forcuta. La livrea \u00e8 tendente al bruno-verde, pi\u00f9 chiaro sui fianchi e biancastro sul ventre. Numerose screziature verticali dall'opercolo branchiale al peduncolo caudale interrompono il colore uniforme. Le pinne sono macchiate di scuro. Pu\u00f2 raggiungere i 31,8\u00a0kg di peso circa e la lunghezza di circa 1.8 metri.\nRiproduzione.\nLa riproduzione avviene tra marzo e maggio: le uova fecondate esternamente dal maschio sono deposte quindi nella sabbia dalla femmina.\nAlimentazione.\nIl Muskellunge \u00e8 un grande predatore, che si apposta negli anfratti rocciosi o nella vegetazione in attesa di afferrare con le forti mascelle pesci, uccelli acquatici, serpenti e roditori. Predilige prede malate o deboli funzionando da equilibratore nell'habitat, inoltre impedisce il prolificare eccessivo di pesci ciprinidi.\nPesca.\nNonostante sia stato dichiarato specie protetta in Ohio e Tennessee, il Muskellunge \u00e8 oggetto di pesca sportiva e commerciale nel resto del continente.\nAcquariofilia.\nQuesta specie \u00e8 inoltre ospitata in numerosi acquari pubblici."}
{"id": "647679", "revid": "1543377", "url": "https://it.wikipedia.org/wiki?curid=647679", "title": "Chirurgia robotica", "text": "La chirurgia robotica (\"Robotic Assisted Surgery\") \u00e8 una branca dell'ingegneria che sviluppa mezzi robotici che consentono all'operatore di praticare un intervento chirurgico manovrando, \"a distanza\", un robot non completamente autonomo ma capace di eseguire manovre comandate.\nDescrizione.\n\u00c8 una tecnica entrata in uso recentemente, anche in centri selezionati, e rappresenta un ulteriore passo nell'ambito della chirurgia mini-invasiva. Ha fondamentalmente le stesse indicazioni ma, al momento, \u00e8 riservata a pazienti selezionati.\nRispetto alla chirurgia video assistita tradizionale presenta alcune differenze importanti. Il chirurgo \u00e8 distante fisicamente dal campo operatorio e siede ad una consolle, dotata di un monitor, dalla quale, attraverso un sistema complesso, comanda il movimento dei bracci robotici. A questi vengono fissati i vari ferri chirurgici, pinze, forbici, dissettori, che un'\u00e9quipe presente al tavolo operatorio provvede ad introdurre nella cavit\u00e0 sede dell'intervento. L'impiego dei bracci meccanici ha il vantaggio di consentire una visione tridimensionale con un'immagine pi\u00f9 ferma, e di rendere le manovre pi\u00f9 delicate e fini anche perch\u00e9 gli strumenti sono articolati all'estremit\u00e0 distale. Lo svantaggio \u00e8 legato ai tempi operatori pi\u00f9 lunghi, ed alla difficolt\u00e0 di dosare la forza (come pu\u00f2 accadere nel dare la giusta tensione ad un nodo chirurgico).\nIn futuro si pu\u00f2 ipotizzare che la chirurgia robotica consentir\u00e0, con lo sviluppo delle esperienze, il diffondersi delle apparecchiature, ed il miglioramento dei sistemi di telecomunicazione e telematici, di operare a distanze sempre maggiori. Se si pensa che oggi, dai centri spaziali, \u00e8 possibile azionare dei robot inviati sulla Luna o pi\u00f9 lontano, non \u00e8 difficile credere che diventer\u00e0 usuale operare da una parte all'altra della terra mettendo a disposizione di tutte le migliori e pi\u00f9 specifiche professionalit\u00e0. A Grosseto (centro di eccellenza), esiste una scuola di chirurgia robotica fondata dal Prof. Pier Cristoforo Giulianotti, nella quale si formano i chirurghi generali, gli urologi e i ginecologi provenienti dal territorio nazionale ed internazionale. Grazie alla proficua collaborazione, l'Urologia di Grosseto, prima nel centro Italia, esegue prostatectomie radicali robotiche, nefrectomie parziali robotiche e cistectomie robotiche con confezionamento di neovescica ileale ortotopica, divenendo riferimento di chirurgia robotica urologica della Toscana. Un ruolo importante \u00e8 riservato alla chirurgia robotica nel trattamento delle patologie mediastiniche e della Miastenia grave, spesso associata ad iperplasia timica, permettendo di ottenere percentuali di remissione completa di malattia pressoch\u00e9 sovrapponibili a quelle ottenute con un approcchio tradizionale a cielo aperto che prevede la sternotomia longitudinale mediana.\nStoria.\nAESOP e ZEUS.\nIl primo robot chirurgico messo a punto e funzionante con autorizzazione dagli enti europei fu il ZEUS robotic surgical system (ZRSS), originariamente sviluppato e prodotto dalla statunitense Computer Motion. Il predecessore di tale sistema, chiamato AESOP, fu approvato dalla Food and Drug Administration nel 1994 per assistere i chirurghi nella chirurgia mininvasiva. Lo ZEUSS ZRSS venne approvato dalla FDA sette anni pi\u00f9 tardi nel 2001. ZEUS ha tre bracci robotizzati, controllati in remoto dal chirurgo. Il primo braccio, AESOP (Automated Endoscopic System for Optimal Positioning), \u00e8 un endoscopio attivato dalla voce. Gli altri due bracci sono operativi ai movimenti delle mani del medico. Il sistema ZEUS fu cessato nella produzione nel 2003, a seguito della fusione della societ\u00e0 produttrice Computer Motion con la sua rivale Intuitive Surgical, con la quale inizi\u00f2 una battaglia legale per i brevetti.\nda Vinci.\nIl sistema chirurgico da Vinci, in onore a Leonardo da Vinci, fu messo a punto nella Silicon Valley dalla Intuitive Surgical, e nel 2000 ha ottenuto l'autorizzazione dell'americana Food and Drug Administration (FDA) per l'utilizzo in chirurgia laparoscopica.\nViene attualmente utilizzato in Italia per diversi tipi di intervento tra cui l'intervento di alcuni tipi di ernia. All'inizio del 2008, secondo i dati della \"Intuitive Surgical\", i sistemi \"da Vinci\" operanti nel mondo erano pi\u00f9 di 700 e gli interventi nell'ordine di decine di migliaia. Uno dei pionieri della chirurgia robotica \u00e8 il Professor Ugo Boggi."}
{"id": "647680", "revid": "1444886", "url": "https://it.wikipedia.org/wiki?curid=647680", "title": "Trasformazione isotermobarica", "text": "In termodinamica una trasformazione isotermobarica \u00e8 una trasformazione termodinamica dello stato di un sistema fisico durante la quale la pressione e la temperatura rimangono costanti, e quindi anche l'energia libera di Gibbs.\nDescrizione.\nPer esempio tale trasformazione \u00e8 presente nel ciclo di Rankine (caratteristico delle macchine a vapore usate per la produzione di energia elettrica) nelle trasformazioni [2'-3] e [4-1]: in 2'-3 il sistema assorbe dalla sorgente calda la potenza termica Qc, mentre nella trasformazione 4-1 si torna alle condizioni iniziali di liquido saturo cedendo alla sorgente fredda (in genere l'ambiente esterno) la potenza termica Qf.\nLe trasformazioni nel ciclo di Rankine 4-3 e 1-2 possono invece considerarsi adiabatiche.\nLa disuguaglianza di Clausius impone che:\ndove \"formula_2\" \u00e8 il calore scambiato dal sistema e \"formula_3\" la temperatura a cui viene scambiato (quella del laboratorio ad esempio). L'equazione precedente si pu\u00f2 riscrivere in una isobara e in assenza di altre forme di accumulo di energia o lavoro come:\nSe la trasformazione \u00e8 isoterma si pu\u00f2 portare la temperatura nel differenziale:\nquindi si ha che l'energia di Gibbs non aumenta:\nQuesto risultato \u00e8 notevolmente impiegato anche nello studio delle reazioni chimiche in ambiente, nella forma integrale: formula_7, dove per i reagenti viene sommata l'opposto dell'energia libera. Riassumendo, questa relazione indica che nelle trasformazioni a temperatura e pressione costanti l'energia libera di Gibbs diminuisce per un processo spontaneo (differenziale negativo) mentre \u00e8 ad un valore minimo (differenziale nullo) per un processo reversibile, cio\u00e8 in condizioni di equilibrio. Questo criterio \u00e8 molto importante, in quanto di solito le trasformazioni nell'ambiente naturale ed in laboratorio avvengono a temperatura e pressione costante (piuttosto che a volume costante): \u00e8 per questo che la funzione di Gibbs \u00e8 pi\u00f9 utilizzata rispetto a quella di Helmholtz. L'equazione di Gibbs-Helmholtz esprime la dipendenza dell'energia libera dalla temperatura.\nIn chimica un fenomeno come l'osmosi \u00e8 un esempio di processo spontaneo (formula_8) mentre l'elettrolisi richiede il compimento di un lavoro elettrico perch\u00e9 implica reazioni non spontanee (formula_9). Una reazione che raggiunge l'equilibrio possiede formula_10: una pila si scarica quando la reazione chimica che sfrutta per produrre energia elettrica raggiunge l'equilibrio.&lt;br&gt;\n\u00c8 interessante notare come l'energia libera di Gibbs sia un indice della spontaneit\u00e0 di una reazione chimica. \nVi sono infatti 3 casi:\nChiedere che una reazione chimica spontanea implichi un aumento dell'energia libera di Gibbs \u00e8 come chiedere che un corpo aumenti spontaneamente la sua energia potenziale in un campo gravitazionale.\nNormalmente viene utilizzata l'energia libera molare standard di formazione, simbolo formula_11, relativa agli stati standard dei reagenti e dei prodotti\nSi definisce \"stato standard\" di una sostanza lo stato di aggregazione pi\u00f9 stabile alla pressione unitaria nella scala prescelta (ad esempio: 1 bar, 1 pascal, 1 torr,1 mmHg, 1 atm) e alla temperatura che si sta considerando. L'energia libera degli elementi nei loro stati standard assume valore uguale a zero. Qualora non fosse noto il formula_11 di una reazione, conoscendo il formula_11 di opportune reazioni \u00e8 possibile calcolare la differenza di energia libera molare standard di formazione combinando, tramite artificio matematico, queste reazioni (legge di Hess). Ci\u00f2 \u00e8 lecito, visto che il formula_11 \u00e8 una funzione di stato."}
{"id": "647681", "revid": "1318658", "url": "https://it.wikipedia.org/wiki?curid=647681", "title": "Village Vanguard", "text": "Village Vanguard \u00e8 un jazz club di New York, nel quartiere del Greenwich Village, all'indirizzo di 178 Seventh Avenue South (appena sotto l'undicesima strada). Il Vanguard apr\u00ec nel 1935, e da allora ha ospitato la maggioranza dei pi\u00f9 importanti nomi del jazz mondiale, e molte fondamentali registrazioni dal vivo che vi hanno avuto luogo.\nFondato da Max Gordon (1903-1989) il locale \u00e8 stato gestito da sua moglie, Lorraine Gordon (nata nel 1922) fino al giorno della sua morte (9 giugno 2018). Dopo aver avuto un cartellone che comprendeva anche musica folk e letture di poesie beat, il Vanguard pass\u00f2 - nel 1957 - ad un cartellone composto unicamente da eventi jazz.\nIl Vanguard \u00e8 un oscuro scantinato nel Greenwich Village, situato in un interrato dove si entra attraverso un portone rosso. L'ambiente \u00e8 piccolo, a forma di cuneo e decorato con poster e strumenti d'epoca. Il palcoscenico \u00e8 situato verso la punta del cuneo, coi tavoli che si aprono a ventaglio. C'\u00e8 un piccolo bar nel retro, panche addossate alle pareti (i \"sedili economici\"). La stanza sul retro, detta \"cucina\" \u00e8 in effetti un camerino per gli artisti, visto che al Vanguard non si serve cibo.\nIn questo ambiente sono stati registrati pi\u00f9 di cento dischi, a cominciare da quello inciso da Sonny Rollins nel 1957. I due pi\u00f9 famosi sono probabilmente l'album di Bill Evans (\"Sunday at the Village Vanguard\") e quello di John Coltrane (\"Live at the Village Vanguard\") entrambi del 1961. Wynton Marsalis, che vi ha suonato con regolarit\u00e0 all'inizio degli anni novanta, ha ricavato un cofanetto dalle sue serate.\nGli artisti restano normalmente al Vanguard su base settimanale, con sei serate di due set alle 9 e alle 11 di sera. Al sabato e - a volte - al venerd\u00ec c'\u00e8 un set aggiuntivo a mezzanotte e mezza. Le sere del luned\u00ec sono riservata alla Vanguard Jazz Orchestra (detta anche \"Thad Jones/Mel Lewis Jazz Big Band\") che vi suona tutti i luned\u00ec dal 1966."}
{"id": "647691", "revid": "590", "url": "https://it.wikipedia.org/wiki?curid=647691", "title": "Numero di Pisot", "text": ""}
{"id": "647694", "revid": "402993", "url": "https://it.wikipedia.org/wiki?curid=647694", "title": "Mats Levin", "text": "Carriera.\nAlto 1,88\u00a0m per 80\u00a0kg di peso, giocava nel ruolo di playmaker.\nHa debuttato a 19 anni nella squadra che all'epoca era chiamata Solna IF. Al suo esordio in campionato ha segnato 24 punti, al fianco dell'ex giocatore NBA Otis Smith che in quell'occasione ne realizz\u00f2 25.\nNel 1999-2000 va a giocare in Germania, quindi si sposta in Austria, per tornare poi nel campionato tedesco.\nIl suo approdo in Italia avviene in Legadue, dove gioca con Castel Maggiore, nel 2002, sotto la guida di coach Giampiero Ticchi. In quell'anno viene nominato miglior comunitario del campionato di Legadue.\nNegli anni successivi gioca nella massima serie Italiana con la Pallacanestro Cant\u00f9 e l'Orlandina Basket. Una piccola parentesi in Francia, al Nanterre e poi il ritorno, nel 2006 in Legadue, questa volta a Castelletto Ticino.\nIn quella stagione, Levin \u00e8 stato tra i migliori playmaker dell'intero campionato, contribuendo in maniera determinante alla salvezza della formazione piemontese e ad alcune entusiasmanti vittorie. Le sue statistiche parlano di 16,2 punti a partita con il 40,6% da tre e 3,1 assist ad incontro in 36 minuti di media.\nNel 2007-08 firma per l'Ignis Novara, ma a stagione in corso si trasferisce a Pavia, dove firma un contratto di due anni.\nNel 2012 torna a giocare in Svezia tra le file dei Solna Vikings, formazione nei pressi di Stoccolma. Al termine della stagione 2013-2014, dopo l'eliminazione ai quarti di finale playoff da parte dei Norrk\u00f6ping Dolphins, comunica ufficialmente il suo ritiro dal basket giocato .\nHa fatto parte della Nazionale di pallacanestro della Svezia con cui ha giocato 133 partite, in parte giocate nelle vesti di capitano.\nAllenatore.\nAl termine della carriera da giocatore diventa allenatore giovanile presso il Viby Basket e dal 2019 assistente di Marco Crespi nella nazionale femminile svedese."}
{"id": "647697", "revid": "599013", "url": "https://it.wikipedia.org/wiki?curid=647697", "title": "Oluoma Nnamaka", "text": "Giocava nel ruolo di ala, \u00e8 alto 200\u00a0cm e pesa 100\u00a0kg. Ha una sorella Chioma, anch'ella cestista.\nCarriera.\nNato in Svezia da padre nigeriano e madre svedese, muove i primi passi nel Fyrishov e nel Sall\u00e9n Basket. A vent'anni si trasferisce negli Stati Uniti, dove studia per quattro anni alla Marquette University giocando per due anni col campione NBA Dwyane Wade.\nRitorna in Europa a ventiquattro anni per giocare nel campionato tedesco, con il Telekom Baskets Bonn. Ha giocato nel massimo campionato italiano nella stagione 2005-06 e in Legadue nelle stagioni 2006-07 e 2007-08 vestendo le maglie dell'Upea Capo d'Orlando e del Basket Club Ferrara, squadra con cui ha ottenuto la promozione in serie A nel 2008. Ha conquistato l'accesso alla massima serie anche alla Junior Casale Monferrato, giocando in Legadue prima e in Serie A poi, nei due anni di permanenza in Piemonte.\nNel 2012 \u00e8 tornato in patria a Uppsala.\nComplessivamente ha giocato 112 partite con la maglia della nazionale svedese, dandone l'addio nel giugno 2008."}
{"id": "647701", "revid": "30297", "url": "https://it.wikipedia.org/wiki?curid=647701", "title": "Egna Wild Goose", "text": ""}
{"id": "647702", "revid": "256896", "url": "https://it.wikipedia.org/wiki?curid=647702", "title": "Confederazione Mondiale delle Attivit\u00e0 Subacquee", "text": ""}
{"id": "647703", "revid": "30297", "url": "https://it.wikipedia.org/wiki?curid=647703", "title": "HC Future Bolzano", "text": ""}
{"id": "647704", "revid": "599013", "url": "https://it.wikipedia.org/wiki?curid=647704", "title": "Agron Xiarchos", "text": "Carriera.\nCresciuto nella squadra jugoslava del TG Academik, dal 1998-99 al 2004-05 ha militato ininterrottamente nel Peristeri BC, squadra dell'A1 Ethniki greca. L\u00ec ha ottenuto anche la nazionalit\u00e0 ellenica. Dal 2000 al 2005 ha anche giocato in Eurolega.\nNel 2005-06 \u00e8 passato all'Upea Capo d'Orlando, che ha ottenuto la salvezza nella Serie A italiana. Da gennaio a giugno, ha giocato cinque partite, senza segnare punti."}
{"id": "647708", "revid": "98077", "url": "https://it.wikipedia.org/wiki?curid=647708", "title": "Gran premio TV locali", "text": ""}
{"id": "647710", "revid": "1814336", "url": "https://it.wikipedia.org/wiki?curid=647710", "title": "Duilio Marcante", "text": "Considerato il padre della didattica subacquea italiana , a lui, assieme a Luigi Ferraro, si deve la nascita nel 1948 del metodo didattico italiano, mirato all'avvicinamento alla subacquea, sviluppatosi poi fin dal 1957 nei corsi della Federazione Italiana Pesca Sportiva ed Attivit\u00e0 Subacquee (FIPSAS).\nBiografia.\nPrima della Seconda guerra mondiale Marcante, assieme ad altre persone, come Egidio Cressi (che sarebbe stato il fondatore della \"Cressi Sub\"), Luigi Ferraro (militare) (fondatore poi della Technisub), Ludovico Mares (fondatore della \"Mares\"), si dedic\u00f2 allo sviluppo delle prime strumentazioni per la subacquea.\nDurante la guerra, l'attivit\u00e0 di Cressi e di Marcante subisce un notevole rallentamento, ma, nonostante questo, nel 1943 viene fondata la Cressi Sub nell'entroterra ligure, dove anche Marcante si trasferisce per contribuire alla produzione delle attrezzature. Dario Gonzatti crea in questi primi laboratori il prototipo sportivo dell'autorespiratore ad ossigeno (ARO) sulla base dello stesso respiratore usato dalla Marina militare italiana. Si aggiunge al gruppo Luigi Ferraro, conosciuto durante una battuta di pesca subacquea.\nQuando Dario Gonzatti muore durante un'immersione nel 1947, Duilio Marcante coinvolge Giacomino Costa e spinge per la posa di una statua di Cristo sul fondale marino; il 22 agosto 1954 la statua del \"Cristo degli abissi\" viene posta nella baia di fronte a \"San Fruttuoso\", vicino a Camogli.\nIl 15 maggio 1948 nasce l'Unione Sportivi Subacquei, (USS), la prima associazione italiana di questo tipo. Nel 1949 la Federazione Italiana Pesca Sportiva (ora FIPSAS) assorbe l'associazione, pur lasciando libert\u00e0 organizzativa a Ferraro e amici e spingendo in modo insperato lo sviluppo della didattica propedeutica alla disciplina.\nNel 1954 l'USS si scioglie, dando vita a svariate associazioni a carattere locale; Marcante assume l'incarico di organizzatore e istruttore del neonato Centro Subacqueo Mediterraneo di Nervi, mantenendo sempre la sua totale autonomia.\nNel 1959 nasce infine la Confederazione Mondiale delle Attivit\u00e0 Subacquee (CMAS), adottando la didattica sviluppata fino ad allora.\nNegli anni seguenti Marcante continua a perfezionare i programmi didattici delle varie organizzazioni sportive, istruendo anche Carabinieri, Guardie di Finanza, Vigili del Fuoco, militari e anche semplici appassionati.\nFra i suoi discepoli si pu\u00f2 ricordare Vittorio Casini.\nLa manovra di Marcante-Odaglia.\nDa Duilio Marcante, e dal pioniere della medicina subacquea italiana, dott. Giorgio Odaglia, prende il nome la manovra di Marcante-Odaglia, che sfrutta sia il movimento che la pressione per compensare in modo forzato l'orecchio medio ed evitare danni durante l'immersione subacquea."}
{"id": "647725", "revid": "834", "url": "https://it.wikipedia.org/wiki?curid=647725", "title": "Tomografia assiale computerizzata", "text": ""}
{"id": "647727", "revid": "30297", "url": "https://it.wikipedia.org/wiki?curid=647727", "title": "All Stars Piemonte Torino", "text": ""}
{"id": "647732", "revid": "30297", "url": "https://it.wikipedia.org/wiki?curid=647732", "title": "Les Aigles du Mont Blanc Courmayeur", "text": ""}
{"id": "647746", "revid": "599013", "url": "https://it.wikipedia.org/wiki?curid=647746", "title": "Giovanni Perdichizzi", "text": "\u00c8 stato capoallenatore in Serie A di Messina, Capo d'Orlando e Brindisi. Era soprannominato \"lo Sceriffo\" sin da quando era giocatore amatoriale; detiene il record del maggior numero di vittorie (assolute e in percentuale, rispettivamente 199 e 65% su 310 presenze in campionato e play-off) nella seconda serie.\nCarriera.\nEx playmaker, allenatore gi\u00e0 nel 1989-90 in Serie C, dopo una parentesi al Cocuzza di San Filippo del Mela, ha diretto in Serie A2 l'Ina Sicilia Barcellona (1999-2000) e il Media Broker Messina (2000-01). Quando il campionato \u00e8 diventato Legadue, \u00e8 rimasto sullo stretto. Nel 2002-03 perde la finale promozione per la A, ma la conquista grazie al ripescaggio. Nel 2003-04 ha allenato per la prima volta in A1 con la Pallacanestro Messina, venendo esonerato dopo 8 gare. Nel 2004-05 ha ottenuto la promozione dell'Orlandina Basket dalla Lega2 all'A1 e nel 2005-06 una sofferta salvezza. Al termine della stagione 2006-07, riconquistata la salvezza, decide di lasciare la squadra di Capo d'Orlando.\nNella stagione 2007-08 (dal 21 gennaio, poche ore prima che lo chiamasse la Virtus Bologna per sostituire Stefano Pillastrini) \u00e8 stato chiamato in Puglia per sostituire coach Paolo Moretti alla guida della New Basket Brindisi dopo un periodo storto, e ha infilato 14 vittorie consecutive nella stagione regolare che hanno valso alla formazione adriatica il primo posto nel campionato di serie B/Eccellenza. In seguito ai playoff, sotto la guida di Perdichizzi, Brindisi ha raggiunto la finale per la Lega2 perdendo a Trapani al PalaIlio gara 1 79 a 76, ma ribaltando il risultato in gara-2 al PalaPentassuglia di Brindisi 79 a 74, conquistando quindi la Lega2 e confermando la sua guida sulla panchina biancoazzurra per la stagione successiva che l'Enel Brindisi conclude, al suo primo campionato di LegaDue dopo 23 stagioni, al 12\u00ba posto con 28 punti conquistando cos\u00ec la salvezza.\nNella successiva stagione (2009-10) guida l'Enel Brindisi alla conquista della promozione nella massima serie, avvenuta con tre giornate di anticipo, grazie alla concomitante sconfitta della Dinamo Basket Sassari. Il 5 novembre 2010 vince il premio Reverberi, quale miglior allenatore della stagione 2009-10. Nel dicembre 2010, in virt\u00f9 di risultati negativi, ufficialmente trova un comune accordo con la societ\u00e0 per rescindere il contratto in essere e che sarebbe scaduto nel giugno 2012.\nIl 13 settembre 2011 \u00e8 annunciato come nuovo allenatore dell'Orlandina Basket, in DNA, al posto di Giuseppe Condello. Al termine di una stagione segnata dalla cessione di Pablo Albertinazzi e quindi dalla mancanza di un playmaker all'altezza e conclusa al primo turno dei play-off, interrompe il rapporto con la squadra paladina.\nIl 12 luglio 2012 torna ad allenare la formazione della sua citt\u00e0, il Basket Barcellona, in Legadue. La squadra vince la stagione regolare, ma esce ai quarti dei play-off, risultato che comunque basta a Perdichizzi per ottenere la riconferma anche per il 2013-2014. Dopo tredici giornate, tuttavia, Perdichizzi \u00e8 stato esonerato, a causa dell'inizio di campionato, non all'altezza delle formazioni migliori della categoria.\nNel 2014-15, dopo una crisi societaria, \u00e8 stato richiamato alla guida del Basket Barcellona.\nIl 5 giugno 2015 diventa il nuovo allenatore della Givova Scafati Basket."}
{"id": "647778", "revid": "339392", "url": "https://it.wikipedia.org/wiki?curid=647778", "title": "Wikimedia CH", "text": ""}
{"id": "647782", "revid": "1924342", "url": "https://it.wikipedia.org/wiki?curid=647782", "title": "Counting Down the Days", "text": "Counting Down the Days \u00e8 il terzo album in studio della cantante australiana Natalie Imbruglia, pubblicato il 4 aprile 2005."}
{"id": "647783", "revid": "1005847", "url": "https://it.wikipedia.org/wiki?curid=647783", "title": "Testo unico della radiotelevisione", "text": "Il testo unico della radiotelevisione (decreto legislativo 31 luglio 2005, n.177) \u00e8 una legge della Repubblica Italiana, emanata durante il governo Berlusconi II in virt\u00f9 dell'art. 16 di legge delega 3 maggio 2004 n. 112 (legge Gasparri).\nEmanato col decreto legislativo 31 luglio 2005, n. 177 recepisce molti concetti espressi nelle direttive europee sull'emittenza radiotelevisiva, nonch\u00e9 riassume e riorganizza trent'anni di interventi legislativi, di giurisprudenza costituzionale e di delibere dell'Autorit\u00e0 garante per le comunicazioni.\nStruttura.\nEsso \u00e8 composto di dieci titoli, suddivisi in capi e articoli, il provvedimento definisce anzitutto i principi della materia, tratti dalla Costituzione e dalla legislazione primaria.\nVengono poi indicati i soggetti che costituiscono gli organi di governo della materia della radiodiffusione:\nContenuto.\nImportante la distinzione tra emittenti di carattere informativo ed emittenti di carattere commerciale. Il testo unico, tuttavia appare slegato con le altre norme della riforma radiotelevisiva, maggiormente incentrate sulle tematiche della concorrenza e delle frequenze, limitandosi ad alcune abrogazioni da raccordo.\nIn esso vengono contemplate: garanzie di pluralismo, contenuti che rispettino i diritti della persona, pubblicit\u00e0 leali e oneste e sponsor chiaramente riconoscibili come tali, diffusione di un congruo numero di programmi radiotelevisivi nazionali e locali in chiaro, adozione di misure idonee per la ricezione dei programmi televisivi da parte dei cittadini con disabilit\u00e0 sensoriali. Ci\u00f2 mirava a diventare presupposto fondamentale per assicurare uno sviluppo sempre costante nel campo delle nuove tecnologie, specificatamente intese nel testo unico come radio e televisione.\nGli interventi della giurisprudenza.\nUna sentenza della Corte di giustizia dell'Unione europea (la C-719/18), ha di fatto abrogato alcune parti dell'art. 43 del TUSMAR relative alle concentrazioni nel settore delle comunicazioni elettroniche. In particolare, il TUSMAR prevedeva delle quote massime di mercato per societ\u00e0 controllate o collegate al fine di garantire il pluralismo dei mezzi di informazione. Pur riconoscendo la legittimit\u00e0 e la compatibilit\u00e0 di tale misura (alla luce anche delle direttive europee riportate nella sentenza), il giudice della Curia ha espresso la propria opinione riguardo la proporzionalit\u00e0 della misura restrittiva, definita \"discutibile\". In parole povere la soglia non andrebbe definita in modo fisso, ma dovrebbe essere l'autorit\u00e0 di regolazione a definire di volta in volta le quote a seconda delle situazioni concrete."}
{"id": "647784", "revid": "98077", "url": "https://it.wikipedia.org/wiki?curid=647784", "title": "Piano nazionale delle frequenze", "text": ""}
{"id": "647785", "revid": "287204", "url": "https://it.wikipedia.org/wiki?curid=647785", "title": "Dulichio", "text": "Dulichio (in greco \"Dulihxio\", \"isola lunga\") \u00e8 un'isola citata nell\"Odissea\" di Omero (precisamente nel quattordicesimo canto).\nSecondo il testo omerico, Dulichio \u00e8 molto vicina ad Itaca (la patria di Ulisse) e alle altre isole greche occidentali: Zacinto, Samo, Asteris. Tuttavia mentre Itaca, Zacinto (oggi Zante) e Samo (cio\u00e8 Cefalonia, sulla quale esiste ora la citt\u00e0 di Sami; da non confondere con l'attuale isola di Samo, che si trova nel Mar Egeo e non nello Ionio) sono tuttora conosciute, oggi non siamo in grado di identificare Dulichio n\u00e9 Asteris. Sull'isola regnava un certo Niso: suo figlio Anfinomo era uno dei Proci.\nEsistenza reale.\nMolti studiosi hanno indagato il mistero della \"perduta isola di Dulichio\", e gran parte hanno osservato che i molti luoghi dell'Odissea in cui si parla di Itaca mal si accordano con la posizione dell'isola attualmente chiamata Itaca: essa dovrebbe essere pi\u00f9 a occidente e pi\u00f9 a sud, e fra essa e Samo dovrebbe trovarsi l'isola di Asteris, anch'essa non riconoscibile. Fra le attuali Itaca e Cefalonia esiste solo la piccolissima isola di Daskalio (grande meno di un campo di calcio) che non pu\u00f2 certo ospitare due porti come detto nell'Odissea.\nIn generale si conclude che l'Odissea \u00e8 un'opera di poesia e non ha senso prestare attenzione a questi particolari.\nTuttavia alcuni ricercatori hanno recentemente suggerito una possibile soluzione. La vera Itaca potrebbe essere la parte pi\u00f9 occidentale della attuale Cefalonia (chiamata Paliki), che al tempo di Omero era - secondo la loro congettura - un'isola a s\u00e9 stante; in tal caso Samo sarebbe la parte orientale della attuale Cefalonia, e di conseguenza Dulichio sarebbe l'attuale Itaca. In tal modo si potrebbe identificare anche Asteris nella penisola di Argostoli - bisognerebbe per\u00f2 supporre che Omero usasse la stessa parola sia per isola che per penisola.\nUna soluzione completamente diversa \u00e8 stata proposta da Felice Vinci nel suo libro \"Omero nel Baltico\": egli ritiene che l'ambientazione originale dei poemi omerici fosse in realt\u00e0 il Mar Baltico e identifica questo gruppo di isole con un arcipelago della Danimarca. Dulichio, in particolare, sarebbe l'isola di Langeland (che in danese significa \"isola lunga\", proprio come Dulichio in greco)."}
{"id": "647789", "revid": "438678", "url": "https://it.wikipedia.org/wiki?curid=647789", "title": "Meta", "text": ""}
{"id": "647794", "revid": "339392", "url": "https://it.wikipedia.org/wiki?curid=647794", "title": "Meta (Colombia)", "text": ""}
{"id": "647797", "revid": "122448326", "url": "https://it.wikipedia.org/wiki?curid=647797", "title": "Mandrione", "text": "Il Mandrione \u00e8 un'area urbana del Municipio Roma VII di Roma Capitale. Fa parte della zona urbanistica 9B Tuscolano Sud, nel quartiere Q. VIII Tuscolano.\n\u00c8 posto alla destra del tratto iniziale della via Casilina.\nPrende il nome dalla via che la attraversa, da via Casilina (altezza Pigneto) a via Tuscolana (altezza Porta Furba), la quale a sua volta si rif\u00e0 all'antica usanza di portare nei prati di allora mandrie a pascolare.\nStoria.\nLa zona fu inizialmente occupata dagli sfollati del bombardamento di San Lorenzo del 1943, che vi costruirono delle baracche sotto gli archi dell'acquedotto Felice. Successivamente, dagli anni '50, divenne famosa come zona di zingari e prostitute, come documentato dalle ricerche dell'antropologo Franco Cagnetta e dalle fotografie di Franco Pinna .\nIl Mandrione \u00e8 citato in diverse opere letterarie e cinematografiche, fra tutte quelle di Pier Paolo Pasolini che \u00e8 stato anche spesso ritratto mentre passeggiava per via del Mandrione e nei suoi dintorni.\nNonostante l'intento politico e culturale volto a riqualificare l'area, via del Mandrione rimase fortemente degradata fino alla seconda met\u00e0 degli anni '70, quando il lavoro svolto dal 1975 al 1984 da Angelina Linda Zammataro, nota anche come Linda Fusco - psicologa e pedagogista, fondatrice del metodo della psicoanimazione - riusc\u00ec a dare una svolta risolutiva, tanto che, negli anni successivi, palazzine, officine, botteghe di artigiani, treni (almeno 3 linee ferroviarie si snodano intorno alla via principale).\nProgetti artistico-culturali sul Mandrione.\nDi grande interesse l'inchiesta svolta nell'aprile del 1956 dall'antropologo Franco Cagnetta e dal fotografo Franco Pinna. Supportata dall'editore Giangiacomo Feltrinelli, fu seguita da vicino da importanti personaggi della cultura come Elsa Morante, Goffredo Parise e Pier Paolo Pasolini.\nPartiva, con la visita al Mandrione, un ampio progetto sulle borgate romane e si innestava su una ricerca di Giorgio Nataletti e Diego Carpitella sulle usanze coreutico-musicali degli zingari residenti nelle vicinanze della via Casilina. Le danze e le musiche rom furono perci\u00f2 oggetto di una documentazione integrata, che associava le fotografie di Pinna alle registrazioni sonore.\nIl progetto prosegu\u00ec con la visita della zona delle prostitute, verso la via Tuscolana, giungendo fino alle baracche dell'Acquedotto Felice. La documentazione fotografica realizzata da Pinna in questo frangente viene ritenuta fra le pi\u00f9 importanti di tutta la fotografia neorealistica.\nDal degrado all'integrazione.\n Linda Zammataro, durante la sua sperimentazione nella scuola elementare \"G. Cagliero\" nel quartiere Tuscolano di Roma, si trov\u00f2 ad affrontare il problema dell'integrazione degli zingari nella scuola. La scientificit\u00e0 del suo metodo la port\u00f2 a prendere visione dell'ambiente famigliare dei bambini della comunit\u00e0 ROM del vicino vicolo del Mandrione. Le condizioni di vita erano inaccettabili: roulotte e baracche erano immerse nel fango e mancava l'acqua corrente. Non era possibile pensare all'inserimento nella scuola - presupposto essenziale per l'integrazione nella societ\u00e0 - senza prima risolvere degnamente il problema abitativo.\nCos\u00ec inizi\u00f2 una lunga operazione politico-culturale che port\u00f2 alla creazione di una coscienza civica negli zingari l\u00ec residenti. Dopo una lunga mobilitazione, che ha visto la realizzazione per la RAI di due documentari dal titolo Al margine e Essere zingari al Mandrione - regia di Gianni Serra - la produzione delle mostre Crescere zingaro al Mandrione e Zingaro a tre anni presentata al Continente Infanzia, Angelina Linda Zammataro riusc\u00ec a fare assegnare dal Comune di Roma agli zingari e ai baraccati di via del Mandrione degli alloggi popolari a Spinaceto, periferia sud di Roma.\nL'abbandono del Mandrione da parte dei suoi \"abitanti\" coincise con l'abbattimento delle baracche per impedire che le stesse venissero occupate da altri disperati.\nDa quel momento ha avuto inizio il processo di riqualificazione e di recupero del territorio."}
{"id": "647799", "revid": "196390", "url": "https://it.wikipedia.org/wiki?curid=647799", "title": "HC Torino Bulls", "text": ""}
{"id": "647800", "revid": "1418004", "url": "https://it.wikipedia.org/wiki?curid=647800", "title": "Christine Deroin", "text": "Ha diretto per anni vari laboratori di scrittura in zone periferiche. Anima, nella regione Centro, il \u00abTh\u00e9\u00e2tre Orage\u00bb. Vive oggi a Parigi. Dopo aver conseguito una laurea in filosofia, ha adattato per la scena, tra gli altri, \"I fratelli Karamazov\" di F\u00ebdor Dostoevskij e \"L'herbe rouge\" di Boris Vian. Il suo romanzo \"Mot \u00e0 Mot\" ha ottenuto il Premio Murat 2003 a Bari ed \u00e8 stato tradotto in italiano; una versione per la scena, \"Les mots de Florentine\", \u00e8 stata realizzata nel 2004. Ha pubblicato inoltre \"Les chemins d\u00e9tourn\u00e9s\" nel 1999. Il suo ultimo romanzo, \"La Griffe int\u00e9rieure\", \u00e8 stato pubblicato nel 2005.\nL'influenza della sua attivit\u00e0 teatrale sullo stile dei suoi testi narrativi \u00e8 evidente: le descrizioni delle azioni, dei luoghi e dei personaggi possiedono una forza visiva non indifferente; la presenza di lunghe porzioni di discorso diretto richiamano il monologo teatrale; l'uso della paratassi e di frasi brevi rendono la narrazione efficace dal punto di vista scenico. "}
{"id": "647803", "revid": "77358", "url": "https://it.wikipedia.org/wiki?curid=647803", "title": "HC SelvaGardena", "text": ""}
{"id": "647805", "revid": "16758", "url": "https://it.wikipedia.org/wiki?curid=647805", "title": "HC Settequerce", "text": ""}
{"id": "647807", "revid": "124968655", "url": "https://it.wikipedia.org/wiki?curid=647807", "title": "Maurizio di Catania", "text": "Si sa ben poco su di lui: era in carica all'epoca del ritorno delle spoglie di sant'Agata da Costantinopoli nel 1126. Era un religioso appartenente all'ordine di San Benedetto, che deve la sua fama al fatto di essere vescovo di Catania nel corso di quell'avvenimento.\nAvvertito dell'arrivo imminente delle reliquie di sant'Agata, and\u00f2 incontro ai soldati Giliberto e Goselino, che sottrassero le spoglie a Costantinopoli e le riportarono a Catania. L'incontro avvenne ad Aci, l'odierna Acicastello e dest\u00f2 la gioia della popolazione che usc\u00ec nella notte per acclamare il ritorno della santa catanese.\nIl vescovo stesso scrisse un documento conosciuto come l\"'Epistola di Maurizio\", nella quale descrive minuziosamente tutta la storia ad iniziare dal trafugamento avvenuto nel 1040 ad opera del generale bizantino Giorgio Maniace fino al ritorno nel 1126 ad opera dei soldati Giliberto e Goselino."}
{"id": "647808", "revid": "599013", "url": "https://it.wikipedia.org/wiki?curid=647808", "title": "Andrea Giannini", "text": "Da atleta, con un record personale di 5,65, ha vinto numerosi titoli di livello nazionale ed internazionale stabilendo diversi record sia nella categorie giovanili che in quelle assolute. Nel 2002 ha ricevuto dal CONI la Medaglia di Bronzo al Valore Sportivo per i risultati ottenuti in carriera.\nBiografia.\nCarriera sportiva.\nCresciuto nel vivaio dell'Atletica \"Massimo Pellegrini\" Grosseto, dal 1995 al 2003 ha fatto parte del Gruppo Sportivo delle Fiamme Gialle, con il quale ha vinto 6 titoli italiani a squadre. Dal 2004 al 2007 ha gareggiato invece per la Cento Torri Pavia. Nel 2001 Andrea Giannini ha vinto i Giochi del Mediterraneo di Tunisi con la misura di 5,45.\nNella precedente edizione (Bari 1997) era giunto al terzo posto. Ha inoltre vinto due titoli italiani assoluti e numerosi titoli giovanili. Ha partecipato ai Campionati Mondiali (Atene 1997), a due edizioni della Coppa Europa (San Pietroburgo 1998 e Parigi 1999) e tre delle Universiadi (Catania 1997, Palma de Maiorca 1999 e Taegu 2003). Detiene a tutt'oggi il record italiano Juniores (5,50, ottenuto a Cannes il 24 settembre 1995)) ed \u00e8 stato primatista italiano Allievi (5,00). Ha lasciato l'agonismo nel 2007, anche a causa dei molti infortuni patiti negli anni precedenti.\nCarriera extrasportiva.\nLaureato all'ISEF di Firenze nel 2002, contemporaneamente alla pratica del salto con l'asta ha intrapreso l'attivit\u00e0 di allenatore e preparatore atletico, e soprattutto quella di giornalista sportivo soprattutto in tv, ma anche sulla carta stampata e su internet. Numerose le sue collaborazioni giornalistiche, tra cui quella di commentatore tecnico di atletica leggera per Sky Sport per le Olimpiadi di Londra 2012 e di numerosi giornali, riviste e siti internet di atletica leggera e sport vari. Attualmente, commenta la Diamond League di atletica leggera per Fox Sports (Italia) e Sky Sport. Nel frattempo si dedica anche all'allenamento del salto con l'asta, e nel 2017 \u00e8 stato nominato advisor della specialit\u00e0 per la squadra azzurra della Federazione Italiana di Atletica Leggera. Si dedica inoltre alla preparazione di numerosi atleti in molte discipline come calcio, basket, volley, sci e tennis. Nel 2009 al 2011 ha allenato in Italia il campione paralimpico Oscar Pistorius, e dal 2010 al 2016 ha seguito in prima persona l'atleta paralimpica Giusy Versace. Numerosi sono i suoi articoli e pubblicazioni sul salto con l'asta e sulla preparazione atletica applicata al calcio e ad altri sport. "}
{"id": "647809", "revid": "124531661", "url": "https://it.wikipedia.org/wiki?curid=647809", "title": "Maurizio Stecca", "text": "La carriera.\nGli inizi.\nComincia a praticare pugilato nel gennaio 1978 presso la Polisportiva Libertas Rimini. La sua struttura fisica non fa intravedere un futuro campione ma Elio Ghelfi, il suo maestro, ha subito fiducia in lui.\nComincia ben presto a vincere incontri importanti: il primo fu il campionato regionale novizi il 14 aprile 1978; di seguito divenne prima campione interregionale e, qualche mese pi\u00f9 tardi, campione italiano a soli quindici anni nella categoria minimosca battendo Strizzi sul ring di Termoli. Chiude l'annata con sette incontri disputati di cui sei vinti e decide di passare al dilettantismo.\nDilettante e campione olimpico.\nDopo una serie di vittorie, Stecca si impone il 1\u00ba dicembre 1979 contro La Serra e diviene campione italiano dilettanti nei pesi gallo. Si conferma al titolo italiano il 15 novembre 1980 a Terracina contro Giuseppe Contu.\nNel 1982 vince svariati tornei\u02d0 il campionato europeo juniores (12 settembre 1982 contro il sovietico Oleg Kulagin), il mondiale militare (10 dicembre 1982 ad Algeri contro Anabahi) e, il 22 ottobre 1983 a Roma, la Coppa del Mondo contro il thailandese Sanguo Teraporn.\nNel 1984, all'et\u00e0 di 21 anni, partecipa ai Giochi Olimpici disputati a Los Angeles. Disputa il primo incontro del torneo olimpico contro l'irlandese Philippe Sutcliffe e lo vince. L'avversario successivo \u00e8 l'atleta dello Zambia Star Zulu e, dopo averlo sconfitto, trova sulla sua strada il colombiano Robinson Pitalua nei quarti di finale: anche questo pugile fa la medesima fine dei due precedenti. A questo punto, raggiunta la semi finale, Stecca ha il bronzo assicurato. Fra lui e la finalissima un avversario decisamente molto temibile: il dominicano Pedro Nolasco da tutti il super favorito per l'oro. Maurizio disputa un incontro memorabile e il verdetto finale di 5 a 0 in suo favore lo lancia verso quello che, fino a questo momento, sarebbe stato l'incontro pi\u00f9 importante della sua carriera.\nIn finale, disputata il 12 agosto, lo attende il forte messicano H\u00e9ctor L\u00f3pez. Anche per questo pugile, per\u00f2, non c'\u00e8 nulla da fare: il verdetto finale dei giudici \u00e8 di 4 a 1 e Maurizio Stecca si aggiudica la medaglia d'oro olimpica.\nIl professionismo.\nDopo le Olimpiadi, Stecca passa professionista nella categoria pesi piuma e ingaggia come manager Umberto Branchini. Disputa il suo primo incontro il 1\u00ba dicembre 1984 a Milano contro il francese Francis Aparicio che viene sconfitto al 3\u00ba round per KO tecnico. In seguito, per diversi anni, disputa vari incontri sempre con ottimi risultati.\nConquista il titolo di campione mondiale WBO della categoria dei pesi piuma il 28 gennaio 1989. Contro di lui ancora una volta il dominicano Pedro Nolasco ed ancora una volta Maurizio riesce a batterlo, questa volta per abbandono nel corso della sesta ripresa.\nDopo aver difeso la corona contro il venezuelano Angel Mayor, l'11 novembre 1989 nella sua Rimini, viene sconfitto dall'americano Louie Espinoza per abbandono nel corso del settimo round.\nNel 1991, a Sassari, si riappropria del titolo WBO battendo per KOT alla quinta ripresa Armando Juan Reyes. Per pi\u00f9 di un anno rimane campione del mondo WBO fino al maggio 1992 quando a Londra abdica contro Colin McMillan.\nNel dicembre 1992, a Clermont Ferrand, conquista il titolo europeo dei pesi piuma battendo il franco-algerino Fabrice Benichou. Difende la cintura per tre match fino a quando venne sconfitto a Boulogne da Herve Jacob a causa di un intervento medico nel corso della undicesima ripresa. A maggio, Maurizio ottiene la sua rivincita e si riprende il titolo per KO alla decima ripresa. Un altro francese, Stefan Haccoun, a settembre dello stesso anno, lo batte per intervento medico e gli porta via il titolo europeo.\nMaurizio ha raggiunto i 30 anni ma vuole lasciare il ring a modo suo con una cintura in suo possesso. \nCos\u00ec il 22 marzo 1995 a San Benedetto del Tronto affronta il campione italiano dei super piuma in carica Athos Menegola battendolo ai punti al 12\u00ba round e conquistando quel titolo italiano con il quale Stecca decide di chiudere la sua carriera.\nMaurizio Stecca oggi.\nDopo aver deciso di chiudere la carriera agonistica, Maurizio Stecca decide di mettere la sua esperienza al servizio dei giovani pugili. Comincia ad insegnare ai ragazzi nella palestra della Libertas Rimini boxe e diviene presidente di questa societ\u00e0. Lascia questa carica per diventare allenatore a tutti gli effetti. Per fare ci\u00f2, serve la tessera della federazione. Stecca frequenta, allora, con successo il corso e diviene prima \"aspirante allenatore\" e, dal 1988, maestro.\nNel 1996 \u00e8 commentatore sportivo della Rai per un anno e dal 1990 al 1997 diventa componente fisso di una formazione calcistica di ex atleti che disputa amichevoli per raccogliere fondi a scopo benefico. Poi, arriva l'avversario pi\u00f9 temibile: una rara malattia del sangue: l'EPN (emoglobinuria parossistica notturna). Si tratta di una patologia acquisita con la quale Maurizio convive ancora oggi. Questo, per\u00f2, non gli impedisce di essere protagonista come maestro nel mondo del pugilato e far parte del team della Nazionale italiana dilettanti.\nIl 22 marzo 2017 \u00e8 testimone oculare dell'attentato terroristico a Londra."}
{"id": "647810", "revid": "339392", "url": "https://it.wikipedia.org/wiki?curid=647810", "title": "Sette Frati", "text": ""}
{"id": "647816", "revid": "98077", "url": "https://it.wikipedia.org/wiki?curid=647816", "title": "Catasto delle Radiofrequenze", "text": ""}
{"id": "647820", "revid": "599013", "url": "https://it.wikipedia.org/wiki?curid=647820", "title": "Responsabilit\u00e0 oggettiva", "text": "La responsabilit\u00e0 oggettiva, in diritto, \u00e8 un tipo di responsabilit\u00e0 giuridica nella quale il soggetto \u00e8 chiamato a rispondere di un illecito, civile o penale, senza che il fatto sia stato commesso con dolo o con colpa.\nTeoretica.\nTale situazione costituisce una deroga al principio generale della responsabilit\u00e0 - che trova origine nel \"neminem laedere\" della \"lex Aquilia de damno\" e successiva conferma nella corrente filosofica del giusnaturalismo - secondo cui \u00e8 necessaria l'esistenza di un preciso nesso psichico tra il fatto illecito e il comportamento dell'individuo, affinch\u00e9 a questi possano essergliene attribuite le conseguenze giuridiche.\nIn coerenza con lo sviluppo dei rapporti giuridici ed economici che ha caratterizzato, in particolare, l'ultimo secolo si \u00e8 sentita la necessit\u00e0 d'invocare una responsabilit\u00e0 da accadimento distinta da quella (classica) da comportamento e si \u00e8 andato cos\u00ec a formare nella coscienza sociale un nuovo concetto di responsabilit\u00e0 fondato su un generale e generico principio di equit\u00e0 (peraltro nemmeno del tutto sconosciuto allo stesso diritto romano che lo esprimeva col broccardo \"ubi commoda, ibi incommoda\"). Secondo il quale \u00e8 giusto che chi trae vantaggi dalla sua particolare posizione risponda anche degli eventuali svantaggi. Anche per tale ragione, nel delinearla, si parla di responsabilit\u00e0 \"da rischio lecito\" (\"periculum\") contrapponendola a quella, ordinaria, \"da fatto illecito\".\nUn'importante e distintiva caratteristica della responsabilit\u00e0 oggettiva si ha in tema di onere della prova: la responsabilit\u00e0 extracontrattuale (normale) viene meno se l'autore del fatto illecito fornisce la prova dell'assenza di sua colpa, quella oggettiva solo se si prova che il danno \u00e8 dovuto a un evento fortuito imprevedibile e inevitabile.\nStoria.\nGi\u00e0 nel diritto romano, al principio cardine della responsabilit\u00e0 da fatto illecito formulato dalla \"lex Aquilia de damno\" facevano eccezione alcuni casi di responsabilit\u00e0 per fatto altrui precursori, secondo alcuni, del concetto di responsabilit\u00e0 oggettiva in senso stretto. Secondo altra opinione invece fondati sulla responsabilit\u00e0 da custodia o sulla \"culpa in vigilando\".\nTrattasi delle responsabilit\u00e0 riconosciute al \"pater familias\" per fatti illeciti commessi da membri della famiglia, soprattutto se incapaci; agli armatori (\"nautae\"), agli albergatori (\"caupones\") e ai gestori di stazioni di ricambio (\"stabularii\") per danni arrecati dall'opera dei propri sottoposti. Fattispecie tutte presenti, pur se adattate all'evoluzione dei tempi, nei pi\u00f9 importanti ordinamenti civilistici moderni.\nA partire dalla fine dell'Ottocento, in piena rivoluzione industriale, la scuola di pensiero del cosiddetto socialismo giuridico ha ampliato il campo di applicazione della responsabilit\u00e0 oggettiva riconnettendolo al rischio d'impresa in modo da sottrarre ai datori di lavoro una possibile forma d'immunit\u00e0 per i danni provocati ai dipendenti che l'evoluzione tecnologica, organizzativa e culturale rendeva sempre pi\u00f9 anacronistica e iniqua.\nIl principio della colpa divenne improvvisamente troppo angusto e rigido per poter comprendere tutte le singole fattispecie della prassi sociale, ormai consolidata. La profonda trasformazione che stavano vivendo i Paesi industrializzati richiedeva una decisa evoluzione della responsabilit\u00e0 civile, per poter dare una previsione normativa a problematiche sociali mai affrontate prima.\nA un rilevante, frequente e severo utilizzo della responsabilit\u00e0 oggettiva si \u00e8 infine giunti nel diritto sportivo con l'adozione, da parte degli organismi sportivi nazionali e internazionali, di norme che stabiliscono sanzioni sportive ed economiche anche gravi in conseguenza di comportamenti illeciti di soggetti terzi (i sostenitori o tifosi) del tutto privi di vincoli di sottoposizione col sanzionato e rispetto ai quali quest'ultimo non \u00e8 in grado di esercitare alcun potere di vigilanza o controllo.\nNell'ordinamento italiano.\nResponsabilit\u00e0 penale.\nS'intende in generale la responsabilit\u00e0 senza colpevolezza, cio\u00e8 senza dolo n\u00e9 colpa, la cui argomentazione prescinde sia dall'accertamento della volont\u00e0 colpevole del soggetto sia dalla dimostrazione della violazione da parte sua delle cautele doverose nello svolgimento di un'attivit\u00e0. Nella responsabilit\u00e0 penale, alla luce dell'articolo 42, terzo comma del codice penale, i casi in cui l'evento \u00e8 posto \"altrimenti\" a carico dell'agente (cio\u00e8 senza dolo n\u00e9 colpa) devono essere espressamente determinati dalla legge.\nResponsabilit\u00e0 civile.\nLa colpa, anche presunta, e il dolo, non sono pi\u00f9 i fondamenti unici del fatto illecito; esistono infatti numerose fattispecie in cui non risponde il soggetto che ha tenuto un comportamento doloso o colposo, ma colui che si \u00e8 accollato il rischio dell'attivit\u00e0 che ha deciso di intraprendere.\nIn buona sostanza, chi dirige un'impresa deve sopportare i rischi derivanti da quell'attivit\u00e0 (il cosiddetto rischio per l'impresa), anche se non derivano causalmente da lui.\n\u00c8 il criterio del rischio che fonda la responsabilit\u00e0 e che, di conseguenza, comporta il risarcimento. Ma che cosa si deve intendere con il concetto di rischio? Una corrente dottrinaria ritiene che il concetto di rischio \u00e8 d'ascrivere alla sfera economica e non giuridica, per questo \u00e8 impossibile utilizzarlo come criterio d'imputazione di responsabilit\u00e0. Altri invece sostengono che si possa parlare di rischio solo quando vi \u00e8 un'attivit\u00e0 d'impresa.\nAl di l\u00e0 delle interpretazioni della dottrina, il codice civile italiano si \u00e8 preoccupato di dare una previsione normativa alle fattispecie pi\u00f9 frequenti.\nRiportiamo di seguito, gli articoli del codice pi\u00f9 rilevanti in materia di responsabilit\u00e0 oggettiva:"}
{"id": "647821", "revid": "767487", "url": "https://it.wikipedia.org/wiki?curid=647821", "title": "Regno di Dublino", "text": "Storia.\nI vichinghi invasero il territorio attorno alla citt\u00e0 di Dublino (Irlanda) nel IX secolo, creandovi un principato il cui territorio corrispondeva per lo pi\u00f9 all'attuale contea di Dublino. I regnanti scandinavi di Dublino furono spesso anche co-regnanti e a volte sovrani di Jorvik, nell'odierna Inghilterra. La regione fu conosciuta col nome vichingo di \"Dyflin\" (pronuncia \"dyoov-lin\"), per poi diventare \"Dubh Linn\" nell'irlandese antico e infine \"Dublino\" in quello moderno.\nNel 988, il Re supremo d'Irlanda Mael Seachlainn II guid\u00f2 il suo popolo alla riconquista di Dublino. Per questa ragione la fondazione di Dublino viene datata nel 988, sebbene un villaggio esistesse in quel sito da un centinaio d'anni prima della conquista romana della Britannia.\nMael Seachlainn II fu detronizzato da Brian Boru (1002-1014) e i norvegesi ne approfittarono per riconquistare i possedimenti perduti. Il dominio irlandese sull'area di Dublino fu ristabilito nella met\u00e0 dell'XI secolo coi re di Leinster, anche se la citt\u00e0 vera e propria ebbe un re norvegese fino all'invasione dei normanni nel 1171.\nAlla met\u00e0 dell'XI secolo, il Regno di Leinster inizi\u00f2 ad esercitare influenza su Dublino.\nL'ultimo re di Dublino fu ucciso durante l'Invasione normanna dell'Irlanda nel 1171. La popolazione della citt\u00e0 mantenne una comunque una propria identit\u00e0 distinta dal resto dell'Isola per alcune generazioni."}
{"id": "647841", "revid": "1995920", "url": "https://it.wikipedia.org/wiki?curid=647841", "title": "Chiesa di San Pietro in Gessate", "text": "La chiesa di San Pietro in Gessate \u00e8 un luogo di culto cattolico di Milano. Situata in corso di Porta Vittoria, di fronte al Palazzo di Giustizia, non lontana da piazza Fontana, la chiesa risale al XV secolo ed \u00e8 un bell'esempio di architettura del Quattrocento lombardo.\nStoria.\nLe prime testimonianze pervenuteci della chiesa risalgono al XIII secolo, quando viene nominata una chiesa dedicata ai santi Pietro e Paolo \u201cin Glaxiate\u201d, officiata dagli umiliati. La chiesa attuale fu invece edificata attorno agli anni '60 del Quattrocento, su impulso dei fratelli Portinari, titolari della filiale milanese del Banco Mediceo, che finanziano anche la celebre cappella in Sant'Eustorgio che prender\u00e0 il loro nome, tra i massimi capolavori del rinascimento a Milano. Il progetto della chiesa, del quale non abbiamo notizie certe, \u00e8 concordemente attribuito a Guiniforte Solari, che negli stessi anni dirigeva i cantieri dell'Ospedale Maggiore e di Santa Maria delle Grazie. Notevoli sono le somiglianze con quest'ultima: analogo l'impianto architettonico, e l'interno a tre navate divise da arcate ogivali sostenute da colonne in granito, coperte da volte a crociera.\nSuccessive trasformazioni vennero fatte nel cinquecento, quando fu realizzato l'allungamento dell'abside, e nel seicento furono aggiunte decorazioni barocche, poi rimosse. Ulteriori restauri avvennero tra la fine dell'Ottocento e i primi del Novecento. Notevoli i danni subiti durante i bombardamenti del 1943 che devastarono il centro di Milano. In particolare furono distrutte o gravemente danneggiate tutte le cappelle della navata destra, e l'attiguo convento. Quest'ultimo era stato chiuso in seguito alla soppressione degli ordini monastici voluta da Maria Teresa d'Austria a partire dal 1770, ed era divenuto sede dell'orfanotrofio maschile della citt\u00e0 (detto dei Martinitt). Dal 1954, per merito di Ernesto Rapisaldi, \u00e8 sede del Liceo scientifico statale Leonardo da Vinci.\nDescrizione.\nArchitettura.\nL'architettura si deve a Guiniforte Solari o al figlio Pietro Antonio, ed \u00e8 articolata in tre navate con campate a pianta quadrata coperte da volte a crociera ogivali, affiancate da due file di cappelle a terminazione poligonale. Il chiostro presenta colonne con capitelli dell'ordine dorico, del tipo non classico, simili a quelli posti nella facciata del palazzo Landriani e nei fianchi della chiesa di Santa Maria presso San Celso ove \u00e8 attestata la consulenza dell'Amadeo.\nI sostegni delle navate, al posto dei pilastri a fascio della tradizione gotica, sono costituiti da colonne corinzie in granito, unica concessione agli stilemi dell'umanesimo fiorentino e all'architettura di Filippo Brunelleschi mediati attraverso l'influsso del Filarete sul giovane Amadeo.\nLa facciata, come si presenta attualmente, mostra le caratteristiche tipiche della facciata a capanna, con decorazioni in cotto, caratteristica del rinascimento lombardo. L'aspetto attuale deriva dall'ultimo restauro concluso nel 1912 da Diego Brioschi. \u00c8 suddivisa da contrafforti in cinque settori, sui quali si aprono oculi e monofore a ogiva. L'unico elemento del periodo barocco a non essere stato asportato durante il restauro \u00e8 il portale centrale in pietra, risalente all'inizio del XVIII secolo.\nDecorazione pittorica.\nSan Pietro in Gessate riunisce anche una serie di importanti opere pittoriche del rinascimento lombardo, come alcune cappelle affrescate da Giovanni Donato Montorfano e soprattutto la \"cappella Grifi\", decorata con le spettacolari \"Storie di Sant'Ambrogio\" da Bernardino Butinone e Bernardo Zenale dopo che il committente aveva invano contattato il bresciano Vincenzo Foppa.\nPer la medesima chiesa Vincenzo Foppa aveva realizzato nei primi anni del XVI secolo una bellissima \"Deposizione\", acquistata poi dal Kaiser Friedrich Museum di Berlino e andata distrutta con la seconda guerra mondiale.\nRisale invece al 1514 un bell'affresco strappato di Ambrogio Bergognone con il \"Funerale di San Martino\", che per\u00f2 attualmente versa in precarie condizioni conservative, attualmente nel transetto. Il dipinto ritrae la miracolosa apparizione di Sant'Ambrogio, \"assentatosi\" mentre diceva messa, al capezzale di San Martino di Tours.\nLa Cappella della Vergine.\nSeconda cappella della navata sinistra, \u00e8 detta della Vergine a motivo del ciclo di affreschi che la decora. Gli affreschi furono commissionati dal canonico Leonardo Della Serrata, nel 1486. La paternit\u00e0 del ciclo \u00e8 ancora dibattuta dagli studiosi. Le opere oggi visibili sono: alla parete destra, \"Sposalizio della Vergine\"; di fronte, \"Transito della Vergine\"; nella lunetta sovrastante, \"Cristo tra Angeli e i Santi Pietro e Paolo\"; sulla parete centrale, nella lunetta, \"Annunciazione\"; al di sotto, frammenti di un\"'Adorazione dei Magi\"; nel sottarco, \"Santi\"; sulla volta, \"Sante\". Queste ultime raffigurazioni sono attribuite ad Agostino De' Mottis.\nLa Cappella di Sant'Antonio Abate, o Cappella Obiano.\nLa terza cappella dalla navata sinistra \u00e8 dedicata a Sant'Antonio Abate, protagonista degli affreschi che la decorano. \u00c8 detta anche \"Cappella Obiano\" dal nome del committente che ne commission\u00f2 la decorazione alla met\u00e0 del Quattrocento, e che vi fu sepolto nel 1464.\nL'intera decorazione della cappella \u00e8 giunta fino a noi senza sostanziali trasformazioni da quando fu ultimata alla fine del XV secolo. \u00c8 costituita da una decorazione a fresco che copre interamente le pareti e la volta, e da una pala d'altare su tela che simula la struttura di un polittico, interamente dovuta a Donato Montorfano. Essa fu finanziata da Mariotto Obiano da Perugia, amico del Duca Francesco Sforza, e da sua moglie Antonia Michelotti, che si possono vedere raffigurati all'interno della pala d'altare, nelle due nicchie al primo livello, inginocchiati in adorazione della Vergine, Mariotto Obiano a sinistra con San Benedetto, la moglie a destra col di lei omonimo Sant'Antonio.\nAl centro della pala \u00e8 rappresentata la \"Vergine in trono\", e al di sopra una \"Piet\u00e0\" fra i santi Rocco e Sebastiano. La presenza dei due santi invocati contro le pestilenze \u00e8 probabilmente dovuta all'epidemia scoppiata nel 1485, negli anni in cui la cappella veniva decorata. Tutti i personaggi sono ospitati all'interno di una loggia di architettura rinascimentale, aperta su un paesaggio campestre che si intravede sullo sfondo.\nSulle pareti laterali le pitture fingono aperture su un paesaggio che ospita episodi della vita del Santo. In ciascuno dei due riquadri sono raffigurati diversi episodi della vita contemporaneamente, sullo sfondo di un aspro paesaggio roccioso, popolato da castelli e citt\u00e0 immaginarie, che ricorrono anche nell'opera pi\u00f9 celebre del Montorfano, la \"Crocefissione\" dipinta nel refettorio di Santa Maria delle Grazie di fronte al cenacolo leonardesco. Nelle lunette sovrastanti e negli oculi che ornano la volta della cappella sono rappresentati santi benedettini e angeli, sullo sfondo di un cielo azzurro punteggiato di nuvole.\nComplessivamente la decorazione \u00e8 datata dai critici attorno al 1485, in base alle corrispondenze stilistiche con le opere coeve di Vincenzo Foppa, Ambrogio Bergognone e Bernardino Butinone che ne costituiscono i principali modelli.\nLa cappella di Sant'Ambrogio, o cappella Grifi.\nLa cappella \u00e8 costituita dal braccio sinistro del transetto della chiesa. Gli affreschi che la ricoprono, in cattivo stato di conservazione, costituiscono uno dei pi\u00f9 importanti cicli della pittura lombarda del Quattrocento.\nLa decorazione fu commissionata da Ambrogio Grifi, protonotario apostolico, consigliere e medico della corte ducale di Ludovico il Moro, che la scelse come propria sepoltura. La commissione fu affidata inizialmente a Vincenzo Foppa, ma a seguito della sua inadempienza fu assegnata ai trevigliesi Bernardino Butinone e Bernardino Zenale, che avevano gi\u00e0 lavorato insieme al polittico di Treviglio e ai perduti affreschi della sala della Balla nel castello sforzesco.\nLa decorazione della volta ha il suo fulcro nella chiave della volta sulla quale \u00e8 raffigurato il volto di Cristo, contorniato da una raggera di cherubini rossi, e pi\u00f9 sotto da una cerchia di angeli oranti e musicanti. Sulle pareti sono rappresentati riquadri costituiti da architetture rinascimentali all'interno dei quali si aprono paesaggi con vari episodi della vita del santo.\nSulla parete centrale \u00e8 rappresentata l'apparizione di sant'Ambrogio nella battaglia di Parabiago del 1339. Nella lunetta in alto \u00e8 appunto visibile il santo a cavallo, che agita la frusta, che secondo la leggenda sarebbe apparso miracolosamente alle truppe di Azzone Visconti per dar loro coraggio durante la battaglia. Il riquadro sottostante, che doveva rappresentare probabilmente gli eserciti durante lo scontro, \u00e8 andato perduto.\nI riquadri di destra e di sinistra rappresentano ciascuno, su di un unico paesaggio, diversi episodi della vita del santo su vari livelli, distribuiti a partire dal primo piano fino allo sfondo. Sul riquadro di sinistra \u00e8 visibile in primo piano il santo che amministra il battesimo ad un fedele inginocchiato, mentre sullo sfondo si pu\u00f2 vedere ancora sant'Ambrogio che, sulla soglia di una chiesa di forme rinascimentali, impedisce all'imperatore Teodosio di entrare, a causa dei crimini di cui si era macchiato. Nel riquadro della parete di destra \u00e8 rappresentato in primo piano sant'Ambrogio assiso in cattedra nella veste di giudice che condanna un eretico trattenuto dal carceriere. Nella lunetta in alto, si pu\u00f2 vedere lo stesso eretico bendato e appeso alla corda, con a fianco una scimmia, allegoria dell'eresia.\nNella stessa cappella si pu\u00f2 ammirare l'impressionante realismo della statua tombale con la rappresentazione scultorea del cadavere di Ambrogio Grifi committente degli affreschi. La tomba \u00e8 opera di Benedetto Briosco, seguace dell'Amadeo.\nOrgano a canne.\nNell'abside, alle spalle degli stalli lignei del coro, si trova l'organo a canne, costruito nel 1956 dalla ditta organaria milanese Balbiani-Vegezzi Bossi.\nLo strumento \u00e8 a trasmissione elettrica, con mostra ceciliana composta da canne di principale disposte a palizzata e consolle mobile indipendente nel presbiterio, lungo la parete di sinistra, avente due tastiere di 61 note ciascuna e pedaliera concavo-radiale di 32."}
{"id": "647843", "revid": "767487", "url": "https://it.wikipedia.org/wiki?curid=647843", "title": "All Shall Perish", "text": "Gli All Shall Perish sono una band deathcore di Oakland (California). Questo gruppo combina assieme sound metalcore, technical death metal, grindcore e hardcore punk.\nBiografia.\nIl gruppo si \u00e8 formato nel 2002 come nuovo progetto degli ex chitarristi degli Antagony, Caysen Russo e Beniko Orum. Attualmente \u00e8 sotto contratto con la Nuclear Blast che ha ristampato il primo album \"Hate, Malice, Revenge\" nel 2005, inizialmente uscito per l'etichetta giapponese Amputated Vein Records nel 2003.\nNel 2006 \u00e8 uscito il secondo album, \"The Price of Existence\", e il primo singolo \"Eradication\" \u00e8 circolato su MTV2.\nIl 16 settembre 2008 \u00e8 uscito l'album \"Awaken the Dreamers\".\nIl giorno 3 marzo 2011 la band ha pubblicato il singolo \"Divine Illusion\", estratto dall'album \"This Is Where It Ends\", uscito il 26 luglio dello stesso anno.\nIl giorno 4 ottobre 2013 il cantante Hernan Hemida entra nei Suicide Silence ed esce dagli All Shall Perish."}
{"id": "647844", "revid": "99089", "url": "https://it.wikipedia.org/wiki?curid=647844", "title": "Agiografico", "text": ""}
{"id": "647847", "revid": "228587", "url": "https://it.wikipedia.org/wiki?curid=647847", "title": "Trustis", "text": "Trustis (o truste) era un termine utilizzato nell'esercito germanico che indicava un gruppo di guardie scelte armate che avevano giurato fedelt\u00e0 al \"dux\" (re o aristocratici).Dal libro di Marculfo Monaco, che visse nel secolo VII, si evincono due definizioni: \"\u00abEius derivatio ex vocabulo Trustis est, quod fidelitatem, seu vassallagium significat (...) Trustis autem fidelitatem, et vassallagium cum iuramento promissum significat\u00bb\".\nIl termine germanico ha evidenti assonanze con l'odierno \"trust\" inglese.\nOrigini.\nNell'antichit\u00e0, \"trustis\" era il nome delle guardie armate del capo-trib\u00f9, il guerriero riconosciuto come il pi\u00f9 valoroso e il pi\u00f9 nobile per stirpe di nascita. Gli altri guerrieri della trib\u00f9 \u2013 gli \"antrustioni\" - rappresentanti di un'aristocrazia che poteva permettersi armamenti e cavalli, giuravano fedelt\u00e0 al \"trustis\" in cambio di protezione e favori nella distribuzione dei bottini di guerra.\nI sovrani Pipinidi trasformano questo primitivo concetto di fedelt\u00e0 al capo in un vero e proprio rapporto strutturato, corredato di un complesso rituale di investitura, il cosiddetto \"omaggio\".\nIl \"vassus\" garantisce la propria fedelt\u00e0 e il proprio impegno armato in favore del \"senior\", con un giuramento sottolineato da gesti rituali quali il porre le mani fra quelle del \"senior\". Quest'ultimo, in cambio, offre una propriet\u00e0 terriera in usufrutto \u2013 il \"beneficium\" \u2013 come contributo perch\u00e9 il vasso possa armarsi; il \"beneficium\" \u00e8 revocabile quando cessi il servizio, e proporzionato al periodo dell'anno per il quale il servizio \u00e8 prestato.\nA partire da Pipino II di Herstal che aveva riunificato i tre regni franchi diventandone sovrano nel 687, la forza della nuova dinastia poggia dunque sulle immense propriet\u00e0 terriere austrasiane e sul grande sviluppo di clientele armate, legate ai maestri di palazzo da giuramenti di fedelt\u00e0 personale, che si fossero distinti in battaglia e ai quali erano state attribuite delle terre.\nA volte, gli stessi aristocratici facevano parte della trustis regale, e seguivano il loro signore durante le guerre, esigendo (una volta tornata la pace) il risarcimento dei beni perduti. Cos\u00ec prescriveva l'articolo 12 dell'editto di Parigi del 613: \"\u00abCi\u00f2 che uno dei fedeli, ovvero \"leudes\" ha perduto per essersi mostrato fedele al suo legittimo signore, ordiniamo che gli sia giustamente restituito\u00bb\".\nIl successo della dinastia dei Pipinidi, o Carolingi, rapidamente ascesa dal ruolo di maestri di palazzo di uno dei piccoli regni franchi a quello di sovrani dell'intero dominio, riconosciuti ed incoronati dal vescovo di Roma, \u00e8 legato innanzitutto alla loro capacit\u00e0 di sviluppare ed alimentare delle forti clientele armate, elaborando quell'istituto tipico delle trib\u00f9 germaniche chiamato trustis.\nIl rapporto di \"trustis\".\nIl \"beneficium\", l'accomendazione (\"beneficium\" ecclesiastico affidato ad un secolare per goderne le rendite, con obbligo di donazione alla chiesa in caso di morte del titolare) e l'immunit\u00e0 erano gli elementi essenziali dell'istituto feudale del \"trustis\".\nI rapporti di accomendazione (l'equivalente latino della \"raccomandazione\" o clientela, secondo cui chi \u00e8 in stato di bisogno pu\u00f2 diventare \"cliente\" o raccomandato di un potente, il quale lo pone sotto la sua protezione, in cambio di svariati servigi) e soprattutto quelli di \"trustis\" e di vassallaggio (che riguardano pi\u00f9 direttamente i guerrieri) nel secolo VIII conoscono un grande sviluppo.\nIn particolare, il rapporto di \"trustis\" era biunivoco, nel senso che la fedelt\u00e0 era reciproca, in quanto il capo che tradiva la fiducia non era meno colpevole del soldato.\nInoltre, il rapporto vassallatico di \"trustis\" nasce come forma di pagamento diretto e in natura delle prestazioni armate di un'\u00e9lite specializzata.\nQuesto rapporto era diretto da regole ben precise prese all'interno della trustis e non potevano essere violate, pena una punizione decisa precedentemente, che poteva essere anche la morte.\nLa natura del \"trustis\".\nIl \"trustis\" era composto da guerrieri che erano gi\u00e0 dei proprietari terrieri, ovvero appartenevano all'aristocrazia: dunque, il \"beneficium\" offerto dal sovrano in cambio del loro servizio rappresentava solo una porzione delle terre da loro gestite, e neanche la porzione maggiore. Essi erano gi\u00e0 ricchi di famiglia, in un'epoca in cui la circolazione monetaria era estremamente ridotta, e la ricchezza era costituita dalla terra.\nIl sovrano, a sua volta, era ricco di terre da dare in godimento ai propri uomini, perch\u00e9 nella concezione germanica il regno \u00e8 in qualche modo \"propriet\u00e0\" del sovrano, non nel senso di \u00abpropriet\u00e0 privata\u00bb (che \u00e8 un concetto moderno ripreso dal diritto romano, bens\u00ec entit\u00e0 pubblica soggetta ad atti che per il diritto moderno sono considerati di diritto privato, quali la donazione).\nPeraltro, il sovrano aveva sempre una quantit\u00e0 di terre necessaria per alimentare un esercito via via crescente, poich\u00e9 redistribuiva le terre ecclesiastiche.\nLa Chiesa infatti possedeva grandi estensioni di terre, immuni da imposte e dalla giurisdizione del sovrano, ottenute attraverso pie donazioni e lasciti testamentari. Ma all'epoca il vescovo di Roma non era ancora il capo, e ciascuna provincia ecclesiastica faceva riferimento solo al proprio arcivescovo: cos\u00ec valeva l'equazione \"res sacra = res publica\".\nLa fine del \"trustis\".\nQuando il \"trustis\" cominci\u00f2 ad essere utilizzato per portare avanti delle politiche di opposizione al re, un capitolare carolingio del 779 viet\u00f2 ai potenti di circondarsi di un \"trustis\"."}
{"id": "647849", "revid": "78273", "url": "https://it.wikipedia.org/wiki?curid=647849", "title": "Museo Civico Archeologico della Citt\u00e0 Romana di Suasa - Alvaro Casagrande", "text": ""}
{"id": "647852", "revid": "600229", "url": "https://it.wikipedia.org/wiki?curid=647852", "title": "BWV 815", "text": ""}
{"id": "647853", "revid": "2074539", "url": "https://it.wikipedia.org/wiki?curid=647853", "title": "The Almighty", "text": "I The Almighty sono una band heavy metal originaria di Glasgow, in Scozia, formata nel 1988."}
{"id": "647858", "revid": "39900", "url": "https://it.wikipedia.org/wiki?curid=647858", "title": "Crans Montana", "text": ""}
{"id": "647869", "revid": "1305772", "url": "https://it.wikipedia.org/wiki?curid=647869", "title": "Numero primo di Chen", "text": "Un numero primo \"p\" \u00e8 detto di Chen se \"p\"\u00a0+\u00a02 \u00e8 un numero primo oppure un prodotto di due primi (cio\u00e8, se formula_1, dove formula_2 \u00e8 la Funzione Omega grande.\nNel 1966 Chen Jingrun ha dimostrato che ci sono infiniti numeri primi di questo tipo.\nIl minore di una coppia di numeri primi gemelli \u00e8 un primo di Chen, per definizione.\nI pi\u00f9 piccoli primi di Chen sono:\n2, 3, 5, 7, 11, 13, 17, 19, 23, 29, 31, 37, 41, 47, 53, 59, 67, 71, 83, 89, 101 \n\u00c8 da notare che tutti i primi supersingolari sono anche primi di Chen.\nRudolf Ondrejka (1928-2001) ha scoperto il seguente quadrato magico 3x3 di nove primi di Chen:\nNell'ottobre 2005 Micha Fleuren e il PrimeForm e-group hanno trovato il pi\u00f9 grande numero primo di Chen attualmente conosciuto (1284991359 \u00b7 298305 + 1) \u00b7 (96060285 \u00b7 2135170 + 1) \u2212 2 costituito da 70301 cifre.\nTerence Tao e Ben Green hanno dimostrato nel 2005 che esiste un numero infinito di progressioni aritmetiche di tre termini che siano primi di Chen. Recentemente, Binbin Zhou ha dimostrato che i primi di Chen contengono arbitrariamente lunghe progressioni aritmetiche.\nChen dimostr\u00f2 anche la seguente generalizzazione: per ogni intero pari \"n\", esistono infiniti primi \"p\" tali che \"p\" + \"n\" \u00e8 anch'esso primo o semiprimo."}
{"id": "647872", "revid": "25142", "url": "https://it.wikipedia.org/wiki?curid=647872", "title": "Numeri primi di Chen", "text": ""}
{"id": "647874", "revid": "4239", "url": "https://it.wikipedia.org/wiki?curid=647874", "title": "Uguaglianza di Jarzynski", "text": "L'uguaglianza di Jarzynski \u00e8 un'equazione in meccanica statistica che mette in relazione la differenza di energia libera fra due \"stati d'equilibrio termodinamico\" e le propriet\u00e0 di un \"processo di non equilibrio\". Prende il nome dal fisico Christopher Jarzynski (allora al Los Alamos National Laboratory) che la scopr\u00ec nel 1997. Essa \u00e8 una delle relazioni fondamentali della termodinamica stocastica.\nDescrizione.\nIn termodinamica, la differenza d'energia libera formula_1 fra due stati formula_2 e formula_3 \u00e8 legata al lavoro formula_4 fatto sul sistema nel passare da formula_2 a formula_3 dalla \"disuguaglianza\"\nformula_7\nmentre l'uguaglianza vale solo per un processo reversibile, cio\u00e8 quando il sistema viene fatto passare da formula_2 a formula_3 in maniera infinitamente lenta.\nIn contrasto con questa asserzione, l'uguaglianza di Jarzynski rimane valida quale che sia la velocit\u00e0 con cui si svolge il processo. L'uguaglianza ha la forma\nformula_10\nin cui formula_11 \u00e8 la costante di Boltzmann e formula_12 \u00e8 la temperatura assoluta nello stato d'equilibrio formula_2 (o, equivalentemente, la temperatura del serbatoio di calore con cui il sistema \u00e8 stato in contatto quando \u00e8 stato portato all'equilibrio termico prima di iniziare il processo). Le parentesi angolari denotano la media su tutte le possibili realizzazioni del processo che porta il sistema dallo stato d'equilibrio formula_2 allo stato finale. Lo stato d'equilibrio formula_3 \u00e8 definito come lo stato corrispondente ai valori finali dei parametri che determinano il processo. Notiamo che non si richiede che il sistema si trovi in uno stato d'equilibrio alla fine del processo, ma solo che, se non venisse ulteriormente manipolato, il sistema rilasserebbe verso lo stato formula_3.\nSe il processo \u00e8 infinitamente lento, il sistema si trova istante per istante all'equilibrio termodinamico, e il lavoro formula_4 \u00e8 numericamente uguale per ogni realizzazione, cos\u00ec che la media diventa irrilevante e l'uguaglianza di Jarzynski si riduce all'uguaglianza termodinamica formula_18. In generale, invece, formula_4 dipende dallo specifico stato microscopico iniziale e dalla realizzazione del processo. Tuttavia un'applicazione della disuguaglianza di Jensen all'uguaglianza di Jarzynski permette di dedurre l'usuale disuguaglianza termodinamica\nformula_20\nDopo la sua derivazione iniziale, l'uguaglianza di Jarzynski \u00e8 stata verificata in diversi contesti, da esperimenti su macromolecole a simulazioni numeriche. Sono state ottenute diverse derivazioni teoriche, nonch\u00e9 varie generalizzazioni, che ne corroborano l'universalit\u00e0."}
{"id": "647875", "revid": "962319", "url": "https://it.wikipedia.org/wiki?curid=647875", "title": "Circuito del Fuji", "text": "Il circuito del Fuji (\"Fuji International Speedway\") \u00e8 un circuito situato alle pendici del Fuji, ad Oyama, nella prefettura di Shizuoka, in Giappone. Ha ospitato quattro edizioni del Gran Premio del Giappone di Formula 1 (dal 1976 al 1977 e dal 2007 al 2008) e due del Gran Premio del Giappone del Motomondiale (dal 1966 al 1967). Il clima fortemente umido e piovoso dell'area ha spesso condizionato il regolare svolgimento delle competizioni.\nStoria.\nOriginariamente concepito nel 1963 dalla \"Japan NASCAR Corporation\" per ospitare in Giappone gare di tipo NASCAR, il tracciato doveva essere un ovale da 2,5 miglia (un \"superspeedway\") con entrambe le due curve fortemente sopraelevate (inclinazione trasversale di 30\u00b0) e, come la totalit\u00e0 dei circuiti ovali, il senso di percorrenza sarebbe stato antiorario, ma i lavori iniziati nel giugno 1964 furono interrotti dopo il completamento della sola sopraelevata posta all'estremit\u00e0 orientale della pista (la curva \"Daiichi\") a causa della carenza di fondi.Nuovi finanziatori rilevarono la societ\u00e0 rinominandola \"Fuji Speedway Corporation\" e completarono l'impianto come un circuito \"stradale\" (seguendo un'idea gi\u00e0 espressa da Stirling Moss dopo aver visitato il cantiere), ma conservando la curva sopraelevata. L'inaugurazione avvenne nel dicembre 1965.\nQuesto circuito \"ibrido\" disegnato da Don Nichols era lungo 5999 metri, veniva percorso in senso orario ed aveva il rettilineo di partenza posto nella parte alta del tracciato. Lungo circa 1,5\u00a0km, era seguito dalla velocissima curva sopraelevata \"Daiichi\", in cui vetture pi\u00f9 prestazionali piombavano dentro a oltre 300\u00a0km/h dopo aver scollinato, una rischiosa combinazione di fattori che portava inevitabilmente a gravi incidenti, spesso fatali. Per evitare i rischi connessi all'ingresso ad alta velocit\u00e0 nella \"Daiichi\", la CanAm decise di gareggiare in senso opposto in un evento fuori campionato che si tenne al Fuji alla fine del 1968. Nel 1974, dopo l'incidente mortale subito dal pilota nipponico Hiroshi Kazato, la \"Daiichi\" venne esclusa dal tracciato usando una preesistente bretella che dalla fine del rettilineo di partenza si riallacciava mediante tornantino direttamente al tratto che portava alla \"100R\", riducendo cos\u00ec la lunghezza del circuito a 4359 metri.\nArriva la Formula 1.\nCos\u00ec modificato ospit\u00f2 nel 1976 la prima edizione del Gran Premio del Giappone di Formula 1, primo gran premio disputato in Asia; la gara, vinta da Mario Andretti su Lotus davanti a Patrick Depailler su Tyrrell e a James Hunt su McLaren (che si laure\u00f2 poi campione del mondo), \u00e8 ricordata per il \"gran rifiuto\" di Niki Lauda, il quale, a causa delle pessime condizioni atmosferiche e nonostante si giocasse il mondiale contro il pilota inglese, prefer\u00ec ritirarsi dalla corsa per non rischiare nuovamente la vita dopo l'incidente al N\u00fcrburgring dello stesso anno. L'edizione del 1977, vinta da James Hunt su McLaren davanti a Carlos Reutemann su Ferrari e a Patrick Depailler su Tyrrell, fu caratterizzata da un grave incidente avvenuto nel corso del 6\u00ba giro, in cui Gilles Villeneuve, nel tentativo di sorpassare Ronnie Peterson al termine del rettifilo, urt\u00f2 la ruota posteriore della Tyrrell con la sua Ferrari, la quale prese il volo, si cappott\u00f2 alcune volte, cadde al di l\u00e0 del guardrail e falci\u00f2 il pubblico, causando due morti (un commissario di gara che cercava di far spostare le persone in una zona pi\u00f9 sicura e un fotografo) e una decina di feriti, mentre i piloti uscirono illesi dallo scontro.\nAnni ottanta.\nAbbandonato dalla massima serie motoristica dopo la seconda edizione, ospit\u00f2 prevalentemente gare nazionali, per poi divenire sede del Campionato del mondo sportprototipi, che vi disput\u00f2 la \"6 Ore del Fuji\" nel 1982 e poi la \"1000 km\" dal 1983 al 1988, gare che resero necessario nel 1986 l'inserimento della \"Dunlop Chicane\" a met\u00e0 dell'ultimo curvone (privo di via di fuga) che immetteva sul rettilineo, allungando cos\u00ec il circuito fino a 4.440 metri. Nel 1993 la pista fu ulteriormente allungata fino a 4.469 metri, tramite l'aggiunta di una chicane (la \"Suntory Corner\") al posto della curva 2 e all'ulteriore rallentamento del tornantino in fondo al rettilineo, che conservava il nome \"Daiichi\".\nDopo una crisi economica vissuta negli anni ottanta, venne rilevato dalla Toyota nel 2000, con l'idea di strappare l'organizzazione del Gran Premio del Giappone ai rivali della Honda, sul cui autodromo (il Circuito di Suzuka) la gara era tornata nel calendario del mondiale di Formula 1 a partire dal 1987. Al termine del 2002 l'impianto venne chiuso per dare inizio ad un progetto di radicale rinnovamento curato da Hermann Tilke e completato il 10 aprile 2005: grazie ai consistenti miglioramenti delle strutture, il circuito ottenne la possibilit\u00e0 di ospitare nuovamente la Formula 1.\nIl ritorno della Formula 1.\nL'edizione del 2007, la prima su pista rinnovata, si concluse con la vittoria di Lewis Hamilton su McLaren davanti a Heikki Kovalainen su Renault e a Kimi R\u00e4ikk\u00f6nen su Ferrari, in una gara caratterizzata dalla pioggia e partita dietro la safety car; da segnalare l'errore della Ferrari nella scelta delle gomme e l'incidente di Fernando Alonso. Il pilota spagnolo riuscir\u00e0 poi a vincere, al volante della Renault, l'edizione del 2008, davanti a Robert Kubica su BMW Sauber e a Kimi R\u00e4ikk\u00f6nen su Ferrari, mentre i due contendenti al titolo Felipe Massa e Lewis Hamilton chiuderanno rispettivamente 7\u00ba e 12\u00ba dopo un contatto al 2\u00ba giro. Dopo le edizioni del 2007 e del 2008, la Toyota, proprietaria del circuito, sembrava avesse trovato un accordo per l'alternanza con Suzuka nell'organizzazione del Gran Premio del Giappone; Suzuka, che infatti ospit\u00f2 le edizioni 2009 e 2010 del gran premio.\nTuttavia la gara del 2008 rimase l'ultima, poich\u00e9 nel luglio 2009, venne annunciato ufficialmente dalla Toyota che il Circuito del Fuji, di sua propriet\u00e0, non avrebbe pi\u00f9 il Gran Premio del Giappone. Nonostante l'assenza della Formula 1, la pista ha continuato a rinnovare la licenza di \"grado 1\" rilasciata dalla FIA.\nAnni recenti.\nDopo la seconda rinuncia alla Formula 1 il tracciato ha continuato ad ospitare gare nazionali, in special modo eventi di \"endurance\" su distanze che variavano tra i 300 e i 1000\u00a0km (la prima edizione di quest'ultima risalente al 1967) e a partire dal 2012 ha ospitato regolarmente una gara di 6 ore valevole per il Campionato del Mondo Endurance FIA, rilanciato dalla Federazione Internazionale dell'Automobile dopo la cancellazione avvenuta all'inizio degli anni novanta per carenza di concorrenti.\nDopo uno slittamento di un anno a causa della pandemia di COVID-19, tra il 24 e il 28 luglio 2021 il circuito ha ospitato le gare di ciclismo su strada dei Giochi della XXXII Olimpiade. Dal 31 agosto al 3 settembre hanno invece avuto luogo le competizioni di ciclismo su strada paralimpico dei XVI Giochi paralimpici estivi.\nIl Tracciato.\nLa versione attuale misura 4.563 metri contro i 4.359 metri della configurazione in cui si corse nel 1976 e nel 1977. Dopo un rettilineo iniziale vi \u00e8 una curva a destra (la \"First Corner\"), seguita da un tratto molto impegnativo (compreso tra la curva 2 e la curva 9) che precede la \"Dunlop Corner\". Da qui in poi inizia la parte pi\u00f9 lenta della pista che comprende le curve dalla 11 alla 14, la \"Netz Corner\" e la \"Panasonic Corner\" che reimette sul rettilineo di partenza. Qui sotto \u00e8 riportata la denominazione originale giapponese di alcune curve, mentre la lettera R \u00e8 riferita all'angolo radiale delle curve misurato in gradi."}
{"id": "647886", "revid": "729019", "url": "https://it.wikipedia.org/wiki?curid=647886", "title": "Guerra anglo-irachena del 1941", "text": "La guerra anglo-irachena del 1941 fu un breve conflitto esploso fra il Regno dell'Iraq e il Regno Unito nel maggio del 1941, nell'ambito della seconda guerra mondiale.\nIn risposta ad un colpo di Stato che aveva instaurato in Iraq un governo filo-Asse, un contingente britannico invase il paese, sconfiggendo rapidamente le forze irachene ed insediando un governo favorevole al Regno Unito.\nAntefatti.\nLe relazioni anglo-irachene.\nSotto mandato britannico dall'agosto del 1920, l'Iraq aveva acquisito la piena indipendenza il 3 ottobre 1932, in virt\u00f9 del trattato anglo-iracheno del 1930. Il trattato, oltre a riconoscere l'indipendenza del paese, garantiva al Regno Unito alcuni importanti privilegi militari: le truppe britanniche potevano in ogni momento sbarcare ed attraversare il territorio iracheno (previa comunicazione al governo di Baghdad), e farvi transitare rifornimenti militari di ogni tipo. Inoltre, ai britannici venne riconosciuto il diritto di tenere due basi aeree nel paese: la base RAF Shayba, 24 km a sud di Bassora, e la nuova base RAF Habbaniyya, situata sulle sponde dell'omonimo lago tra Ramadi e Fall\u016bja, 82\u00a0km ad ovest di Baghdad. Per difendere queste due basi, il trattato concedeva al Regno Unito la possibilit\u00e0 di reclutare personale locale iracheno (i cosiddetti \"Iraq Levies\"), scelto per lo pi\u00f9 tra le minoranze etniche degli assiri e dei curdi (le pi\u00f9 ostili al governo centrale). Infine, il Regno Unito si impegnava a garantire l'indipendenza e la difesa dell'Iraq da minacce esterne, e una piccola missione militare britannica venne inviata a Baghdad per addestrare l'esercito (\"Royal Iraqi Army\" o RIrA) e l'aeronautica irachena (\"Royal Iraqi Air Force\" o RIrAF).\nL'Iraq rivestiva una notevole importanza per gli interessi britannici; insieme al vicino Iran, il paese forniva tutto il petrolio di provenienza non statunitense importato dal Regno Unito negli anni '30 - '40: gran parte di questo petrolio (estratto dalla Iraq Petroleum Company, una societ\u00e0 controllata dal governo britannico) correva lungo l'oleodotto che univa il centro petrolifero di Kirkuk con il porto palestinese di Haifa, attraversando per pi\u00f9 della met\u00e0 della sua lunghezza il territorio iracheno. In secondo luogo, l'Iraq costituiva un'importante tappa intermedia nella rotta aerea che univa l'Egitto con l'India e le colonie britanniche in Estremo Oriente, rotta che era ritenuta dagli ambienti militari britannici di fondamentale importanza in caso di minaccia al Canale di Suez.\nLe relazioni anglo-irachene andarono via via peggiorando con il passare degli anni '30: l'Iraq rimaneva un alleato del Regno Unito, ma il controllo di fatto esercitato dai britannici sul paese e sulle sue risorse petrolifere era mal tollerato da diversi ambienti nazionalistici iracheni, ma, ancor di pi\u00f9, dalla generazione pi\u00f9 giovane degli ufficiali delle forze armate, che si ritenevano depositarie e paladine dell'orgoglio nazionale iracheno; in particolare, un circolo di quattro alti ufficiali iracheni (soprannominato \"Quadrato d'oro\") inizi\u00f2 ad esercitare una forte influenza negli ambienti politici del paese, arrivando a condizionare pesantemente l'operato del governo. I sentimenti anti-britannici, ampiamente incoraggiati dall'ambasciatore tedesco a Baghdad Fritz Grobba, crebbero ulteriormente sul finire degli anni '30, quando diversi capi del nascente movimento nazionalistico arabo (tra cui, in particolare, il Gran Mufti di Gerusalemme Amin al-Husseini) trovarono rifugio in Iraq dopo il fallimento della Grande Rivolta Araba in Palestina.\nLa situazione politica dell'Iraq allo scoppio della seconda guerra mondiale era piuttosto instabile. Il paese era governato dall'emiro Abd al-Ilah, reggente in nome del giovane re Faysal II di appena cinque anni; il Reggente era un fermo sostenitore dell'alleanza con il Regno Unito, ma doveva confrontarsi con il Primo ministro Rash\u012bd \u02bf\u0100l\u012b al-Kayl\u0101n\u012b, un avvocato nazionalista e violentemente anglofobo, gi\u00e0 due volte primo ministro e forte dell'appoggio garantitogli dal \u00abQuadrato d'oro\u00bb. Il governo iracheno era profondamente diviso sull'atteggiamento da tenere nei confronti dei britannici: nel settembre del 1939, l'Iraq ruppe le trattative diplomatiche con la Germania (in applicazione dell'art. 4 del trattato anglo-iracheno) ma non le dichiar\u00f2 guerra, mentre nel giugno del 1940 lo stesso Rash\u012bd \u02bf\u0100l\u012b si oppose all'interruzione dei contatti diplomatici con l'Italia; l'ambasciata italiana a Baghdad divenne di conseguenza un'attiva centrale di intelligence con cui fomentare i sentimenti anti-britannici nel paese. Negli ambienti politici iracheni si diffuse ben presto l'idea che la sconfitta del Regno Unito ad opera dell'Asse fosse solo una questione di tempo, e che quindi il paese dovesse assumere una posizione neutrale nel conflitto, adempiendo solo per il minimo necessario agli obblighi previsti dal trattato anglo-iracheno; Rash\u012bd \u02bf\u0100l\u012b e i suoi sostenitori propendevano invece per un'esplicita alleanza con Berlino e Roma pur di allontanare dall'Iraq la pervasiva influenza britannica. Contatti diplomatici tra Berlino ed il governo iracheno vennero stabiliti in segreto sul finire del 1940, per tramite dell'ambasciatore tedesco in Turchia Franz von Papen.\nIl colpo di Stato dell'aprile 1941.\nLe pressioni dei britannici sull'emiro \u02bfAbd al-Il\u0101h perch\u00e9 si sbarazzasse di Rash\u012bd \u02bf\u0100l\u012b divennero sempre pi\u00f9 forti; a met\u00e0 gennaio del 1941, sfruttando il calo dei sentimenti anti-britannici presso l'opinione pubblica dopo i recenti successi in Africa settentrionale, il Reggente riusc\u00ec a costringere Rash\u012bd \u02bf\u0100l\u012b alle dimissioni, subito seguito dall'intero consiglio dei ministri. Il Reggente riusc\u00ec a piazzare uomini a lui favorevoli presso alcuni ministeri, ma dovette subire dal \"Quadrato d'oro\" l'imposizione come primo ministro di \u1e6c\u0101h\u0101 al-\u1e24\u0101shim\u012b, un ex-generale che godeva di buona popolarit\u00e0 per il suo passato patriottico. Nonostante il volontario abbandono del potere, Rash\u012bd \u02bf\u0100l\u012b continu\u00f2 a tramare dietro le quinte, ricevendo dai governi di Berlino e Roma molte promesse di aiuti militari e finanziari in caso di scontro con il Regno Unito. Approfittando delle recenti vittorie tedesche in Africa e nei Balcani nel marzo - aprile del 1941, che diedero l'impressione di far nuovamente pendere l'esito del conflitto in favore dell'Asse, tra il 1\u00ba ed il 2 aprile 1941 Rash\u012bd \u02bf\u0100l\u012b condusse un colpo di Stato con il pieno appoggio delle forze armate e di una parte non indifferente dello schieramento politico iracheno; \u1e6c\u0101h\u0101 al-\u1e24\u0101shim\u012b venne destituito, mentre il Reggente riusc\u00ec a riparare fortunosamente nella base britannica di Habbaniya, da dove venne portato in aereo a Bassora ed imbarcato sulla cannoniera HMS \"Cockchafer\". Rash\u012bd \u02bf\u0100l\u012b si pose alla guida di un \"governo di difesa nazionale\", procedendo subito all'arresto dei principali politici ed esponenti filo-britannici, anche se molti di questi trovarono rifugio ad Amman, in Transgiordania. Contando sull'aiuto dei paesi dell'Asse, Rash\u012bd \u02bf\u0100l\u012b ed i suoi sostenitori puntarono ad esercitare una pressione diplomatica e politica sul Regno Unito per convincerlo ad abbandonare la sua influenza sul paese senza dover ricorrere alle armi.\nIl colpo di Stato colse di sorpresa gli ambienti diplomatici e politici britannici, impreparati a far fronte a una simile eventualit\u00e0. Gli stessi ambienti militari si divisero sulla linea da tenere nei confronti dell'Iraq: il comandante in capo in Vicino Oriente, generale sir Archibald Wavell, si oppose a un'azione militare su larga scala, principalmente perch\u00e9 le forze britanniche erano gi\u00e0 duramente impegnate in Libia, in Grecia ed in Africa Orientale, lasciando ben poche truppe disponibili per una simile operazione; secondo Wavell, l'unica linea da tenere era di esercitare una forte pressione diplomatica, magari sostenuta da alcune azioni di rappresaglia con le unit\u00e0 della RAF gi\u00e0 presenti nella zona. Invece, il comandante in capo in India, tenente generale Claude Auchinleck, ed il Vicer\u00e9 dell'India lord Linlithgow, sostenevano apertamente un immediato intervento militare nella regione, per ristabilire a Baghdad un governo favorevole ed allontanare cos\u00ec qualsiasi minaccia alle colonie britanniche in Oriente; a questa linea d'azione ader\u00ec anche il comandante delle truppe britanniche in Iraq, il Vice Maresciallo dell'aria Harry George Smart. Dopo un'iniziale titubanza, Winston Churchill ed i capi di stato maggiore britannici si dissero favorevoli ad un intervento militare nella regione per mettere in sicurezza gli impianti petroliferi, e possibilmente abbattere il regime di Rash\u012bd \u02bf\u0100l\u012b; l'8 aprile, Churchill chiese l'invio di truppe britanniche dall'India per impadronirsi del porto di Bassora.\nLa presa di Bassora.\nUn vecchio piano britannico stilato all'inizio della guerra, l\"'Operazione Sabine\", prevedeva, in caso di minaccia all'Iraq ed alla regione del Golfo Persico, l'invio di tre divisioni a Bassora ed Abadan; il piano venne rispolverato e riadattato alle circostanze per divenire la linea guida dell'intervento britannico in Iraq. Il 10 aprile Auchinleck dispose per l'invio a Bassora della 20\u00aa Brigata fanteria indiana (rinforzata con il 3\u00ba Reggimento artiglieria campale) al comando del generale Donald Powell, in quel momento dislocata a Karachi in vista di un trasferimento in Malaysia; venne inoltre deciso di inviare anche il resto della 10\u00aa Divisione fanteria indiana (di cui la 20\u00aa Brigata era parte), gi\u00e0 in rotta per la Malesia. Il generale William Fraser, comandante della 10\u00aa Divisione, venne nominato il 10 aprile comandante in capo delle truppe di terra britanniche in Iraq, denominate \"Force Sabine\". Anche la Royal Navy decise di rinforzare la sua presenza nel Golfo Persico: alle unit\u00e0 gi\u00e0 in zona (la cannoniera HMS \"Cockchafer\", gli sloop HMS \"Falmouth\", HMS \"Seabelle\" e HMAS \"Yarra\", e il dragamine HMIS \"Lawrence\") si aggiunsero la portaerei HMS \"Hermes\" e gli incrociatori leggeri HMS \"Emerald\" e HMNZS \"Leander\".\nIl governo di Rash\u012bd \u02bf\u0100l\u012b venne colto del tutto di sorpresa quando il 16 aprile l'ambasciatore britannico a Baghdad, sir Kinahan Cornwallis, comunic\u00f2 formalmente (nel pieno rispetto degli obblighi previsti dal trattato) che truppe anglo-indiane erano in procinto di sbarcare a Bassora. Il giorno successivo, 364 uomini del 1\u00ba Battaglione \"King's Own Royal Regiment\" (KORR) sbarcarono nella base RAF Shaibah (Shayba) dopo un viaggio di quattro giorni per via aerea da Karachi, in quello che fu il primo ponte aereo strategico delle forze armate britanniche in tempo di guerra. Partite da Karachi il 12 aprile, le truppe di testa della 20\u00aa Brigata sbarcarono a Bassora il 19 aprile; lo sbarco non incontr\u00f2 opposizione da parte delle forze irachene, mentre l'unico atto di resistenza venne dai lavoratori civili del porto che scesero in sciopero, obbligando cos\u00ec i soldati indiani a scaricare da soli le navi da trasporto. La 20\u00aa Brigata si assicur\u00f2 rapidamente il controllo della zona portuale e del campo di aviazione civile, stabilendo un solido collegamento con la base di Shayba.\nIl 29 aprile il resto delle truppe della 20\u00aa Brigata sbarc\u00f2 a Bassora; questo secondo sbarco fu un duro colpo per Rash\u012bd \u02bf\u0100l\u012b, che nei giorni precedenti aveva continuato a tempestare Berlino e Roma di richieste di aiuti militari e finanziari. Il governo iracheno viet\u00f2 lo sbarco dei nuovi reparti fino a che quelli precedentemente sbarcati non avessero lasciato il paese, ma Fraser ricevette istruzioni da Londra di continuare con le operazioni. Nel tardo pomeriggio del 29 aprile, un gran numero di soldati iracheni lasci\u00f2 Baghdad per dirigersi verso Fall\u016bja e la base britannica di Habbaniyya. Reparti iracheni ricevettero l'ordine di tagliare gli argini dell'Eufrate e di allagare cos\u00ec le zone basse attorno a Fall\u016bja, isolando la citt\u00e0 dalla parte orientale del paese; analoghi allagamenti vennero predisposti nelle regioni meridionali, onde isolare Bassora dal resto del paese. Il 30 aprile, reparti della polizia irachena si disposero attorno all'ambasciata britannica a Baghdad, di fatto assediandola fino al termine delle ostilit\u00e0.\nL'assedio di Habbaniyya.\nNel maggio del 1941 l'esercito iracheno poteva schierare circa 60.000 soldati, equipaggiati per lo pi\u00f9 con armi ed equipaggiamenti britannici; gli iracheni mettevano in campo quattro divisioni di fanteria (ognuna con due o tre brigate di fanteria, e due o tre brigate di artiglieria) e una \"Brigata Meccanizzata\" (composta da una compagnia di carri leggeri CV33 italiani, una compagnia di autoblindo Crossley britanniche, due battaglioni di fanteria su autocarri, e una brigata di artiglieria motorizzata). La 4\u00aa Divisione fanteria irachena era dislocata nel sud, tra Bassora e Nassiriya, mentre la 2\u00aa Divisione era nel nord, tra Mosul e Kirkuk; entrambe queste unit\u00e0 giocarono un ruolo minore nell'imminente conflitto: il peso dei combattimenti ricadde sulla 1\u00aa e 3\u00aa Divisione fanteria e sulla Brigata Meccanizzata, dislocate a Baghdad. In aggiunta a queste forze, Fawzi al-Qawuqji organizz\u00f2 un corpo di circa 500 arabi irregolari, per operare nella zona di confine tra Iraq e Transgiordania.\nL'aviazione irachena poteva annoverare circa 116 apparecchi, anche se solo 50 o 60 erano pienamente operativi nel maggio del 1941; i velivoli erano prevalentemente britannici (caccia Gloster Gladiator, bombardieri leggeri Hawker Hart e Vickers Vildebeest, aerei da trasporto Dragon, addestratori Tiger Moth), ma vi era anche qualche apparecchio di fabbricazione italiana (cacciabombardieri Breda Ba.65 e bombardieri medi Savoia-Marchetti SM.79) e statunitense (cacciabombardieri Northrop A-17). La maggioranza degli apparecchi efficienti era dislocata a Mosul e nell'aeroporto \"Rash\u012bd\" di Baghdad (la ex base RAF Hinaidi). La marina irachena disponeva solo di quattro cannoniere ed un dragamine, e non gioc\u00f2 praticamente alcun ruolo nel conflitto.\nAl confronto, le truppe a disposizione del Vice Maresciallo dell'aria Smart ad \u1e24abb\u0101niyya erano piuttosto esigue. La base, sede della \"Number 4 Service Flying Training School\" (Scuola d'addestramento al volo numero 4), ospitava 116 apparecchi di diverso tipo (altre fonti indicano 82 aerei, forse riferendosi solo ai velivoli realmente operativi), molti in pessime condizioni e tutti piuttosto datati: 48 Hawker Hart (24 in versione addestratore disarmato e 24 in versione bombardiere), 30 bombardieri leggeri Hawker Audax, 27 bombardieri bimotori Airspeed Oxford, 7 bombardieri biplani Fairey Gordon, un bombardiere Bristol Blenheim, ed appena 3 caccia Gloster Gladiator; il personale della RAF ammontava a circa 1.000 uomini, ma di questi solo 39 erano piloti addestrati (tra cui un pugno di cadetti della Regia Aeronautica Ellenica). La protezione a terra era garantita da 1.200 uomini della \"Iraq Levies\" (quattro compagnie assire, una curda e una mista) e dalla \"Number 1 Armoured Car Company RAF\", una compagnia equipaggiata con 18 autoblindo Rolls-Royce del 1915; a parte pochi mortai leggeri, l'unica artiglieria disponibile erano due cannoni da 18 libbre risalenti alla prima guerra mondiale, fino ad allora usati come monumento ma rimessi rapidamente in condizione di sparare. Il perimetro della base, lungo 19\u00a0km, non era fortificato: oltre a una semplice recinzione metallica, le uniche strutture difensive erano una trentina di piccole casematte in muratura dotate di mitragliatrici; la protezione contraerea era garantita solo da un pugno di mitragliatrici Lewis in postazioni di sacchetti di sabbia. Nel maggio del 1941, la base ospitava anche circa 9.000 civili tra lavoratori indiani, sudditi britannici evacuati da Baghdad, e familiari dei soldati.\nVista la sproporzione di forze, fin dal 6 aprile Smart aveva inviato al comando britannico del Medio Oriente pressanti richieste per ottenere rinforzi, ma questi gli vennero concessi solo con molto ritardo ed in quantit\u00e0 minima: il 19 aprile arrivarono ad Habbaniyya dall'Egitto 6 caccia Gloster Gladiator, mentre il 29 aprile arrivarono per via aerea da Shaibah i 364 soldati del 1\u00b0/KORR. La notizia dei movimenti di truppe irachene nella zona di Baghdad giunse a Habbaniyya nelle prime ore del 30 aprile; alle 4:20, un Audax inviato in ricognizione avvist\u00f2 numerosi soldati iracheni che si stavano posizionando su un altopiano a sud della base, scavando trincee e sistemando diversi pezzi d'artiglieria. Alle 6:00 un ufficiale iracheno si present\u00f2 con un messaggio per Smart: le truppe irachene stavano conducendo un'esercitazione fuori dalla base, ed i britannici erano quindi invitati a rimanere nei loro acquartieramenti per evitare di essere colpiti accidentalmente; Smart rispose che ogni tentativo di interferire con i voli d'addestramento sarebbe stato interpretato come un atto di guerra. I britannici si prepararono a sostenere un assedio, scavando trincee e riposizionando gli aerei in posizioni pi\u00f9 riparate; la situazione dei rifornimenti era critica, con razioni di viveri solo per 4 giorni per i civili e 12 giorni per i militari. Una nuova richiesta irachena di interrompere i voli di addestramento, avanzata alle 11:30, venne rigettata da Smart; progressivamente, il numero delle truppe irachene schierate sull'altopiano aument\u00f2 fino a 9.000 uomini e 27 cannoni, mentre colonne di mezzi blindati vennero avvistate sulla strada per Fall\u016bja. Smart decise di temporeggiare con gli iracheni mentre attendeva istruzioni dall'ambasciatore Cornwallis.\nIl 1\u00ba maggio, mentre proseguivano le trattative, Smart propose di lanciare un attacco aereo a sorpresa contro le posizioni irachene sull'altopiano, onde far guadagnare ai britannici l'iniziativa prima che gli iracheni capissero di avere la piena padronanza della situazione; anche Cornwallis, convinto che le azioni irachene costituissero ormai un chiaro atto di guerra, si disse favorevole al raid. Da Bassora, Fraser rese noto che in caso di attacco non avrebbe potuto portare aiuto alla base, almeno fino a quando non fossero arrivate le restanti brigate della 10\u00aa Divisione indiana; Auchinleck invece si disse favorevole ad un attacco immediato da parte di Smart. Verso mezzogiorno il Ministero degli Esteri diede istruzione a Cornwallis di muovere tutti i passi necessari per prendere in mano l'iniziativa, ed autorizz\u00f2 Smart, in caso di interruzione dei contatti tra la base e l'ambasciata, ad agire di propria iniziativa; anche Churchill diede il beneplacito all'azione, invitando Smart a colpire duro con tutte le forze disponibili. Dietro richiesta dello stesso Smart, Cornwallis decise di presentare un ultimatum al governo iracheno: se entro le 5:00 del 2 maggio le truppe irachene non si fossero ritirate dalla zona di Habbaniyya, queste sarebbero state attaccate dalla RAF.\nLa guerra.\nAttacco a sorpresa.\nAlle 2:45 del 2 maggio, un inviato di Smart consegn\u00f2 agli iracheni sull'altopiano l'ultimatum di Cornwallis; dagli iracheni non giunse risposta. Appena prima delle 5:00, 39 aerei britannici iniziarono a decollare dalla pista principale e dal campo di polo della base (trasformato in pista secondaria); una volta in volo si ricongiunsero con 8 bombardieri Vickers Wellington, arrivati il giorno prima dall'Egitto e di base a Shaibah. Alle 5:00 in punto gli aerei iniziarono l'attacco; obbiettivi principali erano le piazzole dei cannoni e i veicoli corazzati, anche se nel corso della mattina ogni bersaglio giudicato valido venne preso di mira. Inizialmente l'attacco britannico non era molto coordinato, ma colse completamente di sorpresa gli iracheni (molti dei soldati semplici ritenevano che effettivamente l'occupazione dell'altopiano costituisse una manovra di addestramento); dopo lo smarrimento iniziale, tuttavia, gli iracheni si ripresero ed aprirono un violento fuoco d'artiglieria sulla base, anche se cos\u00ec facendo si esposero ancora di pi\u00f9 al bombardamento, in quanto le vampate dei pezzi erano molto visibili nell'incerta luce prima dell'alba. Gli aerei britannici, una volta sganciato il carico di bombe, atterravano immediatamente sul vicino campo d'aviazione e venivano riarmati il pi\u00f9 in fretta possibile, per poi decollare per una nuova missione; tale ritmo forsennato serviva a mantenere una pressione costante sugli iracheni ed impedirgli cos\u00ec di lanciare un attacco via terra.\nIl fuoco dell'artiglieria irachena si dimostr\u00f2 sorprendentemente impreciso: seppur completamente allo scoperto, nessuna delle casematte perimetrali venne messa fuori combattimento (una sola venne lievemente danneggiata), e con il fuoco delle loro mitragliatrici mantennero costantemente sotto tiro le posizioni irachene; diverse incursioni dell'aviazione irachena, duramente contrastate dai pochi Gladiator di base ad Habbaniyya, portarono alla distruzione di tre apparecchi britannici a terra, ma provocarono solo danni leggeri alle strutture della base. Nelle prime ore della giornata, un contingente iracheno con autoblindo e carri leggeri cerc\u00f2 di penetrare nella base da sud, ma vene respinto con dure perdite dalle reclute assire grazie alla disponibilit\u00e0 di alcuni fucili anticarro. Al tramonto gli attacchi aerei cessarono: dei 64 aerei britannici che avevano preso parte ai diversi attacchi, 22 erano stati abbattuti o danneggiati irreparabilmente (quasi tutti dal fuoco da terra), con 10 dei 39 piloti disponibili uccisi o feriti gravemente, che si aggiungevano ad altri 30 tra morti e feriti gravi tra il personale della base; nel corso di 14 ore di volo furono contate 193 missioni ufficiali (circa 6 per aereo), anche se molte altre missioni non vennero registrate. Durante la notte l'artiglieria irachena continu\u00f2 a sparare sulla base, ma nessuna struttura vitale venne colpita; alcune decise incursioni delle autoblindo della RAF furono sufficienti per allontanare le pattuglie nemiche dalla terra di nessuno davanti alla base, e dal quel momento non si registrarono altri attacchi iracheni via terra.\nL'attacco britannico ad Habbaniyya fu uno shock anche per Rash\u012bd \u02bf\u0100l\u012b e i membri del \"Quadrato d'oro\": nessuno di loro si aspettava che i britannici fossero disposti a combattere nonostante tutto, invece di negoziare una resa pacifica. Le reazioni non si fecero attendere: gli impianti petroliferi della Iraq Petroleum Company vennero confiscati e messi sotto custodia militare, l'oleodotto tra Kirkuk e Haifa venne interrotto, e il Gran Mufti dichiar\u00f2 un \"jih\u0101d\" contro il Regno Unito. Episodi minori si ebbero quello stesso 2 maggio anche intorno a Bassora: alcuni colpi di cannone dispersero una folla ostile che si stava dirigendo verso gli acquartieramenti britannici, mentre diversi contingenti di poliziotti iracheni vennero disarmati nella zona del porto e della stazione ferroviaria, in un'operazione che si protrasse fino al tramonto. Il grosso delle truppe irachene rimase asserragliato nel porto di Ashar a nord-ovest di Bassora; tre bombardieri Vildebeest, partiti da Shayba alle 16:00 per bombardare un ponte, vennero accolti da un nutrito fuoco da terra ed un aereo venne abbattuto. Come Fraser aveva gi\u00e0 anticipato, le truppe indiane erano troppo esigue per fare di pi\u00f9 che consolidare le posizioni gi\u00e0 acquisite; tra il 3 ed il 6 maggio, la situazione a Bassora rimase invariata, con solo gli aerosiluranti Fairey Swordfish della \"Hermes\" intenti a condurre operazioni offensive nella zona dello Shatt al-'Arab.\nAll'alba del 3 maggio gli aerei britannici tornarono ad attaccare le posizioni irachene sull'altopiano a sud di Habbaniyya; quella stessa mattina arrivarono da Shaibah diversi Douglas DC-2 della 31\u00aa Squadriglia da trasporto della RAF, per portare munizioni e rifornimenti e per evacuare i civili britannici bloccati nella base. Per proteggere i lenti trasporti dal fuoco da terra, i bombardieri britannici compirono incursioni particolarmente violente e continuate sulle postazioni irachene; diversi piloti riferirono che gli artiglieri iracheni non rimanevano ai loro pezzi durante le incursioni, o anche soltanto se gli aerei britannici erano visibili sopra di loro. Vista la ridotta opposizione irachena sull'altopiano, gli aerei britannici iniziarono ad estendere il raggio delle loro operazioni; nel pomeriggio, gli Oxford e gli Audax di Habbaniyya iniziarono a compiere incursioni contro il traffico sulla strada Baghdad-Fallujah-Ramadi, da cui provenivano i rifornimenti per le truppe irachene sull'altopiano, mentre tre Wellington di Shaibah attaccarono l'aeroporto \"Rash\u012bd\" di Baghdad. Quella stessa notte vennero fatti dei tentativi per evitare la ripresa del consueto bombardamento dell'artiglieria irachena: un certo numero di equipaggi, bench\u00e9 sprovvisti della strumentazione adeguata, comp\u00ec delle rischiose missioni di volo notturno sull'altopiano; un Oxford and\u00f2 perduto in questo modo.\nDomenica 4 maggio arrivarono ad Habbaniyya dall'Egitto altri quattro bombardieri Bristol Blenheim. Questi aerei, coaudivati dai Wellington di Shaibah, vennero subito lanciati in una serie di incursioni contro l'aeroporto \"Rashid\", il campo d'aviazione civile di Baghdad e l'aeroporto di Ba'quba, a nord della capitale; queste incursioni furono particolarmente devastanti per l'aviazione irachena, che ebbe 42 aerei distrutti al suolo e gravi danni agli hangar, ai magazzini ed alle difese contraeree. Nonostante le perdite di velivoli e le riparazioni improvvisate sugli apparecchi ancora efficienti, le incursioni da Habbaniyya proseguirono incessantemente anche luned\u00ec 5 maggio; pattuglie del KORR vennero inviate a saggiare le postazioni nemiche, ma un tentativo di catturare il villaggio di Sin-el-Dhibban, 6\u00a0km a sud della base ed importante punto di attraversamento sull'Eufrate, venne respinto dagli iracheni. Marted\u00ec 6 maggio i ricognitori britannici avvistarono grosse colonne irachene in disordinata ritirata dall'altopiano: quattro giorni di incessanti incursioni aeree, uniti alla scarsit\u00e0 di viveri e acqua potabile per via degli attacchi ai trasporti, avevano provocato un crollo del morale delle truppe irachene. Pattuglie britanniche vennero inviate all'inseguimento degli iracheni: sull'altopiano vennero catturati 400 soldati nemici con 6 obici, un cannone da 18 libbre, un carro italiano, 10 autoblindo, ed un gran numero di mitragliatrici, armi leggere e munizioni. Due compagnie del KORR e le autoblindo della RAF vennero inviate nuovamente a catturare Sin-el-Dhibban, ma furono necessari tre attacchi per avere ragione dei circa 200 difensori iracheni. Una colonna di rinforzi iracheni, avvistata sulla strada per Fallujah intorno alle 16:00, venne pesantemente attaccata con tutti i velivoli disponibili e praticamente spazzata via; un'ultima incursione degli aerei iracheni si ebbe alle 17:00, con la perdita di quattro aerei britannici distrutti al suolo. Per il 7 maggio l'assedio era finito, con le ultime truppe irachene intente a lasciare precipitosamente la zona di Habbaniyya; l'aviazione irachena, in particolare, aveva subito perdite devastanti, e le successive incursioni aeree britanniche nei due giorni seguenti la cancellarono definitivamente come forza combattente.\nAnche a Bassora la situazione era volta definitivamente a favore dei britannici. Il 6 maggio era arrivata la 21\u00aa Brigata indiana, che all'alba del giorno successivo mosse alla conquista del porto di Ashar, ancora presidiato dagli iracheni; la resistenza fu pi\u00f9 elevata del previsto, e le mitragliatrici ed i cecchini iracheni appostati sui tetti delle case provocarono diverse vittime tra i soldati gurkha della brigata. Solo la minaccia di impiegare l'artiglieria pesante contro la citt\u00e0 convinse gli ultimi difensori iracheni ad arrendersi, e per l'8 maggio Ashar cadde definitivamente in mani britanniche. Quello stesso 8 maggio, la responsabilit\u00e0 delle forze britanniche in Iraq pass\u00f2 dal comando dell'India al comando del Medio Oriente, ed il generale Edward Quinan venne inviato a Bassora per assumere il comando della \"Force Sabine\", ridenominata \"Iraqforce\"; Fraser, in netto calo di fiducia presso il suo comando, venne sostituito alla guida della 10\u00aa Divisione dal generale William Slim.\nLa \"Habforce\" e la \"Kingcol\".\nVista l'impossibilit\u00e0 di inviare rinforzi ad Habbaniyya per via terra da Bassora, fin dal 3 maggio Churchill aveva sollecitato Wavell perch\u00e9 allestisse una colonna con cui raggiungere la base dalla Palestina; nonostante la riluttanza ad impiegare le sue scarse forze su quello che riteneva un teatro secondario, Wavell fu costretto ad ubbidire. L'unica unit\u00e0 britannica di una qualche consistenza dislocata in Palestina era la 1\u00aa Divisione di cavalleria del maggior generale George Clark, fino ad allora impiegata come forza di sicurezza ed in via di trasformazione in un'unit\u00e0 motorizzata; la colonna di soccorso, denominata \"Habforce\", venne costituita a partire dalla 4\u00aa Brigata cavalleria (reggimenti \"Household Cavalry\", \"Royal Wiltshire Yeomanry\" e \"Warwickshire Yeomanry\"), rinforzata con un battaglione di fanteria (1\u00ba Battaglione \"Essex Regiment\"), una compagnia di autoblindo della RAF (la \"Number 2 Armoured Car Company RAF\") con 8 autoblindo Fordson (versione migliorata delle Rolls-Royce), uno squadrone meccanizzato delle Guardie di Frontiera transgiordane (\"Transjordan Frontier Force\" o TJFF), una batteria di artiglieria campale, una sezione di artiglieria controcarro e una di artiglieria antiaerea; in tutto, contando anche i reparti di supporto, la \"Habforce\" poteva disporre di circa 6.000 uomini. Come \"ufficiale politico\" venne aggregato alla colonna il generale John Bagot Glubb (meglio noto con il soprannome di Glubb Pasci\u00e0), comandante della Legione araba e profondo conoscitore della regione; come scorta personale, Glubb prese con s\u00e9 350 dei suoi legionari, dotati di autocarri civili Ford ed autoblindo prodotte localmente.\nIl concentramento dei reparti richiese tempo, visto che molte unit\u00e0 non si trovavano nemmeno in Palestina (ad esempio, il \"Royal Wiltshire Yeomanry\" era di guarnigione a Sidi Barrani, mentre la batteria di artiglieria era a Suez in attesa di essere riarmata con i nuovi cannoni da 25 libbre); solo per il 9 maggio il grosso della forza venne concentrato nella cittadina palestinese di Beit Lid, ad est di Tulkarm. Gli uomini passarono due giorni ad addestrarsi per la traversata del deserto e a mettere a punto i veicoli; c'erano autocarri sufficienti per trasportare i reparti ma non per trasportate i rifornimenti, e cos\u00ec numerosi mezzi vennero requisiti in Palestina, molti insieme ai loro autisti civili (non c'era tempo per addestrare altro personale militare). I legionari arabi di Glubb e una compagnia del reggimento \"Essex\" erano stati precedentemente dislocati presso la stazione di pompaggio H4, 50\u00a0km dal confine iracheno, dove era stata allestita una base aerea di fortuna; la Legione ricevette quindi l'ordine di catturare la cittadina ed il forte di Rutbah, 100\u00a0km oltre il confine, da dove gli irregolari arabi di Fawzi al-Qawuqji avevano condotto incursioni contro l'oleodotto. Il 9 maggio i legionari si presentarono davanti al forte, ma un bombardamento preliminare condotto dai Blennheim di base ad H4 non sort\u00ec alcun effetto (ed un aereo venne abbattuto dalle fucilate della guarnigione); privi di armi pesanti con cui fare breccia nelle mura, gli uomini di Glubb furono costretti a ritirarsi. La notte del 10 maggio, tuttavia, i legionari si accorsero che il forte era stato sgombrato, e la via per Habbaniyya spalancata davanti a loro.\nLa \"Habforce\" lasci\u00f2 finalmente la Palestina l'11 maggio. Una colonna volante agli ordini del generale di brigata James Joseph Kingstone (e quindi denominata \"Kingcol\"), composta dalla \"Household Cavalry\", da due compagnie di fanteria, dalla batteria d'artiglieria e dalle autoblindo della RAF, venne mandata in avanti come avanguardia della lenta colonna britannica, lunga 10\u00a0km; portandosi dietro rifornimenti ridotti, la \"Kigcol\" si mosse rapidamente verso la frontiera irachena, ricongiungendosi con gli uomini di Glubb a Rutbah la mattina del 14 maggio, in considerevole vantaggio sul resto della colonna britannica. La \"Kingcol\" ricevette quindi l'ordine di proseguire per Habbaniyya, distante 350\u00a0km di deserto, seguendo la via principale per Baghdad. Il 16 maggio, senza aver incontrato opposizione alcuna, la Kingcol raggiunse \"Kilo 25\", un punto della strada per Baghdad 25\u00a0km a sud di Ram\u0101d\u012b; per aggirare le forze irachene trincerate a Ramadi, la \"Kingcol\" abbandon\u00f2 la strada principale per inoltrarsi lungo vie secondarie, ma gli autisti inesperti si persero e finirono impantanati nella sabbia molle del deserto. Grazie all'aiuto della Legione Araba, la colonna fu in grado di rientrare sulla via principale il 17 maggio; qui venne brevemente attaccata da un pugno di aerei del sopraggiunto contingente tedesco, che tuttavia fecero pochi danni. Il 18 maggio, la \"Kingcol\" entr\u00f2 in contatto con gli avamposti del KORR a sud di Habbaniyya, e nel corso della giornata fece il suo ingresso nella base, al termine di una marcia lunga quasi 1.000\u00a0km in pieno deserto.\nL'intervento dell'Asse.\nA fronte delle promesse fatte a Rashid Ali nei mesi precedenti, i rinforzi dell'Asse agli iracheni furono piuttosto esigui. Il 3 maggio Hitler autorizz\u00f2 l'invio a Baghdad dell'ex ambasciatore Fritz Grobba, perch\u00e9 fungesse da canale diretto con gli iracheni; il 6 maggio venne infine decisa la creazione di una piccola forza aerea, denominata \"Fliegerf\u00fchrer Irak\" (\"Comando Aereo Iraq\"), sotto il comando tattico del colonnello Werner Junck (da cui il nome \"Sonderkommando Junck\" con cui a volte si indica l'unit\u00e0). Fritz Grobba arriv\u00f2 a Baghdad l'11 maggio accompagnato da un piccolo contingente di \"Brandenburger\", mentre i primi aerei del contingente di Junck arrivarono in Iraq il 13 maggio, dopo aver fatto scalo ad Aleppo nel Mandato francese della Siria; per il 15 maggio Junck poteva contare su una batteria antiaerea dotata di cannoni da 20 mm, 12 caccia Messerschmitt Bf 110, cinque bombardieri Heinkel He 111 (altri due erano andati perduti in Siria durante il trasferimento), tre aerei da trasporto Junkers Ju 52 ed un Junkers Ju 90 per il supporto logistico, tutti di base a Mosul e tutti dotati di insegne dell'aviazione irachena.\nI velivoli tedeschi entrarono in azione gi\u00e0 il 16 maggio, quando sei caccia e tre bombardieri attaccarono la base di Habbaniyya, causando numerose perdite e l'abbattimento di due aerei britannici contro la perdita di un He 111, mentre il 17 maggio tre Me 110 mitragliarono a bassa quota la \"Kingcol\", provocando per\u00f2 solo danni leggeri; quello stesso 17 maggio tuttavia, la RAF lanci\u00f2 una massiccia incursione su Mosul, distruggendo due aerei tedeschi e danneggiandone altri quattro, mentre due Gladiator britannici abbatterono altrettanti Me 110 sorpresi in procinto di decollare dall'aeroporto di Baghdad. Privo di rinforzi (la Luftwaffe stava radunando le forze per l'imminente invasione dell'Unione Sovietica) e di pezzi di ricambio, il contingente tedesco and\u00f2 incontro ad un progressivo logoramento; il 28 maggio, gli ultimi due He 111 sopravvissuti vennero ritirati in Siria insieme alle restanti forze tedesche.\nAnche l'Italia, su pressioni anche del suo Ambasciatore a Baghdad, Gabrielli, prese la decisione di inviare un contingente aereo in Iraq; la \"Squadriglia Speciale Iraq\" del capitano Francesco Sforza poteva disporre di 11 caccia C.R 42 \"Falco\" in versione \"Egeo\" (con serbatoi addizionali e corazzatura rinforzata), di due trasporti Savoia-Marchetti S.M.81 (uno attrezzato come centro-radio) e di un Savoia-Marchetti S.M.79 per il supporto logistico. L'approntamento dell'unit\u00e0 procedette molto lentamente, e solo il 28 maggio la squadriglia divenne operativa dall'aeroporto di Mosul, decisamente troppo in ritardo per avere una qualche influenza sul conflitto; di fatto, l'unico combattimento contro i caccia britannici si ebbe solo il 29 maggio, quando i C.R. 42 italiani abbatterono due Gladiator britannici nei pressi di Habbaniyya, perdendo nell'azione un \"Falco\". Il 2 giugno, con Mosul ormai prossima ad essere occupata dai britannici, i velivoli superstiti (7 C.R. 42, un S.M. 81 e l'S.M. 79) vennero evacuati ad Aleppo e poi a Rodi, dove vennero assorbiti dalle locali unit\u00e0 della Regia Aeronautica.\nLa presa di Fall\u016bja.\nL'arrivo della \"Kingcol\" ad Habbaniyya, unitamente al sopraggiungere di nuovi rinforzi per via aerea da Bassora (il 2\u00ba Battaglione del 4\u00ba Reggimento Gurkha), sebbene ininfluente ai fini della liberazione della base quantomeno aveva raddoppiato le forze britanniche disponibili nella regione, riunite ora nella \"Brigata Habbaniyya\" sotto il comando del colonnello Ouvry Roberts della 10\u00aa Divisione (Smart era rimasto ferito il 5 maggio in un incidente d'auto, e venne rimpatriato poco dopo); l'iniziativa era ora in mani britanniche, e Roberts intendeva sfruttarla immediatamente. Come obbiettivo venne scelto Fall\u016bja, che con il suo ponte di metallo sull'Eufrate collegava Habbaniyya a Baghdad, a soli 45\u00a0km verso est; l'avvicinamento alla citt\u00e0 era per\u00f2 ostacolato dagli allagamenti delle terre basse effettuati dagli iracheni. Durante la notte tra il 18 ed il 19 maggio, una colonna costituita dai gurkha, da una compagnia assira, dalle autoblindo della RAF e da alcuni obici catturati agli iracheni, attravers\u00f2 l'Eufrate a Sinn al-Dhibban su un improvvisato traghetto a cavo, dirigendosi su Fallujah da nord-ovest; fu necessaria tutta la notte per attraversare su mezzi improvvisati le zone allagate, ma alle prime luci dell'alba le truppe britanniche presero posizione a poca distanza dal ponte, il loro obbiettivo principale. Alle 5:00, gli aerei della RAF lanciarono un pesante attacco della durata di un'ora sulle posizioni irachene dentro e attorno a Fall\u016bja; coperti dal bombardamento, quattro aerei da trasporto scaricarono una compagnia del KORR sulla strada Fallujah-Baghdad, atterrando in pieno deserto. Cessato il bombardamento, sulla citt\u00e0 vennero lanciati migliaia di volantini con cui si invitavano gli iracheni ad arrendersi; nelle intenzioni di Roberts, la pressione degli attacchi aerei, unita alla consapevolezza di essere circondati, avrebbe dovuto abbattere il gi\u00e0 fragile morale iracheno. Dopo aver atteso tutta la mattinata, alle 14:45 si scaten\u00f2 su Fallujah un nuovo bombardamento aereo, breve ma intenso, subito seguito dal fuoco degli obici britannici; appoggiate dalle autoblindo, le reclute assire del capitano Graham si lanciarono alla carica contro il ponte, incontrando solo una resistenza sporadica e catturandolo intatto. Le forze irachene si erano dissolte, con molti militari che si disfecero delle uniformi per mischiarsi alla popolazione civile. Roberts fece quindi ritorno a Bassora, sostituito alla guida della Brigata Habbaniyya dal generale Clark, arrivato nella base per via aerea il 18 maggio.\nI successivi due giorni furono spesi dai britannici per mettere in sicurezza la zona di Fall\u016bja e per rastrellare i disertori iracheni; nella citt\u00e0 stessa venne lasciata una guarnigione ridotta, composta dalle compagnie A e C del KORR e da un plotone di reclute assire. Nelle prime ore del 22 maggio, la 6\u00aa Brigata irachena, appoggiata da un certo numero di carri leggeri, lanci\u00f2 un violento e del tutto inaspettato attacco contro la citt\u00e0; l'attacco inizi\u00f2 alle 3:00, quando gli iracheni irruppero nelle trincee della compagnia C nella periferia nord-orientale, costringendo i britannici a ripiegare tra gli edifici del centro. Un contrattacco condotto da un plotone britannico riusc\u00ec a ricacciare indietro gli iracheni, ma questi rinnovarono l'azione attaccando con fanteria e carri le posizioni della compagnia A nell'angolo sud-orientale della citt\u00e0; in pi\u00f9 di nove ore di combattimento, gli iracheni non riuscirono a fare progressi contro la disperata resistenza britannica. Alle 10:00 sopraggiunse da Habbaniyya il generale Kingstone con i rinforzi, due compagnie del reggimento \"Essex\" ed uno squadrone della \"Household Cavalry\", dopo un difficile attraversamento delle zone allagate a bordo di zattere improvvisate; le truppe britanniche vennero lanciate subito al contrattacco, sgombrando il versante orientale della citt\u00e0 ma incontrando una dura resistenza nei sobborghi settentrionali, dove diversi iracheni si erano infiltrati. Solo alle 18:00 gli ultimi cecchini iracheni vennero eliminati, e le restanti truppe fuggirono disordinatamente verso Baghdad; i britannici avevano perso 50 uomini, catturando un centinaio di iracheni e sei carri leggeri.\nL'avanzata su Baghdad.\nMessa in sicurezza la zona di Fallujah, Clark inizi\u00f2 a progettare l'avanzata verso Baghdad. Nonostante l'arrivo del resto della \"Habforce\", che il 25 maggio aveva fatto finalmente ingresso ad Habbaniyya, la situazione britannica appariva ancora precaria, con forti contingenti iracheni ancora in armi nel nord; per l'avanzata sulla capitale poterono essere raccolti solo 1.450 uomini, quando i britannici stimavano che le forze irachene nella zona ammontassero ad almeno 20.000 uomini, molti dei quali non ancora coinvolti nei combattimenti. Tuttavia, Clark desiderava mantenere il grande vantaggio acquisito, e stimava che un'azione decisa potesse ancora avere effetti devastanti sul fragile morale iracheno; inoltre, si iniziavano a vedere i primi segni di cedimento nel sostengo al governo iracheno da parte della popolazione civile. Clark divise le sue forze in due colonne: una, al comando di Kingstone e composta da uno squadrone della \"Household Cavalry\", due compagnie del Reggimento \"Essex\", una batteria di cannoni da 25 libbre e tre autoblindo della RAF, sarebbe avanzata sulla capitale direttamente lungo la strada Fall\u016bja-Baghdad; l'altra, al comando del colonnello Andrew Ferguson e composta da due squadroni della \"Household Cavalry\", tre autoblindo della RAF, una batteria di cannoni da 25 libbre e 250 legionari arabi di Glubb, sarebbe avanzata da Fall\u016bja verso nord fino al villaggio di Meshahida, da dove avrebbe piegato verso sud per entrare nella capitale seguendo la strada Mosul-Baghdad.\nLa colonna di Ferguson lasci\u00f2 Fallujah nella notte tra il 26 ed il 27 maggio, seguita dalle forze di Kingstone alle 4:45 del 28 maggio. Per appoggiare questa manovra e per distrarre quante pi\u00f9 truppe irachene possibili, quello stesso 27 maggio le forze della 10\u00aa Divisione uscirono da Bassora, con la 20\u00aa Brigata inviata a risalire il Tigri via terra e via fiume (\"Operazione Regulta\"), e la 21\u00aa Brigata intenta a risalire via fiume l'Eufrate verso al-Kut e Ur (\"Operazione Regatta\"). Guidata dai legionari arabi di Glubb, la colonna di Ferguson attravers\u00f2 senza incontrare opposizione il deserto, raggiungendo la strada Mosul-Baghdad la sera del 27 maggio; qui si accamp\u00f2 per la notte, perdendo l'occasione di entrare a Baghdad incontrastata, visto che gli iracheni non si aspettavano un attacco da nord. La mattina successiva, la colonna incontr\u00f2 una forte resistenza nei pressi di al-K\u0101\u1e93imayn, e riusc\u00ec a fare solo pochi progressi prima di venire arrestata.\nRallentata da sacche di resistenza e dalle esondazioni, la colonna di Kingstone raggiunse la sera del 28 il canale di Abu Ghraib, 17\u00a0km da Baghdad, il cui ponte era stato fatto saltare dagli iracheni; le due compagnie del reggimento \"Essex\" tentarono di attraversare il canale la mattina del 29 maggio, ma le truppe irachene erano ben trincerate sulla sponda opposta con numerose postazioni di mitragliatrici. Fu necessario un massiccio intervento dell'artiglieria e dei bombardieri della RAF per permettere ai britannici di mettere piede sulla sponda opposta verso le 10:00; i genieri allestirono una passerella provvisoria ed il grosso della colonna Kingstone pot\u00e9 attraversare il canale per mezzogiorno, anche se gli automezzi poterono passare solo la mattina del 30, quando il ponte venne riparato.\nNonostante i progressi limitati, le due colonne di Clark erano riuscite a trasmettere agli iracheni una sensazione di superiorit\u00e0 ben maggiore di quella reale; l'avanzata britannica sulla capitale gett\u00f2 nel panico la citt\u00e0, e contribu\u00ec a spazzare via la residua fiducia nel governo. Nella notte del 29 maggio, Rash\u012bd \u02bf\u0100l\u012b, i membri del \u00abQuadrato d'oro\u00bb, il Gran Mufti e altri 40 alti esponenti iracheni fuggirono da Baghdad diretti in Iran, mentre Fritz Grobba e la missione militare tedesca partirono alla volta di Mosul la mattina del 30. Con la colonna di Kingstone a soli 5\u00a0km dalla citt\u00e0, il sindaco di Baghdad si incontr\u00f2 con l'ambasciatore Cornwallis per negoziare la resa della capitale; la mattina del 31 maggio, la resa delle truppe irachene venne accettata dai britannici.\nConseguenze.\nVisto che il governo britannico considerava la guerra come un conflitto contro il regime di Rash\u012bd \u02bf\u0100l\u012b e non come un atto bellico contro il popolo dell'Iraq, fu concesso all'esercito iracheno di ritornare sulle posizioni occupate in tempo di pace, e tutti i prigionieri e gli equipaggiamenti militari catturati vennero restituiti; la polizia irachena, considerata troppo solidale con i manifestanti anti-britannici, venne invece sciolta e disarmata. Il Reggente fece ritorno a Baghdad il 1\u00ba giugno, ma il vuoto di potere favor\u00ec l'esplosione di tumulti e saccheggi, anche perch\u00e9 i britannici, per mascherare la debolezza delle loro forze, scelsero di non entrare subito nella capitale. I disordini culminarono in un pogrom (chiamato \"Farhud\") contro la comunit\u00e0 ebraica di Baghdad, il cui quartiere venne assalito e saccheggiato per due giorni; circa 180 ebrei persero la vita, fino a che reparti militari britannici ed iracheni non repressero con la forza i tumulti. Il 2 giugno, Jam\u012bl al-Midf\u0101\u02bf\u012b divenne il nuovo primo ministro dell'Iraq, sostituito poi nell'ottobre del 1941 con il pi\u00f9 filo-britannico N\u016br\u012b al-Sa\u02bf\u012bd.\nNei giorni successivi alla caduta di Baghdad, le truppe britanniche furono inviate in lungo ed in largo per il paese per reprimere le ultime sacche di resistenza e per dare l'impressione di essere pi\u00f9 numerose di quanto in realt\u00e0 non fossero. Mosul e Kirkuk vennero occupate il 3 ed il 4 giugno da un contingente aviotrasportato di truppe gurkha e del KORR; il 6 giugno, una colonna della \"Household Cavalry\" disperse i ribelli di Fawzi el-Qawuqji in un breve combattimento presso Abu Kemal, anche se il capo arabo riusc\u00ec a rifugiarsi in Siria. Muovendo da Bassora, le truppe della 10\u00aa Divisione di Slim si assicurarono il controllo della zona centro-meridionale del paese, raggiungendo Baghdad il 15 giugno; ulteriori truppe britanniche giunsero a Bassora nella seconda met\u00e0 di giugno, aggiungendosi all'ultima delle brigate della 10\u00aa Divisione (la 25\u00aa Brigata fanteria) sbarcata il 30 maggio. Per il 18 giugno, l'occupazione dell'Iraq poteva dirsi completa.\nAl prezzo di perdite esigue ed impiegando un contingente molto ridotto (equivalente a circa due divisioni), i britannici si erano assicurati il controllo dell'Iraq e delle sue preziose risorse petrolifere; il regime filo-Asse di Rashid Ali venne abbattuto, e la possibile minaccia tedesca alla Turchia e al canale di Suez da est allontanata definitivamente. Il controllo dell'Iraq consent\u00ec ai britannici di disporre di una solida base di partenza per le successive operazioni volte ad eliminare la residua influenza dell'Asse nella regione, come la campagna di Siria del giugno - luglio 1941, e l'invasione anglo-sovietica dell'Iran dell'agosto-settembre 1941. Truppe d'occupazione britanniche rimasero in Iraq fino all'ottobre del 1947."}
{"id": "647891", "revid": "123410339", "url": "https://it.wikipedia.org/wiki?curid=647891", "title": "Universit\u00e0 di Zurigo", "text": "L'Universit\u00e0 di Zurigo (in tedesco \"Universit\u00e4t Z\u00fcrich\") \u00e8 con i suoi 25 800 studenti, 7 600 collaboratori e circa 150 tra istituti, seminari e cliniche (stato del 31 dicembre 2009) la pi\u00f9 grande delle dodici universit\u00e0 svizzere. Ha sede nella citt\u00e0 di Zurigo.\nDescrizione.\nL'universit\u00e0 comprende tutte le facolt\u00e0 tradizionali: teologia, giurisprudenza, scienze economiche, medicina, medicina veterinaria, scienze matematiche e naturali, lettere e filosofia. Quest'ultima facolt\u00e0 \u00e8 la pi\u00f9 grande: conta pi\u00f9 del 48% degli immatricolati.\nL'Universit\u00e0 di Zurigo offre oltre alle proprie infrastrutture anche accesso ad archivi, biblioteche e istituti del Politecnico federale di Zurigo e di istituzioni private. Sono inoltre connessi all'universit\u00e0 nove collezioni e musei che coprono vari ambiti, dall'antropologia fino alla zoologia, tra cui figura il museo etnografico fondato gi\u00e0 nel 1889.\nOggi l'Universit\u00e0 di Zurigo \u00e8 rinomata per i successi di ricerca ottenuti nella biologia molecolare, nelle neuroscienze e nell'antropologia; per l'attivit\u00e0 della clinica universitaria psichiatrica, dell'ospedale universitario, dell'ospedale veterinario e per l'impegno costante a migliorare la qualit\u00e0 dell'insegnamento tramite nuove forme didattiche (eLearning). L'universit\u00e0 fa parte della Lega Europea delle Universit\u00e0 di Ricerca (LERU) e al Consorzio delle Universit\u00e0 Internazionali del lago di Costanza.\nStoria.\nNel 1832 il governo del canton Zurigo decise di fondare un'universit\u00e0 nella capitale. Nel 1833 segu\u00ec la cerimonia di fondazione dell\"'Universitas Turicensis\": le preesistenti facolt\u00e0 di giurisprudenza e di medicina furono riunite assieme alla facolt\u00e0 di lettere e filosofia fondata in quell'occasione. Fu la prima universit\u00e0 europea fondata da uno Stato democratico e non dalla chiesa o da un'autorit\u00e0 monarchica. Il sigillo dell'universit\u00e0 mostra il duomo (Grossm\u00fcnster) con Carlo Magno e si richiama cos\u00ec alla pi\u00f9 antica scuola superiore di Zurigo, il cosiddetto \u201cCollegium Carolinum\u201d.\nNel 1835 la prima sede dell'universit\u00e0 fu un edificio riadattato all'interno del monastero soppresso degli Agostiniani. Al primo semestre furono immatricolati 161 studenti (16 in teologia, 26 in giurisprudenza, 98 in medicina e 21 in lettere e filosofia); insegnavano loro 26 professori e 29 liberi docenti. Nel 1840 furono ammesse le prime donne come uditrici alla facolt\u00e0 di lettere.\nNel 1859 la facolt\u00e0 di filosofia fu suddivisa in due sezioni: l'una di orientamento filosofico, linguistico e storico, l'altra di orientamento scientifico-matematico. Nel 1864 l'universit\u00e0 si trasfer\u00ec per motivi di spazio nell'ala meridionale del nuovo edificio del Politecnico Federale di Zurigo, appena eretto. \nNel 1901 fu fondata la facolt\u00e0 di medicina veterinaria.\nNel 1908 un contratto tra il cantone di Zurigo e il governo federale svizzero regol\u00f2 la situazione patrimoniale tra Universit\u00e0 e Politecnico Federale permettendo la creazione d'istituti e di collezioni in comune. Nel medesimo anno la citt\u00e0 e il cantone di Zurigo approvarono la costruzione di un nuovo edificio per l'universit\u00e0.\nNel 1914 l'universit\u00e0 pot\u00e9 insediarsi nel nuovo edificio principale alla R\u00e4mistrasse (costruito secondo il progetto di Karl Moser e Robert Curjel). Nel 1917 fu inaugurata la biblioteca centrale di Zurigo che \u00e8 al contempo la biblioteca della citt\u00e0, del cantone e dell'universit\u00e0. Nel 1933, a cent'anni dalla sua fondazione, l'Universit\u00e0 di Zurigo contava 2033 studenti.\nNel 1946 Winston Churchill tenne nell'aula magna dell'Universit\u00e0 di Zurigo il suo famoso discorso alla giovent\u00f9 accademica del mondo che culmin\u00f2 nel celebre appello all'Europa: \"Therefore we say to you: let Europe arise!\".\nA partire dagli anni cinquanta il numero degli studenti aument\u00f2 in modo impressionante e lo spazio a disposizione cominci\u00f2 a scarseggiare.\nNel 1962 la facolt\u00e0 delle scienze naturali propose di spostare una parte dell'universit\u00e0 dal centro al nord della citt\u00e0. Nel 1973 cominciarono i lavori edili per l'Universit\u00e0 di Zurigo-Irchel, la quale fu inaugurata nel 1979 all'interno del parco Irchel. Nel 1983, a centocinquant'anni dalla fondazione, l'Universit\u00e0 di Zurigo contava 15\u00a0000 studenti.\nNel 1984 la direzione dell'universit\u00e0 fu ampliata, assegnando al rettore una carica a tempo pieno e creando due prorettorati. Nel 1992 la facolt\u00e0 di giurisprudenza e di scienze politiche fu suddivisa in una facolt\u00e0 di giurisprudenza e in una facolt\u00e0 di scienze dell'economia. Nel 1998 i cittadini del cantone di Zurigo approvarono la nuova legge universitaria. Fu cos\u00ec riconosciuto all'Universit\u00e0 di Zurigo lo statuto di un'entit\u00e0 giuridicamente autonoma: da allora l'universit\u00e0 pu\u00f2 disporre all'interno di un budget globale, dei propri mezzi finanziari e organizzarsi in modo autonomo.\nNel 2004 fu inaugurata la biblioteca dell'istituto di giurisprudenza progettata dall'architetto Santiago Calatrava. Nel 2008 l'universit\u00e0 celebr\u00f2 i 175 anni dell'istituzione. Il 10 ottobre del 2009 i ministri degli esteri dell'Armenia e della Turchia firmarono nell'universit\u00e0 un protocollo per la ripresa dei rapporti diplomatici promosso dalla mediazione svizzera, in presenza della consigliera federale Micheline Calmy-Rey e del ministro degli esteri degli Stati Uniti Hillary Clinton e di altre autorit\u00e0 internazionali. \nNel semestre autunnale del 2009 sono immatricolati per la prima volta pi\u00f9 di 25\u00a0000 studenti. \nEducazione femminile.\nL'universit\u00e0 di Zurigo \u00e8 stata una delle prime universit\u00e0 europee ad aprire i propri corsi alle donne, ammettendole formalmente nel 1867. Fra le altre, hanno potuto studiare a Zurigo Ernestina Paper (1846-1926), Sof'ja Illarionovna Bardina (1853-1883), Vera Nikolaevna Figner (1852-1942), Anna Grigor'evna Toporkova (1854-1930), Anna Kuliscioff (1855-1925), Aleksandra Michajlovna Kollontaj (1872-1952), Ita Wegman (1876-1943), Sabina Nikolaevna \u0160pil'rejn (1885-1942) ."}
{"id": "647892", "revid": "124759332", "url": "https://it.wikipedia.org/wiki?curid=647892", "title": "Parnelli", "text": "Parnelli fu una scuderia automobilistica statunitense nata nel 1969 che ebbe un'effimera esperienza in Formula 1 dalla fine del 1974 all'inizio del 1976.\nNacque per iniziativa dell'ex pilota Parnelli Jones e di Vel Miletich.\nInizialmente impegnata nelle corse nordamericane di monoposto, vinse due 500 Miglia di Indianapolis consecutive nel 1970 e nel 1971, e prese parte alle competizioni della Champ Car.\nEsord\u00ec in Formula 1 nel G.P. del Canada 1974 con un settimo posto finale.\nNella stagione successiva ottenne altri buoni piazzamenti al limite del podio (miglior piazzamento assoluto il 4\u00ba posto al G.P di Francia) e il giro pi\u00f9 veloce al G.P. di Spagna, tanto da classificarsi al decimo posto nella coppa costruttori.\nNel 1976, dopo aver disputato i gran premi del Sudafrica e degli Stati Uniti Ovest, fu tuttavia costretta al ritiro per mancanza di apporto economico da sponsor di rilievo.\nPilota della monoposto della scuderia, la VPJ4 motorizzata Ford Cosworth 3 litri, fu sempre lo statunitense Mario Andretti in tutte le gare disputate."}
{"id": "647893", "revid": "15431", "url": "https://it.wikipedia.org/wiki?curid=647893", "title": "Universit\u00e4t Z\u00fcrich", "text": ""}
{"id": "647895", "revid": "15431", "url": "https://it.wikipedia.org/wiki?curid=647895", "title": "UNIZH", "text": ""}
{"id": "647897", "revid": "5153526", "url": "https://it.wikipedia.org/wiki?curid=647897", "title": "Show", "text": ""}
{"id": "647900", "revid": "810736", "url": "https://it.wikipedia.org/wiki?curid=647900", "title": "Gse", "text": ""}
{"id": "647901", "revid": "320578", "url": "https://it.wikipedia.org/wiki?curid=647901", "title": "ETH Z\u00fcrich", "text": ""}
{"id": "647903", "revid": "228587", "url": "https://it.wikipedia.org/wiki?curid=647903", "title": "Gtr", "text": ""}
{"id": "647906", "revid": "599013", "url": "https://it.wikipedia.org/wiki?curid=647906", "title": "Gup", "text": ""}
{"id": "647921", "revid": "122871371", "url": "https://it.wikipedia.org/wiki?curid=647921", "title": "Penske", "text": "La Penske Racing, Inc. \u00e8 una scuderia automobilistica statunitense, con sede a Mooresville in Carolina del Nord, che ha debuttato nella massima formula nel 1974 nel corso del Gran Premio del Canada, con la vettura PC1 guidata da Mark Donohue, ottenendo il dodicesimo posto. Come scuderia privata, sempre con Donohue alla guida, aveva esordito nel 1971, correndo con una McLaren solo il Gran Premio del Canada e ottenendo un ottimo terzo posto.\nStoria.\nFormula 1.\nIl suo fondatore Roger Penske aveva una grande esperienza nei campionati nordamericani. Nel 1975 ottenne i primi punti nel Gran Premio di Svezia (5\u00ba posto) sempre con Donohue. Il pilota statunitense perir\u00e0 durante le prove del Gran Premio d'Austria, a seguito di un incidente dovuto allo scoppio di uno pneumatico. La stagione verr\u00e0 conclusa da John Watson.\nL'anno seguente la scuderia otterr\u00e0 la sua unica vittoria proprio nel Gran Premio d'Austria, sempre con al volante Watson, con il modello PC4. Al termine della stagione per\u00f2 la scuderia perder\u00e0 il suo sponsor principale, la First National City Bank, concentratosi sulla Tyrrell e sar\u00e0 costretto al ritiro. Infatti nel 1977 correranno delle Penske gestite da un'altra scuderia, la tedesca ATS. Jean-Pierre Jarier riuscir\u00e0 comunque nella prima gara ad ottenere un punto. Nel 1979 la Penske collaborer\u00e0 con H\u00e9ctor Rebaque per la creazione della monoposto omonima.\nCampionati nordamericani.\nAbbandonata la Formula 1 la scuderia si \u00e8 nuovamente concentrata sulle gare nordamericane con ottimi risultati. Da decenni il team Penske \u00e8 una colonna portante della serie CART prima e, in seguito, della IndyCar, avendo vinto 218 gare, 16 campionati nazionali, siglato 280 pole position e ottenuto 18 vittorie alla 500 Miglia di Indianapolis, tra cui i tre successi consecutivi del 2001, 2002 e 2003, nonch\u00e9 4 vittorie con Rick Mears e 3 con H\u00e9lio Castroneves. \nIl team si presenta dal 2006 alla 2008 al via dell'American Le Mans Series come team ufficiale Porsche schierando due Porsche RS Spyder. La vettura debutta nelle ultime gare del 2005 dimostrandosi subito veloce e competitiva ma non ancora affidabile. Dal 2006 il team conquista tre titoli team (2006, 2007, 2008) di classe LMP2, d\u00e0 alla Porsche 3 titoli costruttori (2006, 2007, 2008) e conquista due titoli piloti (2007, 2008), mancando la tripletta per alcuni inconvenienti meccanici. La vettura si dimostra competitiva anche per la classifica assoluta tanto da battere in alcune gare le Audi R8 e R10 della categoria superiore, sfruttando la maggior maneggevolezza della piccola Porsche RS Spyder. Questa competitivit\u00e0 frutter\u00e0 una vittoria assoluta alla 12 Ore di Sebring e due alla Petit Le Mans, oltre che altre vittorie nelle altre gare del campionato ALMS."}
{"id": "647922", "revid": "466539", "url": "https://it.wikipedia.org/wiki?curid=647922", "title": "Benedetto Briosco", "text": "Biografia.\nUna delle sue prime opere documentate \u00e8 l'impressionante sepolcro di \"Ambrogio Grifi\", nell'omonima cappella in San Pietro in Gessate a Milano, e del Duomo di Milano da un crudo realismo (1489). La statua faceva parte di un vastissimo cenotafio, oggi smembrato, che dalle descrizioni antiche sappiamo essere simile alle opere analoghe di Giovanni Antonio Amadeo. Sempre ai suoi esordi, caratterizzati dalla collaborazione con Francesco Cazzaniga, appartengono i lavori al \"Monumento Brivio\" a Sant'Eustorgio (1489) ed il \"monumento Della Torre\" nella Chiesa di Santa Maria delle Grazie (1483-1484).\nAttivo, dal 1492 circa, nel cantiere della Certosa di Pavia, Briosco partecip\u00f2 alla decorazione della facciata (in collaborazione con Giovanni Antonio Amadeo) e del sepolcro di Gian Galeazzo Visconti (su direzione di Giovanni Cristoforo Romano), scolpendo le statue della Vergine col Bambino, dei \"Santi Lorenzo e Pietro\", della \"Maddalena\", di \"San Paolo\", e di \"Cristo in gloria\". Successe quindi a Giovanni Antonio Amadeo nei lavori della facciata (dopo che i due, con un contratto precedente, si erano equamente divisi i lavori), realizzando il portale della Chiesa, di un misurato classicismo, affiancato da quattro colonne binate (1501/1507). Sono opera del Briosco, che qui denota anche un certo influsso delle tipologie di Leonardo da Vinci (si vedano i volti e la resa naturalistica delle rocce), anche i rilievi maggiori degli stipiti, con storie della Certosa.\nAl secondo periodo di attivit\u00e0 certosina risalgono anche l\"'arca dei SS. Pietro e Marcellino\" nel Duomo di Cremona (1508-1513) e la tomba di Ludovico II nella chiesa di S. Giovanni a Saluzzo (1508-1512). Gi\u00e0 dagli anni della Certosa, Briosco aveva cominciato a scolpire statue per il cantiere del Duomo di Milano, come la bellissima e classicheggiante \"Sant'Agnese\" (1492 circa), oggi nel museo della cattedrale. Risale a quegli anni (1495 circa) anche il \"Monumento Longhignana\" originariamente in San Pietro in Gessate ed oggi nella cappella del palazzo Borromeo all'Isola Bella."}
{"id": "647923", "revid": "16819", "url": "https://it.wikipedia.org/wiki?curid=647923", "title": "Mallarm\u00e9", "text": ""}
{"id": "647927", "revid": "2194416", "url": "https://it.wikipedia.org/wiki?curid=647927", "title": "Alto commissario (diplomazia)", "text": "Lalto commissario del Commonwealth, nei sedici Paesi del reame del Commonwealth, \u00e8 un agente diplomatico a capo di una missione presso il governo di uno di detti Paesi; sostituisce la figura dell'ambasciatore e spesso ne ha lo stesso rango.\nAvendo infatti detti Paesi quale capo di Stato il sovrano del Regno Unito (al 2020 la regina Elisabetta II), le relazioni diplomatiche tra di essi e lo stesso Regno Unito avvengono a livello governativo; essendo tuttavia la nomina degli ambasciatori di competenza del capo di Stato in quanto suo rappresentante, i singoli Paesi nominano un alto commissario designato tramite una lettera di credenziali firmata dal primo ministro e destinata al sovrano del Regno Unito o all'analoga carica del Paese ospitante.\nStoria.\nPer motivi storici gli \"Alti commissari\" sono anche nominati nel caso di repubbliche afferenti al Commonwealth e nei casi di monarchie indigene. In questi casi lettere credenziali sono di norma rilasciate da un Capo di Stato e presentate all'altro. Tuttavia, alcuni governi del Commonwealth possono optare per l'uso tradizionale, metodo pi\u00f9 informale di rilascio di lettere di presentazione da parte del capo del governo.\nInvece di Ambasciate, i paesi del Commonwealth hanno \"Alte commissioni\" in ciascuna delle capitali, sebbene sia possibile per un Paese nominare un Alto commissario senza avere una missione permanente nell'altro Paese: ad es. l'Alto commissario britannico a Suva (Figi), \u00e8 anche accreditato come Alto commissario a Kiribati, Tuvalu e Tonga. Lo Zimbabwe, in quanto Paese del Commonwealth, aveva tradizionalmente un Alto commissario negli altri Paesi del Commonwealth ma quando esso abbandon\u00f2 il Commonwealth, mut\u00f2 la sua vecchia Alta commissione a Londra in \"Ambasciata dello Zimbabwe\" (le vecchie lettere possono essere ancora vista sull'edificio di Agar Street, nello Strand di Londra).\nFuori della capitale la pratica \u00e8 meno regolamentata. Commissari Subordinato o \"vice Alti commissari\" possono essere nominati invece dei consoli, e la missione del Commissario pu\u00f2 essere conosciuta come Consolato, Commissione o vice-Alta Commissione. A Hong Kong la maggioranza dei paesi del Commonwealth erano rappresentati da Alti Commissari o Commissari prima che la colonia tornasse sotto l'autorit\u00e0 della Repubblica Popolare della Cina nel 1997; ora essi sono stati sostituiti da Consoli o Consoli Generali come altrove al di fuori del Commonwealth.\nMalgrado le differenze terminologiche, dal 1948 gli \"Alti commissari del Commonwealth\" hanno goduto dello stesso rango diplomatico e della precedenza di cui usufruiscono gli ambasciatori dei Capi di Stato stranieri, e in alcuni paesi sono accordati privilegi non goduti da ambasciatori stranieri. Per esempio, il sovrano britannico riceve gli Alti commissari prima degli ambasciatori, e invia una carrozza trainata da 4 cavalli per portare i nuovi Alti commissari a palazzo, laddove i nuovi ambasciatori ne hanno a disposizione una con soli 2 cavalli. Gli Alti commissari svolgono anche un'importante funzione nelle cerimonie di Stato, quale il servizio annuale del \"Remembrance Sunday\" presso il Cenotafio di Whitehall (in cui si commemorano i caduti di guerra dei paesi del Commonwealth) o i funerali reali."}
{"id": "647938", "revid": "1993636", "url": "https://it.wikipedia.org/wiki?curid=647938", "title": "Massacri hamidiani", "text": "I massacri hamidiani sono una serie di eccidi subiti dal popolo armeno durante il lungo regno del sultano dell'Impero Ottomano Abdul Hamid II (1876-1909). Si verificarono dal 1894 al 1897, e precedono di alcuni anni quelli noti con il nome di \"Genocidio Armeno\".\nIn quel tempo alcune zone dell'Impero Ottomano, abitate da popolazione di origine armena, soprattutto nell'Anatolia, si erano sollevate contro l'Impero ormai in declino. La repressione ottomana per schiacciare la dissidenza fu brutale. Nonostante simili eccidi fossero gi\u00e0 avvenuti nel corso della storia contro il popolo armeno sotto l'Impero Ottomano, questa volta, grazie all'invenzione del telegrafo nel 1890, la notizia dei massacri si diffuse velocemente in tutto il mondo, causando la condanna dell'accaduto da parte di gran parte delle nazioni civilizzate.\nLe cause dei massacri.\nL'origine dei tumulti armeni ebbe origine in gran parte dall'indebolimento dell'Impero Ottomano a seguito della sua sconfitta da parte dell'Impero russo nella guerra russo-turca del 1877-1878. Alla fine del conflitto venne siglato il Trattato di Santo Stefano con il quale l'Impero ottomano rinunci\u00f2 a una larga porzione del suo territorio in favore dei Russi. Il governo russo, da parte sua, cerc\u00f2 di fomentare le sommosse instillando speranza nei sudditi cristiani-ortodossi dell'Impero Ottomano proclamandosi loro difensore e paladino. Il Trattato di Berlino del 1878 ridusse nondimeno di molto le conquiste russe oltre il Mar Nero, stabilendo che l'Impero Ottomano dovesse garantire maggiori diritti a suoi sudditi armeni cristiani, voce del trattato che in realt\u00e0 non venne mai rispettata.\nI successi militari russi, insieme alla speranza di vedere un giorno l'intero territorio armeno governato dal nuovo \"protettore\" russo, ispirarono negli Armeni cristiani nuovo entusiasmo che sfoci\u00f2 in altre sommosse. Un ulteriore motivo di ribellione fu la costante discriminazione in campo giuridico nelle dispute tra cristiani e musulmani a favore di questi ultimi (cfr. Dhimmi).\nA quel tempo (1890), nell'Impero ottomano, si contavano circa 2 milioni di Armeni, in maggioranza appartenenti alla Chiesa apostolica armena.\nFu cos\u00ec che intorno al 1890 gli Armeni iniziarono nuove manifestazioni per reclamare il rispetto delle garanzie promesse loro a Berlino. Tumulti si ebbero nel 1892 a Marsovan e nel 1893 a Tokat. Gli Armeni chiedevano delle riforme nell'Impero Ottomano e la fine della loro discriminazione, oltre al diritto di voto e all'istituzione di un governo costituzionale.\nUna vicina rivolta scoppi\u00f2 nelle montagne di Sassoun nella provincia di Bitlis. I contadini armeni si rifiutarono di pagare la tassa incrementale curda, una doppia tassazione imposta loro dai capi curdi. Nel 1892 il governatore del distretto di Mus della provincia di Bitlis incoraggi\u00f2 gli Armeni, dichiarando che essi non potevano servire due padroni allo stesso tempo.\nLa reazione del sultano Hamid.\nIn risposta della resistenza armena nel Sassoun, il governo turco di Mus rispose incitando i musulmani locali alla violenza contro gli armeni. Lo storico del mondo musulmano Lord Kinross afferma che era pratica molto frequente chiamare a raccolta i musulmani nelle moschee locali e dichiarare loro che gli Armeni avevano lo scopo di \"colpire l'Islam\".\nL'oppressione esercitata dai curdi e l'aumento delle imposte deciso dal governo turco, esasperarono gli armeni fino alla rivolta, alla quale l'esercito ottomano inviato dal sultano Abdul Hamid II, affiancato da milizie irregolari curde, rispose assassinando migliaia di armeni e bruciandone i villaggi (1894).\nLa violenza si diffuse velocemente e colp\u00ec gran parte delle citt\u00e0 abitate da Armeni nell'Impero Ottomano. Le atrocit\u00e0 peggiori riguardarono la cattedrale di Urfa, nella quale avevano trovato rifugio tremila armeni, che vennero bruciati vivi. Lo storico Osman Nuri, nel secondo volume della sua biografia di Abdul Hamid, accusa il contingente militare del Sultano di avere \"bruciato e ucciso migliaia di persone\".\nLa presa della Banca Ottomana nel 1896.\nDue anni dopo, il 26 agosto 1896, un gruppo di rivoluzionari armeni assal\u00ec la sede centrale della Banca Ottomana ad Istanbul.\nLe guardie vennero uccise e pi\u00f9 di 140 impiegati vennero presi in ostaggio con lo scopo di guadagnare l'attenzione del mondo internazionale per le rivendicazioni del popolo armeno.\nI massacri.\nLa reazione a questo colpo di mano clamoroso fu il massacro di decine di migliaia di armeni a Istanbul e nel resto del territorio ottomano.\nIl segretario privato di Abdul Hamid scrisse nelle sue memorie che Abdul Hamid \"aveva deciso di perseguire una politica di fermezza e terrore contro gli Armeni ed ordin\u00f2 di non intraprendere nessun negoziato o trattativa con essi.\"\nGli eccidi continuarono dal 1895 fino al 1897. In quest'ultimo anno, il sultano Sultan Hamid dichiar\u00f2 chiusa e risolta la questione armena. Tutti i rivoluzionari armeni vennero uccisi o dovettero fuggire in Russia. Il governo Ottomano chiuse tutte le associazioni e le societ\u00e0 armene e attu\u00f2 un giro di vite sui movimenti politici. In questo periodo ebbe inizio anche la confisca dei beni degli armeni, che sarebbe proseguita nel secolo successivo.\nLa stima delle vittime.\nMolti stimano il numero delle vittime armene dei massacri tra le 80.000 e le 300.000 persone.\nQuesti eventi sono ricordati dagli Armeni come i \"Grandi Massacri\". Gli Armeni capirono che le misure ottomane avevano provato la capacit\u00e0 del governo turco di intraprendere e realizzare una politica sistematica di genocidio e razzia di una minoranza etnica. La costituzione di gruppi rivoluzionari, iniziata alla fine della guerra Russo-Turca ed intensificata con la prima introduzione dell'articolo 166 del codice penale Ottomano, aument\u00f2 progressivamente dopo l'eccidio della cattedrale di Erzerum.\nL'articolo 166 proibiva la detenzione di armi, ma veniva usato per impedire agli Armeni di organizzarsi in bande armate. In questo modo i locali signori tribali curdi potevano attaccare una popolazione disarmata.\nQuesti omicidi di massa furono soltanto un primo passo verso il genocidio Armeno del 1915-1917.\nReazioni internazionali.\nLa notizia dei massacri fu ampiamente riportata in Europa e negli Stati Uniti, provocando forti reazioni da parte dei governi stranieri e delle organizzazioni umanitarie.\nIl Sultano fu quindi costretto ad accettare l'intervento di una commissione turco-europea (con rappresentanti di Francia, Impero russo, e Impero britannico), il cui lavoro fu per\u00f2 ostacolato da tattiche diplomatiche, rivelandosi quindi inutile ad accertare la verit\u00e0 sulle stragi.\nEmblematico rimane in questo senso il lavoro di Attilio Monaco, console italiano ad Erzurum, che riport\u00f2 invece correttamente testimonianze tanto di armeni, quanto di soldati turchi e di curdi."}
{"id": "647941", "revid": "5154002", "url": "https://it.wikipedia.org/wiki?curid=647941", "title": "Compositrice", "text": ""}
{"id": "647944", "revid": "287204", "url": "https://it.wikipedia.org/wiki?curid=647944", "title": "T\u00e9", "text": ""}
{"id": "647948", "revid": "106376", "url": "https://it.wikipedia.org/wiki?curid=647948", "title": "Soresina", "text": "Soresina (\"Sures\u00ecna\" in dialetto soresinese) \u00e8 un comune italiano di abitanti della provincia di Cremona in Lombardia.\nStoria.\nSoresina sorse in epoca preistorica su una delle tante isolette del Lago Gerundo, un'estesa palude formatisi in seguito a numerose inondazioni. La dominazione romana determin\u00f2 la costruzione di nuove strade e la bonifica di parte del territorio; durante questo periodo non esisteva, probabilmente, un solo abitato, ma varie case isolate che sfruttavano la fertilit\u00e0 dei terreni. Solo successivamente, durante l'occupazione longobarda, venne creato un centro unico, con la funzione di organizzare la produzione agricola di tutto il territorio limitrofo.\nL'origine del nome della citt\u00e0 risale al periodo medioevale, anche se non \u00e8 conosciuto con esattezza il significato del toponimo: a questo proposito si intrecciano testimonianze storiche e leggendarie, che attribuiscono la fondazione del luogo al vescovo San Siro, alla via selciata che univa Crema a Cremona (Silicina), alla posizione sopraelevata del paese, o alla esclamazione dell'unica donna scampata ad una terribile pestilenza: quest'ultima versione, tradizionale e popolare, trova espressione grafica nello stemma comunale, in cui \u00e8 ritratta una figura femminile e un'iscrizione che recita: \"Sol Regina\".\nDa quest'ultima versione deriva anche lo stemma della Citt\u00e0 che vede raffigurata nel coronato scudo centrale una donna che con una mano regge un drappo in cui appare la scritta \"Sol Regina\" e con l'altra un castello di cui non si \u00e8 mai trovato traccia ma che si pu\u00f2 interpretare come simbolo di luogo o Citt\u00e0. Soresina viene citata per la prima volta in un documento dell'anno Mille, in cui \u00e8 menzionato l'acquisto di alcuni possedimenti a \"Surrecina\" da parte di Usberto, vescovo di Cremona.\nTra il 1133 e il 1136 l'Imperatore Lotario II, per porre fine alle discordie tra Crema e Cremona per il possesso del borgo, distrusse interamente Soresina: successivamente ricostruita la cittadina fu nuovamente rasa al suolo nel 1217 e fu oggetto di aspri conflitti nel corso del Duecento e del Trecento, in occasione della lotta tra guelfi e ghibellini, tra le fazioni comandate da Buoso da Dovara, da Ponzino Ponzone e da Cabrino Fondulo. Quest'ultimo nel 1403 divenne signore di Cremona e di Soresina, sino a quando fu sconfitto e cacciato dai Visconti. Da quel momento, il paese si trov\u00f2 nell'orbita dell'influenza milanese, prima con i Visconti e poi con gli Sforza.\nNel Cinquecento venne concessa in feudo ad alcune famiglie nobili del luogo, tra cui gli Stanga, Agostino Centurione, gli Affaitati e i Barb\u00f2, signori di Soresina fino al 1714. Sotto il marchesato dei Barb\u00f2 Soresina ebbe grande sviluppo nell'agricoltura, nell'industria e nei commerci. Il suo mercato del luned\u00ec, concessole nel 1492 da Ludovico Maria Sforza, s'ingrand\u00ec sempre pi\u00f9, attirando uomini d'affari da ogni parte. Solo il periodo della dominazione spagnola rappresenta per Soresina, come del resto per la Lombardia, una vera calamit\u00e0: fu bersagliata da molte guerre che ne devastarono il territorio e la notizia della pace tra la Spagna e la Francia avvenuta nel 1659 venne accolta con grande gioia. Al governo spagnolo successe quello francese al quale nel 1707 subentr\u00f2 quello austriaco che govern\u00f2 quasi ininterrottamente fino al 1796.\nQuando l'esercito francese, con a capo Napoleone Bonaparte, occup\u00f2 l'Italia settentrionale, i soresinesi li accolsero come liberatori e Soresina, che fece parte prima della Repubblica Cisalpina e poi del Regno d'Italia, diede un notevole contributo alla causa del Risorgimento, e non pochi di loro parteciparono alle guerre d'Indipendenza e alla Spedizione dei Mille. Dopo la proclamazione del Regno d'Italia e la raggiunta unit\u00e0 nazionale, per Soresina inizi\u00f2 una nuova era di lavoro e prosperit\u00e0. Nel 1863 fu costruita la linea ferroviaria Treviglio - Cremona grazie all'apporto determinante del Soresinese Dottor Francesco Genala (parlamentare del Regno d'Italia che ne istitu\u00ec politicamente la viabilit\u00e0), integrata nel 1914 dalla linea locale per Soncino, successivamente prolungata verso Cremona (1926) e Rovato (1932).\nNei due conflitti mondiali (1915-1918 e 1940-1945) Soresina diede prova della sua generosit\u00e0 con le opere di assistenza e beneficenza ai militari dislocati sui vari fronti. Il secondo dopoguerra fu particolarmente duro per la citt\u00e0, colpita nelle sue principali attivit\u00e0 industriali e commerciali e impossibilitata a dare lavoro alla sua esuberante massa di lavoratori.\nNel 1962, a ricostruzione terminata, Soresina fu insignita del titolo di citt\u00e0 dal Presidente della Repubblica Antonio Segni \"per l'operosit\u00e0 della sua gente, le virt\u00f9 di tanti suoi figli, il fervore delle sue iniziative civiche, benefiche ed economiche\".\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nLingue e dialetti.\nOltre alla lingua italiana, a Soresina \u00e8 utilizzato il locale dialetto soresinese, una variante della lingua lombarda.\nCome tutti i dialetti lombardi, anche il soresinese \u00e8 sostanzialmente una lingua romanza derivata dal latino. L'uso del soresinese \u00e8 ancora molto corrente nella popolazione e la regressione \u00e8 presente in maniera molto meno marcata di altri dialetti lombardi.\nGeografia antropica.\nFrazioni.\nAriadello.\nNei dintorni, la localit\u00e0 di Ariadello si trova a circa due chilometri a nord di Soresina. Vi sorge il santuario della Beata Vergine di Ariadello, la cui costruzione fu iniziata nel 1663, a testimonianza della miracolosa restituzione dell'udito e della parola alla figlia sordomuta del marchese Barb\u00f2, mentre stava offrendo un mazzolino di fiori alla immagine della Madonna dipinta sul muro diroccato di un'antica costruzione.\nOgni anno, alla seconda domenica di maggio, vi si svolge la tradizionale sagra, da sempre occasione per il ritrovo di molti soresinesi che, fra ordinati pic-nic e bancarelle, trascorrono in allegria la giornata di festa. Tale avvenimento prosegue anche il giorno successivo col tradizionale \"fer\u00e9n\".\nDossi Pisani.\nQuesta piccola frazione, posta nella zona ovest della citt\u00e0 in direzione Trigolo, \u00e8 composta da alcune cascine dove al centro si trova una piccola chiesetta intitolata al patrono San Carlo (ricorrenza 5 novembre).\nMoscona.\nQuesta frazione \u00e8 situata nella zona a nord ovest, fino a poco tempo fa era suddivisa in due zone: una appartenente al comune di Soresina e l'altra appartenente al comune di Trigolo.\nOlzano.\nOlzano fu un comune separato fino al capodanno del 1868.\nEconomia.\nLa citt\u00e0 \u00e8 conosciuta grazie ai prodotti della locale Latteria Soresina, .\nInfrastrutture e trasporti.\nLa stazione di Soresina, collocata lungo la ferrovia Treviglio-Cremona, fu inaugurata nel 1863 ed \u00e8 servita da treni regionali svolti da Trenord nell'ambito del contratto di servizio stipulato con la Regione Lombardia.\nUna seconda stazione era posta lungo la ferrovia Cremona-Iseo, in concessione alla Societ\u00e0 Nazionale Ferrovie e Tramvie, attivata per tratte a partire dal 1911 e soppressa nel 1956.\nSport.\nCalcio.\nLa principale squadra di calcio della citt\u00e0 \u00e8 l\"'U.S. Soresinese Calcio A.S.D.\" che milita nel campionato di Promozione Lombardia.\nBasket.\nL' U.S.D. Gilbertina milita nel campionato di Serie C."}
{"id": "647951", "revid": "93288706", "url": "https://it.wikipedia.org/wiki?curid=647951", "title": "Teatri di Reggio Calabria", "text": "Il seguente \u00e8 un elenco dei teatri della citt\u00e0 di Reggio Calabria:\nAltri teatri:"}
{"id": "647953", "revid": "599013", "url": "https://it.wikipedia.org/wiki?curid=647953", "title": "Mario Doyon", "text": "Carriera.\nDifensore di stecca destra, ha indossato sempre la casacca numero 23.\nDopo la trafila delle giovanili prima in \"QAAA\" coi Ste-Foy Gouverneurs fino all'et\u00e0 di 17 anni, poi nella prestigiosa QMJHL coi Drummondville Voltigeurs per altre tre stagioni, Doyon pass\u00f2, nel 1988-89, ai Chicago Blackhawks, da cui era stato selezionato gi\u00e0 nel 1986 (119\u00aa scelta assoluta).\nNella sua stagione da \"rookie\" mette assieme 7 presenze in NHL, mentre per il resto della stagione gioca ai Saginaw Hawks in IHL. Dopo una sola stagione cambi\u00f2 casacca, tornando nella sua Qu\u00e9bec, con i Qu\u00e9bec Nordiques. Anche qui le presenze sono poche (9), e la stagione viene divisa tra IHL (Indianapolis Ice) e AHL (Halifax Citadels).\nLa stagione 1990-91 \u00e8 stata l'ultima in NHL, ancora con i Nordiques: 12 presenze. Per il resto della stagione \u00e8 stato protagonista ancora ad Halifax.\nSeguiranno poi altre tre stagioni pressoch\u00e9 interamente in AHL, da protagonista.\nNella stagione 1994-95 ha inizio la sua avventura europea, dall'Italia: si accasa all'HC Bolzano con cui disputa il vittorioso Torneo 6 nazioni e il campionato, il cui esito \u00e8 stato altrettanto felice.\nDoyon torn\u00f2 poi per una stagione in America, in IHL coi San Francisco Spiders, ma nel 1996-97 \u00e8 andato in Svizzera, dove con l'SCL Tigers gioca due stagioni in Nationalliga B, guadagnando la promozione nel 1997-98, e la seguente stagione in Nationalliga A.\nSi trasfer\u00ec poi in Germania, dove ha giocato per quattro stagioni nella Deutsche Eishockey-Liga (DEL), prima coi K\u00f6lner Haie, poi coi Krefeld Pinguine (con cui vince il campionato 2002-03).\nDopo sette stagioni consecutive nel Vecchio Continente, Doyon \u00e8 ritornato in Nord America: nel 2003-04 torna agli Indianapolis Ice (che nel frattempo erano passati alla CHL) come giocatore-assistente allenatore.\nGioca le sue ultime partite coi Corpus Christi Rayz, sempre in CHL, nella stagione successiva. Abbandona per\u00f2 dopo due incontri per dedicarsi definitivamente all'allenamento nella lega giovanile CSDHL."}
{"id": "647954", "revid": "729019", "url": "https://it.wikipedia.org/wiki?curid=647954", "title": "Strada statale 50 del Grappa e del Passo Rolle", "text": "La strada statale 50 del Grappa e del Passo Rolle (SS 50), strada regionale 50 del Grappa e del Passo Rolle (SR 50) da Fonzaso al confine con il Trentino-Alto Adige, \u00e8 un'importante strada statale e regionale italiana. Si snoda in Veneto (provincia di Belluno) e nella provincia autonoma di Trento.\n\u00c8 una delle strade di montagna pi\u00f9 conosciute e apprezzate delle Alpi, soprattutto per i suggestivi scenari e paesaggi naturali in cui si snoda il suo tracciato. Inoltre, \u00e8 stata spesso inserita nei percorsi di gare ciclistiche di importanza internazionale, tra le quali varie edizioni del Giro d'Italia.\nPercorso.\nHa inizio a Ponte nelle Alpi, centro nella valle del Piave, dove si stacca dalla strada statale 51 di Alemagna proveniente da Conegliano e diretta in Cadore. Perviene quindi nel capoluogo, Belluno (km 8), e una volta completatone l'attraversamento continua a discendere il fondovalle toccando i centri di Sedico e Santa Giustina. A Sedico si stacca la ex Strada statale 203 Agordina. Al bivio di Busche (km 31,7) si stacca sulla sinistra la strada provinciale 1 della Sinistra Piave che \u00e8 una strada provinciale che prosegue lungo il corso del fiume in direzione Treviso. La SS 50 invece si allontana dal Piave, salendo leggermente sino a Feltre (km 39). Presso la localit\u00e0 Arten (km 46,3), sullo spartiacque tra il bacino del Piave e quello del Brenta, ha origine la diramazione SS 50 bis che si collega, con percorso a scorrimento veloce, alla strada statale 47 della Valsugana. Inoltre, la strada statale 50 perde il diritto di precedenza, che viene acquisito dalla SS 50 bis.\nLa SS 50 invece imbocca la valle percorsa dal torrente Cismon, lambisce Fonzaso e abbandona il territorio veneto per entrare in Trentino in localit\u00e0 Pontet (km 60), infilandosi nella stretta Val Schen\u00e8r e costeggiando l'omonimo lago. Questo tratto, molto panoramico, \u00e8 caratterizzato da varie gallerie, alcune molto brevi e altre pi\u00f9 lunghe. Al ponte di San Silvestro scavalca il Cismon ed entra nella valle del Primiero, dominata dalle Pale di San Martino, uno tra i pi\u00f9 celebri gruppi montuosi dolomitici.\nSi attraversano Im\u00e8r, Mezzano e Primiero San Martino di Castrozza (717 m, km 72,8).\nAppena oltre il paese, lasciato sulla destra il bivio per il Passo Cereda, si inizia a risalire l'alta valle mantenendosi per lo pi\u00f9 sul fondo. Si toccano Siror (765 m), Valmesta (1119 m) e poi la celebre localit\u00e0 turistica di San Martino di Castrozza (m 1444, km 85,6) dominata dalle vette che da essa prendono il nome. Da San Martino inizia la salita verso il Passo Rolle (m 1984, km 94,9) che si raggiunge con una serie di tornanti.\nDal valico, che costituisce lo spartiacque tra i bacini dell'Avisio (affluente dell'Adige) e del Cismon, affluente del Brenta, si inizia la lunga discesa attraverso la val Travignolo percorsa dall'omonimo torrente. In localit\u00e0 Paneveggio (m 1555, km 101,4), sede di un centro visitatori del Parco naturale Paneveggio-Pale di San Martino, ha inizio la strada provinciale che sale al vicino Passo Valles e scende poi a Falcade; la SS 50 invece prosegue nella sua discesa, costeggiando il lago di Paneveggio (o di Forte Buso) e attraversando Bellamonte (1372 m, km 110). Gli ultimi chilometri hanno una contropendenza maggiore e sono caratterizzati da alcuni tornanti; al termine, si giunge a Predazzo (1018 m, km 116), centro pi\u00f9 popoloso della Val di Fiemme, ove la SS 50 si innesta nella strada statale 48 delle Dolomiti.\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione del tratto confine con il Veneto - Predazzo \u00e8 passata dall'ANAS alla Provincia Autonoma di Trento. La classificazione amministrativa di questo tratto \u00e8 tuttavia rimasta invariata, in quanto il decreto trasferisce solo le competenze sulla gestione e non la propriet\u00e0. In seguito invece al decreto legislativo n. 112 del 1998, dal 2001, la gestione del tratto Fonzaso - confine con il Trentino-Alto Adige \u00e8 passata dall'ANAS alla Regione Veneto, che ha ulteriormente devoluto le competenze alla Provincia di Belluno, dove di fatto la strada \u00e8 gestita da una societ\u00e0 concessionaria, la Veneto Strade. Il tratto Ponte nelle Alpi - Fonzaso \u00e8 rimasto invece all'ANAS."}
{"id": "647957", "revid": "78804606", "url": "https://it.wikipedia.org/wiki?curid=647957", "title": "SS 50", "text": ""}
{"id": "647962", "revid": "1745361", "url": "https://it.wikipedia.org/wiki?curid=647962", "title": "Deserto del Thar", "text": "Il Thar (noto anche come \"Tharr\" o \"Grande Deserto Indiano\") \u00e8 una regione desertica e semi-desertica del subcontinente indiano, situata nello stato del Rajasthan (India) a est del corso inferiore dell'Indo. Costituisce un'ecoregione terrestre definita dal WWF (codice ecoregione: IM1304).\nNel Pakistan sud-orientale il Thar sfuma gradualmente nel Cholistan. Il Cholistan si estende attraverso la parte sud-orientale del Punjab e quella orientale del Sindh. Met\u00e0 del suo territorio \u00e8 costituita da distese di sabbia, con caratteristiche dune.\nAssieme, le due aree desertiche ricoprono una superficie di circa 273.000\u00a0km\u00b2.\nGeografia.\nPosizione ed estensione.\nOltre i due terzi del deserto ricadono entro i confini del Rajasthan, il resto \u00e8 situato nel settore meridionale degli stati dell'Haryana e del Punjab e in quello settentrionale del Gujarat. Il deserto \u00e8 delimitato a nord-ovest dal fiume Sutlej, a est dalla catena degli Aravalli, a sud da una vasta palude salmastra nota come Rann di Kutch e a ovest dall'Indo.\nLa superficie del Thar varia a seconda di quanta fascia di transizione costituita da savana spinosa viene considerata entro i suoi confini. Secondo il WWF, il Thar copre una superficie di 238.700\u00a0km\u00b2. L'ecoregione delle foreste spinose nord-occidentali che lo circonda, invece, si estende per oltre 488.300\u00a0km\u00b2.\nFormazione.\nLa genesi del deserto del Thar \u00e8 tuttora oggetto di dibattito tra gli scienziati. Alcuni sostengono che la sua origine risalga ad un'epoca compresa tra i 4000 e i 10.000 anni fa. Secondo altri, invece, l'inaridirsi di questa zona avrebbe avuto inizio solo molto pi\u00f9 tardi, tra il 2000 e il 1500 a.C. In ogni caso, il deserto ha avuto origine in seguito al prosciugamento del corso del fiume Ghaggar, a est dell'Indo. Attualmente tale fiume trasporta acqua solamente durante la stagione dei monsoni e si disperde nelle sabbie del settore nord-orientale del Thar. Grazie alle moderne tecniche di telerilevamento, si \u00e8 scoperto che nel tardo Quaternario sia il cambiamento climatico che uno spostamento delle placche tettoniche hanno avuto un impatto notevole sui fiumi che attraversavano la regione e sul loro prosciugamento. Inoltre, sono stati individuati numerosi \u00abpaleocanali\u00bb di fiumi ormai asciutti.\nNel Cholistan si trova il letto prosciugato del fiume Hakra, proseguimento del Ghaggar in territorio pakistano.\nLa maggior parte degli studiosi concorda sul fatto che il paleocanale dell'antico fiume Sarasvati corrisponda al letto dell'attuale Ghaggar. Secondo gli studi, in passato il Sutlej e lo Yamuna riversavano le loro acque direttamente nel letto del Ghaggar. Gli studi indicano che il Sutlej costituiva la principale fonte d'acqua del Ghaggar. In seguito ad un'attivit\u00e0 tettonica recente, il corso del Sutlej si \u00e8 diretto ad ovest e quello dello Yamuna verso est, e il Ghaggar \u00e8 andato incontro al prosciugamento.\nIl telerilevamento si \u00e8 rivelato estremamente utile per scoprire paleocanali nelle zone desertiche. Per analizzare le immagini satellitari vengono utilizzate varie tecniche digitali. Secondo molti ricercatori, l'attuale posizione apparentemente disorganizzata dei torrenti del Rajasthan sarebbe dovuta al cambiamento climatico avvenuto durante il Quaternario, soprattutto nel corso dell'Olocene.\nStruttura.\nIl Thar \u00e8 prevalentemente un deserto sabbioso, con numerose dune ricoperte da una stentata vegetazione che possono essere alte fino a 150 cm. Le dune sono di tre tipi: trasversali, longitudinali e barcane. Quelle longitudinali, le pi\u00f9 numerose, sono disposte da nord-est a sud-ovest, secondo i venti che soffiano durante la stagione secca. Le dune trasversali, perpendicolari alla direzione del vento, si trovano principalmente nel nord-est del Thar. Le barcane (dune a forma di mezzaluna con le estremit\u00e0 sporgenti) si trovano nella parte centrale del Thar.\nCirca il 10% del deserto \u00e8 costituito da dune mobili, il resto da distese di dune fisse, da zone di transizione tra dune e rocce affioranti e da saline. La maggior parte della regione \u00e8 priva di vegetazione. Le aree che ne sono ricoperte sono generalmente dominate da erbe e arbusti. Nel nord-ovest, il deserto \u00e8 circondato da una cintura di foreste spinose.\nNel complesso, il Thar digrada verso la piana dell'Indo e la sua superficie \u00e8 interrotta principalmente solo dalle dune. Le dune pi\u00f9 alte si trovano nel sud, mentre al nord raggiungono solamente un'altezza di circa 16 m. La catena degli Aravalli, a sud-est, rappresenta una sorta di barriera che, con il suo clima umido, impedisce al deserto di espandersi ad est verso la valle del Gange.\nIl suolo della zona arida \u00e8 prevalentemente sabbioso, in parte sabbioso-argilloso. La sua consistenza e profondit\u00e0 variano a seconda della topografia. Lo strato di limo \u00e8 particolarmente spesso e contiene tracce di minerali argillosi, carbonato di calcio o gesso. Il pH del terreno varia tra circa 7 e 9,5. La fertilit\u00e0 del terreno aumenta spostandosi da ovest ad est. L'acqua \u00e8 molto rara e si incontra tra 30 e 120 m di profondit\u00e0.\nClima.\nIl clima \u00e8 caratterizzato da estreme variazioni di temperatura, con valori che vanno dal punto di congelamento in inverno ai 50\u00a0\u00b0C in estate. Talvolta, in inverno, le gelate notturne possono danneggiare la vegetazione. Le precipitazioni annue sono inferiori ai 150\u00a0mm nella parte occidentale, ma si aggirano sui 350\u00a0mm nella parte orientale, ai piedi della catena degli Aravalli. In generale, le precipitazioni sono estremamente irregolari sia per entit\u00e0 che per periodicit\u00e0. Quasi tutta la pioggia, tuttavia, cade durante forti temporali durante il passaggio del monsone di sud-ovest, tra luglio e settembre.\nAnalogamente variabile \u00e8 la velocit\u00e0 del vento: in inverno esso soffia a 3\u00a0km/h e in maggio e giugno, in media, a 32\u00a0km/h. In estate, il vento genera solitamente tempeste di sabbia che possono raggiungere i 130\u00a0km/h, che possono depositare sugli edifici uno strato di sabbia spesso fino a 7\u00a0cm. Le acque sotterranee sono difficili da raggiungere e contaminate dal sale, quindi nel deserto non vi sono oasi.\nFauna.\nA causa della variet\u00e0 del paesaggio, costituito da dune, colline e pianure di ghiaia, la vegetazione e la fauna del Thar sono piuttosto ricche, pur trattandosi di una zona arida. Qui vivono 23 specie di sauri e 25 specie di serpenti, molte delle quali endemiche.\nNel deserto si possono trovare alcune specie che in altre parti dell'India sono divenute ormai estremamente rare. Tra esse ricordiamo l'otarda indiana (\"Ardeotis nigriceps\"), l'antilope cervicapra (\"Antilope cervicapra\"), la gazzella indiana (\"Gazella bennettii\") e, nel Rann di Kutch, l'asino selvatico asiatico (\"Equus hemionus khur\").\n\u00c8 degno di nota come questi animali riescano a sopravvivere in queste difficili condizioni ambientali, con temperature elevate e mancanza di acqua e di forme di vegetazione pi\u00f9 grandi di sparute pianticelle. Essi hanno evoluto eccellenti strategie di sopravvivenza, hanno dimensioni pi\u00f9 piccole di quelle dei loro parenti che vivono in altri ambienti, e hanno abitudini prevalentemente notturne.\nLa popolazione dei Bishnoi, stabilitasi qui da molto tempo, \u00e8 particolarmente impegnata nella protezione degli animali nel Rajasthan. I membri di tale comunit\u00e0, infatti, credono di reincarnarsi, dopo la morte, in antilopi cervicapra.\nIl parco nazionale del Deserto a Jaisalmer, che si estende su una superficie di poco pi\u00f9 di 3000\u00a0km\u00b2, \u00e8 un buon esempio rappresentativo dell'ecosistema del Thar, e ospita la fauna caratteristica della regione. Qui, oltre alle specie a cui prima abbiamo accennato, si possono trovare facilmente anche volpi rosse, volpi del Bengala, lupi, leopardi e altre creature. I resti di bivalvi marini e i tronchi d'albero fossilizzati che si trovano nel parco testimoniano la storia geologica di questo deserto. La regione costituisce un paradiso per gli uccelli migratori e stanziali del deserto. Di conseguenza qui si possono osservare aquile, falchi, albanelle, poiane e avvoltoi. Tra essi, particolarmente comuni sono il biancone (\"Circaetus gallicus\"), l'aquila rapace (\"Aquila rapax\"), l'aquila anatraia maggiore (\"Aquila clanga\") e il falco laggar (\"Falco jugger\").\nIl santuario di Tal Chhapar, una piccola riserva situata a Churu, a 210\u00a0km da Jaipur, \u00e8 la dimora di una numerosa popolazione di antilopi cervicapra. Inoltre qui vivono volpi rosse (con una particolare sottospecie adattata alla vita nel deserto) e gatti selvatici, nonch\u00e9 uccelli tipici della regione come pernici e grandule.\nPopolazione.\nIl deserto indiano \u00e8 abitato principalmente da ind\u00f9 e da minoranze musulmane e sikh. Il Cholistan \u00e8 abitato principalmente da sindhi e kolhi. Lungo il Ghaggar (o \"Hakra\") sono stati rinvenuti molti resti appartenenti alla civilt\u00e0 della valle dell'Indo, che raggiunse il massimo splendore nel periodo compreso all'incirca tra il 2600 e il 1500 a.C.\nOriginariamente il Thar era abitato solamente da nomadi allevatori di bestiame, fornitori per generazioni dei migliori cammelli di tutta l'India; tra i loro clienti figuravano principalmente i maharaja di tutto il paese. Dal 1986 nel deserto viene condotta l'acqua proveniente dalla provincia del Punjab attraverso i circa 650\u00a0km di lunghezza del Canale Indira Gandhi (noto in precedenza come \"Canale del Rajasthan\"). Il canale ha permesso anche un miglioramento nello sfruttamento agricolo della regione. Il programma di irrigazione su larga scala ha fatto s\u00ec che in questa regione, che \u00e8 ormai nota in tutto il mondo per essere la zona desertica con la maggiore densit\u00e0 demografica, la popolazione sia aumentata di dieci volte. Tuttavia, in seguito alla costruzione del canale sono giunti problemi un tempo sconosciuti nella zona, come la malaria e le devastazioni alle colture provocate dai cinghiali. Il tenore di vita della popolazione, dedita prevalentemente all'agricoltura, \u00e8 ancora molto basso. Gioca un ruolo importante nell'economia della regione anche la lavorazione di pelli e della lana.\nLe principali citt\u00e0 del deserto, come Jodhpur, Jaisalmer, Bahawalpur e Ajmer, sono collegate tra loro da ferrovie. Jodhpur, la citt\u00e0 pi\u00f9 grande, \u00e8 situata ai margini del deserto, in una regione caratterizzata da steppa arbustiva; Bikaner e Jaisalmer, invece, sono situate proprio in mezzo al deserto.\nBench\u00e9 il deserto abbia un'origine naturale, le attivit\u00e0 umane hanno avuto un enorme impatto sulla desertificazione della regione. Gli alberi sono stati abbattuti per costruire abitazioni o utilizzati come combustibile. Il continuo pascolare delle greggi dei nomadi, inoltre, ha portato alla pressoch\u00e9 totale scomparsa del manto erboso e alla conseguente diminuzione della fertilit\u00e0 del terreno. Le precipitazioni di conseguenza riescono ancor meno a penetrare nel suolo e il livello della falda freatica \u00e8 diminuito ancora di pi\u00f9. Fortunatamente per l'ambiente, i Bishnoi si occupano della conservazione della natura anche sotto questo aspetto: per tradizione, infatti, essi non possono tagliare gli alberi o danneggiare le piante erbacee, come ad esempio raccogliere le piante di indaco con il quale si tingono di blu i vestiti, n\u00e9 custodire animali da pascolo come pecore e capre."}
{"id": "647963", "revid": "9", "url": "https://it.wikipedia.org/wiki?curid=647963", "title": "Massacri Hamidiani", "text": ""}
{"id": "647964", "revid": "1573940", "url": "https://it.wikipedia.org/wiki?curid=647964", "title": "Aepyornithiformes", "text": "Gli epiornitiformi (Aepyornithiformes) sono un ordine di uccelli, comprendente esclusivamente forme estinte, i cui resti sono stati rinvenuti nel Madagascar.\nConosciuti comunemente come uccelli elefante, gli epiornitiformi comprendono alcuni tra i pi\u00f9 grandi uccelli mai esistiti. La specie pi\u00f9 nota \u00e8 \"Aepyornis maximus\", estintasi nel 1600, ma accanto ad essa vi furono altre specie pi\u00f9 piccole del genere \"Aepyornis\" e anche un'altra specie appartenente a un genere a s\u00e9 stante, \"Mullerornis betsilei\". Vagamente simili a grandi struzzi dalle zampe eccezionalmente poderose, questi animali non hanno origini ben chiare, anche se alcune frammentarie forme fossili dell'Eocene dell'Egitto (\"Stromeria\" ed \"Eremopezus\") sono state a volte riferite a questo gruppo."}
{"id": "647970", "revid": "244641", "url": "https://it.wikipedia.org/wiki?curid=647970", "title": "Mandi (linguistica)", "text": "La parola mandi \u00e8 la formula di saluto in lingua friulana. \u00c8 utilizzata come formula di benvenuto/bentrovato, ma soprattutto come formula di commiato. Nel Friuli medioevale, per\u00f2, si usavano altre formule come, ad esempio, nel 1400 circa: \"che Deu vi conservi in sanitat\" (che Dio vi conservi in salute) e la simile del 1429: \"Deu vi conservi san\" (Dio vi conservi sano); il notaio friulano Antonio Belloni, nato a Udine verso il 1479, nelle sue lettere salutava con un \"staijt san\" (rimanete sano).\nEtimologia.\nSono state avanzate diverse ipotesi sulla sua etimologia. Quella basata sui documenti antichi attesta l'origine da un \"m'arcomandi\" (mi raccomando). La prima citazione della parola compare in una poesia cinquecentesca di Giovanni Battista Donato, nato verso il 1534, che cos\u00ec scrive: \"M'arecomandi a voo per cent mil dijs\" (Mi raccomando a Voi per centomila giorni); in seguito questo saluto si ritrova nei versi del conte Ermes di Colloredo (1622-1692): \"Voi vie di c\u00e0 anchie jo: marcomandi, Pascute, Bund\u00ec la me vitute\" (Me ne vado anch' io, mi raccomando Paschina, buongiorno la mia vitina).\nLa formula \"mi racomandi\" con il valore di \"addio\" \u00e8 presente gi\u00e0 nei componimenti del Colloredo: \"anchie il diaul schiampe messe, saveso Bernardone. Marcomandi, parone, bon viaz\" (anche il diavolo fugge dalla messa, sapete Bernardona. Mi raccomando, padrona, buon viaggio), poi in una lettera del 1748: \"ad amis e parint mi racomandi, o saludi duch, Stait sane\" (ad amici e parenti mi raccomando, saluto tutti, rimanete sana) ed anche in una poesia scritta a Paularo nel 1772: \"Mi racomandi vita cjara, A riviodisi\" (Mi raccomando vita cara: arrivederci). Con le poesie di Pietro Zorutti, nato nel 1792, appare la forma attuale \"Mandi\", anche in relazione con il saluto \"Sta san\". Ricordiamo, ad esempio, nei versi pubblicati nel 1837, il seguente arrivederci: \"Mandi Pieri, sta san e in alegrie\". Oltre a quella sopra descritta, che \u00e8 l'etimologia derivata dagli ultimi studi, ve ne sono altre che ricadono nella categoria delle paraetimologie, pubblicate gi\u00e0 in riviste di linguistica di fine Ottocento. Tra queste:\nAncora nel 1943, in un articolo apparso sul quotidiano \"Il Popolo del Friuli\", rimanevano vitali dette spiegazioni : \"... E dico di noi friulani che stiamo vergognandoci (\u00e8 la parola) del nostro bellissimo Mandi che viene direttamente dal \"Mane diu\" o \"Manes diu\" di romana e claustrale origine. Infatti esso ci fu importato dai monaci che se lo scambiavano incontrandosi per via o lungo i severi porticati dei primi cenobii: \"Mane diu\" - Vivi a lungo -. Che di meglio?\"\n\"Friulani, abolite il servilissimo \"s'ciao\" e adottate il classico, romano, nobilissimo Mandi, che da queste colonne invio a tutti voi, miei conterranei ... \""}
{"id": "647973", "revid": "17351", "url": "https://it.wikipedia.org/wiki?curid=647973", "title": "Ilyushin Il-12/14", "text": ""}
{"id": "647976", "revid": "729019", "url": "https://it.wikipedia.org/wiki?curid=647976", "title": "Ilyushin Il-14", "text": "LIlyushin Il-14 (in cirillico \u0418\u043b\u044c\u044e\u0448\u0438\u043d \u0418\u043b-14, nome in codice NATO Crate) era un aereo da trasporto progettato dall'OKB 39 diretto da Sergej Vladimirovi\u010d Il'ju\u0161in e sviluppato in Unione Sovietica nei tardi anni quaranta.\nRealizzato per soddisfare una richiesta della compagnia aerea nazionale Aeroflot per sostituire i Li-2 ed IL-12. Bench\u00e9 destinato principalmente all'aviazione civile venne utilizzato anche in ambito militare dalle forze aeree dell'Unione Sovietica e di molti stati aderenti al Patto di Varsavia o filocomunisti.\nVol\u00f2 per la prima volta il 13 luglio 1950\nStoria.\nSviluppo.\nAlla fine del 1946 dopo i test dell'IL-12 si iniziarono a sviluppare aerei passeggeri in grado di atterrare in sicurezza anche con un solo motore funzionante. Per questo il IL-14 avrebbe dovuto montare due motori a pistoni AL-73 da 2400\u00a0hp. Tuttavia, malgrado l'aumento di potenza rispetto all'IL-12 le problematiche di piantata di motore in decollo rimanevano (ad esempio il bilanciamento). Per risolvere questo problema si \u00e8 proceduto aumentando la potenza di due motori AL-82FN (aumento di soli 50\u00a0hp) e progettando un nuovo profilo alare. Il nuovo profilo alare consentiva all'IL-14 di decollare a 175\u00a0km/h e di avere una stabilit\u00e0 in volo migliore rispetto all'IL-12. Nella fusoliera potevano sedere fino a 18 persone. Il prototipo dell'IL-14 fu costruito prendendo pezzi di fusoliera dell'IL-12 e perfezionando i comandi di volo, il sistema anti-ghiaccio e il riscaldamento dell'abitacolo. Il primo volo del prototipo con motori AL-82FN avvenne il 13 luglio 1950 e dur\u00f2 solo 15 minuti per un problema allo scambiatore di calore. Per il secondo prototipo (chiamato Il-14P) fu progettato un nuovo sistema di riscaldamento; per migliorare la governabilit\u00e0 a bassa velocit\u00e0 venne ingrandita la deriva del 17%. Sono stati inoltre installati nuovi finestrini. Il secondo prototipo vol\u00f2 per la prima volta il 1\u00ba ottobre 1950 motorizzato con due AL-82T. Durante il decollo furono eseguiti numerosi test per studiare il comportamento dell'aeroplano in caso di guasto al motore. Le prove iniziarono il 2 dicembre 1951 e si conclusero il 30 agosto 1952. Nel mese di agosto del 1952 iniziarono una sequenza di prove in condizioni climatiche diverse. L'IL-14P dimostr\u00f2 di essere facile da manutenere e gestire ed in grado di decollare da pista semi-preparate. Rispetto all'IL-12 la velocit\u00e0 massima \u00e8 stata aumentata di 30\u00a0km/h.\nIl 1\u00ba aprile 1953 il consiglio dei ministri dell'URSS ordin\u00f2 947 IL-14. Inizi\u00f2 a volare come aereo passeggeri il 30 novembre 1954 quando trasport\u00f2 per 22500\u00a0km una delegazione del governo sovietico in India, Birmania e Afghanistan. Attorno al 1955 l'IL-14 divent\u00f2 la linea di volo principale dell'Aeroflot con due versioni: IL-14P (18 passeggeri) e IL-24M (24 posti). Negli anni il numero di passeggeri venne incrementato fino a raggiungere i 28-36 posti della versione IL-14M\nL'IL-12 e IL-14 rappresentarono per l'aviazione dell'Unione Sovietica un notevole sviluppo aumentando anche considerevolmente il numero di passeggeri trasportati. Nel 1970 gli IL-14 volavano ancora in alcune regioni dell'URSS (soprattutto in Siberia e nella parte Nord della Russia. Nel 1980 inizi\u00f2 un progressivo ritiro.\nA partire dal 2012 esiste un esemplare di IL-12 in stato di aero-navigabilit\u00e0 presso il campo di aviazione di Gorelovo. "}
{"id": "647977", "revid": "17351", "url": "https://it.wikipedia.org/wiki?curid=647977", "title": "Il-12", "text": ""}
{"id": "647978", "revid": "17351", "url": "https://it.wikipedia.org/wiki?curid=647978", "title": "Il-14", "text": ""}
{"id": "647985", "revid": "22356", "url": "https://it.wikipedia.org/wiki?curid=647985", "title": "Opisthodactylidae", "text": "Gli opistodattilidi (Opisthodactylidae ) sono una famiglia di uccelli dell'ordine Rheiformes, conosciuti allo stato fossile, caratteristici del Sudamerica. Imperfettamente conosciuti, questi animali vengono considerati i parenti pi\u00f9 prossimi dei veri nand\u00f9 (Rheidae), e alcuni studiosi li considerano appartenenti alla stessa famiglia.\nTassonomia.\nI componenti di questa famiglia sono solo due: \"Diogenornis fragilis\", descritto da Alvarenga nel 1983 e risalente al Paleocene, e \"Opisthodactylus patagonicus\", descritto da Ameghino sul finire dell' '800, vissuto nel Miocene. Entrambi questi animali dovevano essere veloci corridori dalle forme eleganti, ma i loro resti sono frammentari."}
{"id": "647989", "revid": "154639", "url": "https://it.wikipedia.org/wiki?curid=647989", "title": "Emmanuel Todd", "text": "Biografia.\nDopo gli studi all'universit\u00e0 di Cambridge, \u00e8 diventato ricercatore presso l'Institut national d'\u00e9tudes d\u00e9mographiques (INED) di Parigi. Ha scritto numerosi saggi, tra cui \"Il crollo finale\" (1976), in cui ha preconizzato la fine dell'Unione Sovietica, e \"Dopo l'impero\" (2003), in cui profetizza la \u00abdecomposizione del sistema americano\u00bb e la rinascita dell'Europa. Nel 2018 ha criticato pubblicamente il sistema della UE e dell'euro e il presidente francese Emmanuel Macron."}
{"id": "647990", "revid": "34392", "url": "https://it.wikipedia.org/wiki?curid=647990", "title": "Tophet", "text": ""}
{"id": "647996", "revid": "125399996", "url": "https://it.wikipedia.org/wiki?curid=647996", "title": "Federico Zeri", "text": "Biografia.\nFiglio di Agenore Zeri, docente universitario di semeiotica e patologia medica dell'Universit\u00e0 di Roma, Federico Zeri nacque a Roma nel 1921, in una casa di via Nazionale, a pochi passi dal Quirinale. Si form\u00f2 a Roma presso i Gesuiti; il padre lo avvi\u00f2 allo studio della botanica e della chimica, studi che Zeri abbandon\u00f2 per seguire Storia dell'arte con il professor Pietro Toesca, con cui si laure\u00f2 nel 1944.\nNel febbraio 1944 venne arrestato dai fascisti su denuncia di una vicina di casa, che lo accusava di intrattenere rapporti di amicizia con persone notoriamente antifasciste. Condannato a morte, venne liberato grazie all'interessamento di uno sconosciuto che lo volle aiutare come gesto di gratitudine verso suo padre Agenore, da cui anni prima era stato curato gratuitamente. Nel 1946 fu nominato ispettore dei Beni culturali dalla Belle arti; due anni dopo diresse i restauri della galleria Spada a Roma. Si dimise dall'amministrazione alla fine degli anni cinquanta, avviandosi a una carriera di studioso in proprio ed esperto privato.\nDal 1952 fu consigliere del conte Vittorio Cini per l'organizzazione delle collezioni del Castello di Monselice, poi in parte confluite nella Fondazione Giorgio Cini di Venezia. Nel 1959, su incarico della principessa Elvina Pallavicini, pubblic\u00f2 il catalogo dei dipinti della Galleria Pallavicini di Roma, unica collezione principesca romana non visitabile. Nel 1963 l'imprenditore Jean Paul Getty lo chiam\u00f2 per la creazione del museo omonimo a Malib\u00f9. Federico Zeri, dopo aver svolto il compito, entr\u00f2 a far parte del consiglio di amministrazione rimanendovi fino al 1983, quando si dimise per dissensi sull'acquisto di un \"kouros\" da lui ritenuto un falso, fatto che fu successivamente confermato.\nStimato conoscitore d'arte e specialista della pittura italiana dal XII al XV secolo, fu incaricato negli anni sessanta dal Metropolitan Museum of Art di New York e dal Walters Art Museum di Baltimora di comporre i cataloghi delle collezioni italiane. Nel 1976 usc\u00ec il catalogo dei dipinti di Baltimora, a cui seguirono nei primi anni ottanta i cataloghi del Metropolitan, relativi ai dipinti medievali e del primo Rinascimento.\nCritico d'arte del quotidiano \"La Stampa\" e in trasmissioni televisive, nel 1984 fu fra i pochi ad avanzare forti dubbi sull'attribuzione ad Amedeo Modigliani delle tre sculture ritrovate a Livorno, erroneamente considerate autentiche da numerosi esperti (tra cui Giulio Carlo Argan e Cesare Brandi).\nNel 1988 pubblic\u00f2 il catalogo della Collezione Morelli dell'Accademia Carrara di Bergamo. Nel 1992 fu scelto per il \"premio Nobel per l'arte\". Nel 1995 fu eletto all'Acad\u00e9mie des beaux-arts dell'Institut de France di Parigi, come membro associato estero, succedendo nello scranno a Richard Nixon, morto nel 1994. Nel 1997 usc\u00ec il catalogo dei dipinti antichi della collezione Amedeo Lia della Spezia, donata dal proprietario alla stessa citt\u00e0 e poi costituente il Museo civico Amedeo Lia. Dal 1994 al 1998 ricopr\u00ec l'incarico di vicepresidente del Consiglio Nazionale per i Beni Culturali.\nNel 1997 ha pubblicato un romanzo insieme a Carmen Iarrera intitolato \"Mai con i quadri\" (Longanesi &amp; C.), giallo ambientato nella Roma aristocratica degli amanti dell'arte.\nTra i colleghi a cui Zeri mostr\u00f2 stima professionale: Frederick Antal, Philip Pouncey, Denis Mahon, John Pope-Hennessy, Roberto Longhi, Pietro Toesca, Giuliano Briganti, Mina Gregori, Alvar Gonz\u00e1lez-Palacios. Si avvicin\u00f2 a Berenson, in contrasto con Longhi, negli anni cinquanta, visitandolo pi\u00f9 volte a Settignano.\nCritica.\nAnche grazie ai lunghi soggiorni nel Regno Unito e negli USA e ai numerosi scritti in inglese, \u00e8 stato tra i pi\u00f9 noti storici dell'arte italiani, in particolare per le ricostruzioni di personalit\u00e0 pittoriche dimenticate. Nel suo Paese invece, fu piuttosto emarginato dal mondo accademico. Numerosi i suoi articoli su riviste scientifiche, poi raccolti in cinque volumi dall'editore Allemandi nel 1988.\nTra i testi teorici, lo studio del 1955 \"Pittura e controriforma\", che riscopr\u00ec l'arte dei pittori manieristi romani.\nRaccolse nella sua villa di Mentana, appositamente costruita negli anni sessanta, una collezione di 400 epigrafi romane, una ricca biblioteca e una fototeca di 290.000 pezzi. Pochi giorni prima della morte, con testamento datato 29 settembre 1998, leg\u00f2 le sue collezioni e la stessa villa all'Universit\u00e0 di Bologna (che il 6 febbraio di quell'anno lo aveva laureato \"honoris causa\"), ove \u00e8 oggi attiva la \"Fondazione Zeri\". Lasci\u00f2 anche diverse opere d'arte ai Musei Vaticani, al Museo Poldi Pezzoli di Milano e all'Accademia Carrara di Bergamo.\nPer la Armando Curcio Editore, Federico Zeri presentava la storia dell'arte in videocassetta.\nColpito dalle vicende del terremoto in Marche e Umbria del 1997, partecip\u00f2 a un documentario del regista Nino Criscenti, in cui rivisitava, camminando a fatica per la salute malferma, le chiese e i musei danneggiati dal sisma. Fece in tempo anche a visitare il Cenacolo di Leonardo a Milano ormai nelle ultime fasi del ventennale restauro (tenutosi dal 1977 al 1999), poco prima di morire improvvisamente per infarto nella sua casa di Mentana."}
{"id": "647997", "revid": "599013", "url": "https://it.wikipedia.org/wiki?curid=647997", "title": "Hdr", "text": ""}
{"id": "648006", "revid": "599013", "url": "https://it.wikipedia.org/wiki?curid=648006", "title": "Hdl", "text": ""}
{"id": "648007", "revid": "110157", "url": "https://it.wikipedia.org/wiki?curid=648007", "title": "Contea di Bristol (Massachusetts)", "text": "La contea di Bristol, Bristol County in inglese, \u00e8 una contea dello Stato del Massachusetts negli Stati Uniti d'America. La contea, nella parte sud-orientale dello Stato, ha come capoluogo Taunton.\nLa popolazione al censimento del 2000 era di abitanti, secondo una stima del 2009.\nGeografia fisica.\nLa contea confina a nord con la contea di Norfolk, a est con la contea di Plymouth, a sud si affaccia sull'Oceano Atlantico ed a ovest confina con le contee Newport, Bristol e Providence del Rhode Island.\nIl territorio \u00e8 pianeggiante. Il fiume principale \u00e8 il Taunton, che attraversa la contea da nord a sud, prima di sfociare con un lungo estuario nella Mount Hope Bay, un braccio della baia di Narragansett. A sud del bacino del Taunton i fiumi hanno un breve corso prima di sfociare nell'Atlantico. La contea vanta numerosi laghi e stagni, tra questi il principale \u00e8 il Watuppa Pond.\nIl capoluogo di contea \u00e8 la citt\u00e0 di Taunton, posta a nord, sul fiume omonimo. Sulla costa meridionale sorge la citt\u00e0 di New Bedford, che \u00e8 stata uno dei maggiori porti balenieri al mondo, immortalata dal romanzo \"Moby Dick\" di Herman Melville. Tra l'estuario del Taunton ed il Watuppa Pond \u00e8 posta la citt\u00e0 di Fall River."}
{"id": "648018", "revid": "17351", "url": "https://it.wikipedia.org/wiki?curid=648018", "title": "Il-38", "text": ""}
{"id": "648026", "revid": "1305772", "url": "https://it.wikipedia.org/wiki?curid=648026", "title": "HEN", "text": ""}
{"id": "648034", "revid": "256896", "url": "https://it.wikipedia.org/wiki?curid=648034", "title": "Manovra di Marcante-Odaglia", "text": "La manovra di Marcante-Odaglia, dal nome di Duilio Marcante e Giorgio Odaglia, \u00e8 una manovra di compensazione forzata dell'orecchio medio utilizzata principalmente in subacquea. \u00c8 conosciuta a livello internazionale col nome di manovra Frenzel, dal nome di Hermann Walter Gotthold Frenzel, medico e ufficiale della Luftwaffe che svilupp\u00f2 la manovra durante la seconda guerra mondiale operando con i bombardieri Junkers Ju 87 \"Stuka\".\nQuesta manovra venne messa a punto dal padre della subacquea italiana, Duilio Marcante, assieme al pioniere della medicina subacquea italiana Giorgio Odaglia.\nSfrutta sia il movimento che la pressione: la lingua chiude il collegamento con i polmoni, iniziando un movimento simile alla deglutizione e in seguito fungendo da pompa, verso l'alto, per esercitare la spinta pressoria verso l'orecchio medio. Anche questa manovra, come il Valsalva, si effettua con le narici chiuse.\nQuesta manovra, una volta imparata con un po' di pratica, \u00e8 la pi\u00f9 sicura ed efficace.\nIl manuale d'immersione di una delle federazioni di subacquea (FIPS)cita testualmente:"}
{"id": "648035", "revid": "29244", "url": "https://it.wikipedia.org/wiki?curid=648035", "title": "Manovra Frenzel", "text": ""}
{"id": "648037", "revid": "729019", "url": "https://it.wikipedia.org/wiki?curid=648037", "title": "Manovra di Toynbee", "text": "La manovra di Toynbee \u00e8 una manovra di compensazione forzata dell'orecchio medio utilizzata principalmente in subacquea. Risale a Joseph Toynbee (1815 \u2013 1866), otorinolaringoiatra britannico.\nQuesta manovra utilizza la deglutizione, effettuata a bocca e naso chiusi, per ottenere la compensazione richiesta. \u00c8 la manovra pi\u00f9 delicata in assoluto da effettuarsi per la compensazione, in quanto l'aria non viene forzata bens\u00ec si utilizza solo il movimento dei muscoli per la deglutizione per aprire le tube facendo fluire il gas dalla rinofaringe all'orecchio."}
{"id": "648040", "revid": "110556964", "url": "https://it.wikipedia.org/wiki?curid=648040", "title": "Compensazione forzata dell'orecchio medio", "text": "La compensazione forzata dell'orecchio medio \u00e8 una tecnica per bilanciare la pressione dell'orecchio medio a quella ambientale; in particolare viene utilizzata nell'ambito delle immersioni subacquee. Altri ambiti di applicazione di tale tecnica sono tutti quelli in cui il soggetto si trovi a dover fronteggiare repentine variazioni della pressione esterna, quali il paracadutismo, le rapide cabrate e picchiate del volo acrobatico, la discesa in miniera e persino l'affrontare velocemente in auto una strada di montagna.\nScopo della compensazione.\nPer effetto della pressione esterna, l'aria contenuta nei polmoni tender\u00e0 a raggiungere tutte le cavit\u00e0 del nostro organismo, compensandole in modo spontaneo; con un'eccezione: l'orecchio medio.\nAccade che la trachea, la laringe, i seni frontali e quelli paranasali, in quanto tutti collegati all'apparato respiratorio, ricevono dai polmoni aria alla stessa pressione di quell'esterna e, per effetto di quest'equivalenza, non subiscono nessun tipo di danneggiamento, n\u00e9 sono a rischio d'implosione.\nAnche l'apparato uditivo \u00e8 collegato alle vie respiratorie, ma l'orecchio medio, a causa di una particolare struttura chiamata tromba di Eustachio (canale particolarmente stretto e sinuoso), non riesce a compensare spontaneamente ed ha bisogno di particolari manovre per raggiungere un'equivalenza di pressione con l'esterno.\nManovre di compensazione.\nEsistono tecniche pi\u00f9 o meno complesse per ottenere l'effetto di compensazione; si pu\u00f2 usare semplicemente la deglutizione, che per\u00f2 non \u00e8 efficace sott'acqua. Per la subacquea vengono utilizzate e insegnate infatti le manovre di:\n\"Deglutizione\".\n\u00c8 la manovra pi\u00f9 semplice, anche se inefficace ai fini dell'immersione subacquea.\n\"Manovra di Valsalva\".\n\u00c8 una tecnica molto faticosa e poco raccomandabile perch\u00e9 sviluppa una notevole pressione intrapolmonare che potrebbe essere causa di sincope per gli apneisti, nonostante sia di facile apprendimento.\n\"Manovra di Marcante-Odaglia\" (o \"Frenzel\").\nQuesta manovra, una volta imparata con un po' di pratica, \u00e8 la pi\u00f9 sicura ed efficace e non richiede particolari sforzi.\n\"Manovra di Toynbee\".\n\u00c8 la manovra pi\u00f9 delicata in assoluto, in quanto l'aria non viene forzata, bens\u00ec si utilizza solo il movimento dei muscoli per la deglutizione per compensare. Ha per\u00f2 il difetto di essere piuttosto difficile da apprendere."}
{"id": "648042", "revid": "767487", "url": "https://it.wikipedia.org/wiki?curid=648042", "title": "Lotta per vivere", "text": "Lotta per vivere \u00e8 una raccolta della hardcore punk band milanese Wretched, pubblicata nel 1996."}
{"id": "648043", "revid": "122434973", "url": "https://it.wikipedia.org/wiki?curid=648043", "title": "Adolfo Venturi (storico dell'arte)", "text": "Pu\u00f2 essere considerato il fondatore della disciplina storico-artistica a livello universitario in Italia.\nBiografia e opere.\nDal 1872 cominci\u00f2 a frequentare i corsi di decorazione all'Accademia Atestina di Belle Arti della sua citt\u00e0 e, dopo aver conseguito i diplomi di perito commerciale, di ragioneria e l'abilitazione all'insegnamento della contabilit\u00e0 nelle Scuole Tecniche, Normali e Magistrali, vinse il concorso per Ispettore della Galleria dell'Istituto di Belle Arti di Modena nel 1878.\nNella burocrazia post-unitaria delle Belle Arti, Venturi cominci\u00f2 subito ad operare secondo un metodo derivato direttamente dai principi positivisti, ponendo alla base del suo lavoro lo stretto collegamento tra la storia e la valutazione del fatto artistico, mai slegati l'uno dall'altro.\nSia a Modena - dove riorganizz\u00f2 la Galleria Estense - che a Roma, quando vi si trasfer\u00ec dal 1887 a seguito della nomina a Ispettore di 3\u02c6 classe dei Musei e delle Gallerie del Regno, Venturi si prefisse lo scopo di rilanciare l'idea di un'Italia come madre delle espressioni artistiche studiate attraverso una strenua ricerca filologica.\nQualit\u00e0 dell'opera, personalit\u00e0 degli artisti e degli ambienti da questi frequentati, l'analisi dei documenti archivistici, sono tutti elementi inscindibili nella sterminata produzione bibliografica venturiana che si avvale di oltre 1.400 titoli tra libri, opuscoli, articoli e collane curate in sessantacinque anni di attivit\u00e0.\nIl metodo di Adolfo Venturi germinava da una doppia fonte: l'evoluzione stilistica studiata da Giovanni Battista Cavalcaselle e il metodo di analisi particolaristica che Giovanni Morelli utilizzava nelle attribuzioni. I fondamenti morelliani erano basati sulla conoscenza diretta dell'opera, sulla sua frequentazione anche ripetuta. Questo consentiva di ripercorrere e ampliare la strada tracciata dalla storia dell'arte del Cavalcaselle.\nDal 1888 Venturi diresse con Domenico Gnoli (1838-1915) l\"'Archivio Storico dell'Arte\" e per un decennio la rivista divent\u00f2 un vero e proprio centro di ricerca, ispiratosi ai grandi periodici stranieri, quali lo \"Jahrbuch\" di Berlino e la \"Gazette des Beaux-Arts\" di Parigi. Venturi chiam\u00f2 a sostenere il suo progetto molti collaboratori stranieri e italiani, tra cui Luca Beltrami, Giulio Carotti, Gustavo Frizzoni, Emanuel L\u00f6wy, Eug\u00e9ne M\u00fcntz, Corrado Ricci ecc. La prima importante opera di Venturi fu \"La R. Galleria Estense in Modena\" (1883), volume che si trov\u00f2 ad utilizzare ai massimi termini i lati positivi della tradizione che aveva visto in Ludovico Antonio Muratori il fondatore della moderna storiografia su basi scientifiche e documentarie.\nL\"'Archivio Storico dell'Arte\" chiuse i battenti nel 1898 e fu sostituito da \"L'Arte\", fondata e diretta unicamente da Venturi e che ha proseguito le pubblicazione sino agli anni settanta del Novecento. Trasferito alla Direzione generale dei Musei e delle Gallerie di Roma, Venturi fond\u00f2 un'altra rivista di settore: \"Gallerie nazionali italiane. Notizie e documenti\" (1894-1902), soprattutto dedicata agli addetti ai lavori.\nAllo scorrere della carriera ministeriale si accompagn\u00f2 l'inizio di quella universitaria, con il primo insegnamento accademico in Italia della Storia dell'arte medioevale e moderna, che Venturi mantenne a Roma dal 1896 al 1931. Fu socio corrispondente della Reale Accademia di Scienze Lettere e Arti di Modena (1894), socio corrispondente dell'Accademia delle Scienze di Torino (31 maggio 1908), membro della Societ\u00e0 romana di storia patria (18 marzo 1914), socio corrispondente dell'Accademia Nazionale dei Lincei (4 agosto 1922), socio nazionale dell'Accademia dei Lincei (4 novembre 1926), socio corrispondente dell'Accademia Pontaniana di Napoli (2 marzo 1930), socio onorario della Societ\u00e0 Dalmata di Storia Patria.\nNel 1924 fu nominato Senatore del Regno e il primo gennaio 1925 entr\u00f2 nel Partito nazionale fascista.\nOltre a studi e monografie dedicate particolarmente agli artisti medievali e rinascimentali quali Giotto, Pietro e Ambrogio Lorenzetti, Duccio di Buoninsegna, Luca Martini, Piero della Francesca, Donatello, i maestri ferraresi, Antonello da Messina, Leonardo da Vinci, Michelangelo Buonarroti, Raffaello Sanzio, Perugino, Correggio, Giorgione, Tiziano, Giovanni Bellini, Giambologna, Benvenuto Cellini e molti altri facenti parte dell'immensa bibliografia, nel 1901 Venturi diede avvio al suo capolavoro, la \"Storia dell'arte italiana\" (1901-1940, 11 volumi, 25 tomi) edita da Ulrico Hoepli. Vero e proprio manuale di storia dell'arte, primo in Italia e mai pi\u00f9 eguagliato per estensione e corposit\u00e0 anche di immagini (oltre 18.000 fotografie), nonostante copra un periodo di tempo \u201climitato\u201d tra il paleocristiano e il Cinquecento.\nTra i suoi discepoli vanno ricordati Pietro Toesca, il figlio Lionello Venturi, Roberto Longhi, Anna Maria Brizio, Edoardo Arslan, G\u00e9za de Fr\u00e0ncovich, Pietro D'Achiardi, Guglielmo Aurini, Deoclecio Redig de Campos. Nel 1984, il fondo archivistico omonimo \u00e8 stato donato da Ada Canali Venturi alla Scuola Normale Superiore di Pisa."}
{"id": "648044", "revid": "767487", "url": "https://it.wikipedia.org/wiki?curid=648044", "title": "Vivi ogni momento", "text": "Vivi ogni momento \u00e8 una raccolta del gruppo hardcore punk milanese Wretched, che raccoglie gli ultimi lavori prodotti e l'ultimo live della band prima dello scioglimento."}
{"id": "648047", "revid": "486946", "url": "https://it.wikipedia.org/wiki?curid=648047", "title": "Vis Pesaro 1898", "text": ""}
{"id": "648055", "revid": "125300911", "url": "https://it.wikipedia.org/wiki?curid=648055", "title": "Gano di Maganza", "text": "Gano di Maganza, o Magonza, \u00e8 un personaggio della \"Chanson de Roland\", poema del ciclo carolingio.\nIl personaggio.\nNella Chanson de Roland.\nGano \u00e8 il patrigno di Orlando e quindi \u00e8 anche cognato di Carlo Magno, avendo sposato la madre di Orlando, Berta, sorella di Carlo Magno, dopo la morte del marito, Milone, per mano dei Saraceni.\nPur essendo uno dei paladini del re, Gano tradisce la propria patria svelando ai Saraceni il modo per cogliere di sorpresa a Roncisvalle la retroguardia franca di ritorno dalla Spagna. A capo di essa c'\u00e8 Orlando, suo figliastro e oggetto di odio, che esita a suonare l'olifante per chiedere soccorso, causando cos\u00ec la propria morte e quella dei suoi compagni. La retroguardia viene sconfitta, ma Gano avr\u00e0 una punizione orribile per il suo tradimento: egli sar\u00e0 squartato vivo e i suoi resti bruciati e sparsi al vento."}
{"id": "648061", "revid": "767487", "url": "https://it.wikipedia.org/wiki?curid=648061", "title": "Victor Victoria", "text": "Victor Victoria \u00e8 un film del 1982 diretto da Blake Edwards.\nIl film \u00e8 tratto da una vecchia pellicola del 1934 prodotta in Germania dall'UFA, il cui soggetto \u00e8 stato scritto da Hans H\u00f6msburg, diretto da Reinhold Sch\u00fcnzel e interpretato da Renate M\u00fcller, celebre attrice tedesca del tempo, con Hermann Thimig e Adolf Wohlbruck. Da notare che in Germania fu realizzato un altro remake di questa fortunata opera.\nIl film ha ricevuto sette candidature ai Premi Oscar 1983 e ha vinto il premio per la migliore colonna sonora (adattamento con canzoni originali). Nel 2000 l'American Film Institute l'ha inserito al 76\u00ba posto della classifica delle cento migliori commedie americane di tutti i tempi.\nTrama.\nParigi, 1934. Il soprano senza lavoro Victoria Grant si lascia convincere dall'intrattenitore Toddy, un uomo omosessuale che riesce a mettersi sempre nei guai, a vestire i panni del conte polacco Victor Grazinski che recita e canta \"en travesti\" per ottenere finalmente una scrittura e non morire di fame.\nCon il suo Mi naturale, l'estensione vocale, l'apparente virilit\u00e0 in abiti maschili e la determinazione, Victoria riesce a convincere tutti di essere \"un uomo che finge di essere una donna\", e ottiene un incredibile successo. Tutti meno il gangster americano King Marchand che, attratto in maniera imbarazzante da Victor, \u00e8 convinto che sia una donna che si traveste e d\u00e0 inizio a una sequela di gag e trabocchetti per farla venire allo scoperto, grazie anche all'aiuto della sua fidata guardia del corpo Squash, che dopo aver visto King con Victor a letto rivela di essere anch'egli omosessuale, spiazzando il capo.\nMa con la relazione iniziano anche i guai: Norma, l'amante di King, ritorna a Chicago arrabbiatissima e rivela al suo socio che King \u00e8 gay; questi arriva a Parigi e lo mette alle strette perch\u00e9 gli venda la sua met\u00e0 dell'\"attivit\u00e0\", ma Victoria rivela la sua identit\u00e0 a Norma. Squash intanto ha una breve relazione con Toddy, e nel frattempo l'ex capo di Toddy fa seguire Victor da un investigatore privato, Charles Bovin, per avere la certezza che si tratta della stessa soprano che ha fatto un provino da lui, rivelare la sua vera identit\u00e0 e accusare Toddy e Victoria di essere due truffatori, e farla pagare al suo ex intrattenitore di avergli sfasciato il locale per una rissa da lui provocata.\nKing non riesce a stare vicino a Victor/Victoria perch\u00e9 sente la sua virilit\u00e0 messa in dubbio e Victoria non vuole saperne di ritornare a essere nessuno e a essere costretta a mettere gli scarafaggi nelle insalate per non pagare il conto al ristorante. Decidono di lasciarsi, ma scoperto il trabocchetto tesogli dall'ex capo di Toddy, decidono di chiudere in bellezza la carriera di Victor, lasciando a Toddy l'ultimo, esilarante numero \"en travesti\", con lui che finge di \"essere una donna, che finge di essere un uomo, che finge di essere una donna\".\nProduzione.\nQuesto film \u00e8 basato sul precedente film tedesco \"Viktor und Viktoria\" (1933), che esiste anche in una versione linguistica alternativa come \"Georges et Georgette\" (1934). L'anno dopo venne realizzata la prima versione in inglese, \"First a Girl\"; quindi un'altra versione, \"Vittorio e Vittoria\" (1957). Per preparare la sua parte, Julie Andrews ha visionato il film del 1933, che divenne in seguito la base di un musical di successo di Broadway con la stessa Andrews, diretta dal marito Blake Edwards. La versione musicale di Broadway \u00e8 stata poi realizzata per la televisione, \"Victor/Victoria\" (1995), sempre con la coppia Andrews-Edwards.\nPoich\u00e9 venne girato interamente presso i Pinewood Studios nel Regno Unito, il budget \u00e8 cresciuto a dismisura, in parte a causa di costosi set, in particolare il night-club, le lussuose camere d'albergo in stile Art Deco, le scene esterne di Parigi e gli uffici degli agenti.\nIl film era stato pianificato gi\u00e0 nel 1978, con Julie Andrews protagonista insieme a Peter Sellers, che per\u00f2 mor\u00ec nel 1980, mentre Andrews e Blake Edwards stavano girando S.O.B. (1981). Robert Preston venne quindi scelto per il ruolo di Toddy. Edwards dichiar\u00f2 di aver steso la sceneggiatura in un solo mese. Dick Bush rimpiazz\u00f2 Ernest Day nella direzione della fotografia. La Lorimar doveva originariamente produrre il film, ma rinunci\u00f2 dopo aver scoperto che sarebbe costato almeno 20 milioni di dollari; cedette cos\u00ec i diritti alla M.G.M.\nLa pellicola rappresenta una delle nove collaborazioni della Andrews con il marito Edwards; le altre sono state: i film \"Operazione Cr\u00eapes Suzette\" (1970), \"Il seme del tamarindo\" (1974), \"10\" (1979), \"S.O.B.\" (1981), \"I miei problemi con le donne\" (1983), \"Cos\u00ec \u00e8 la vita\" (1986), il film televisivo \"Victor Victoria\" (1995) e la \"Victor Victoria\" a Broadway.\nFu il secondo di tre film che Julie Andrews e James Garner hanno fatto insieme; il primo fu \"Tempo di guerra, tempo d'amore\" (1964), l'ultimo il film televisivo \"Tutta colpa della neve\" (1999). Secondo film di Preston, diretto da Edwards, il primo fu \"S.O.B.\" (1981). Fu inoltre il primo dei due film di Garner diretti da Edwards: l'altro era \"Intrigo a Hollywood\" (1988). Julie Andrews e John Rhys-Davies appariranno nuovamente insieme nel film \"Principe azzurro cercasi\" (2004). Alex Karras prima di diventare attore \u00e8 stato un giocatore professionista di football americano (ha giocato nei Detroit Lions). Robert Preston ebbe la sua unica nomination all'Oscar.\nLe voci secondo le quali Tom Selleck era stato preso in considerazione per interpretare il ruolo di King Marchand sono state negate da Blake Edwards, che ha insistito sul fatto che la sua prima e unica scelta per quel ruolo era James Garner. Fu il secondo film consecutivo dove Julie Andrews suscit\u00f2 polemiche, in relazione alla sessualit\u00e0; il precedente fu \"S.O.B.\" (1981), dove la Andrews era apparsa in topless.\nIl musical di Broadway \"Victor Victoria\", basato sul film, esord\u00ec al Marquis Theatre il 25 ottobre 1995 con 734 repliche; Liza Minnelli sostitu\u00ec Julie Andrews, mentre era in vacanza, e Raquel Welch prese il posto di lei, quando lasci\u00f2 lo spettacolo. A Lesley Ann Warren venne offerto il ruolo di Norma Cassidy, durante le repliche con Julie Andrews, ma rifiut\u00f2 a causa di altri impegni.\nIn questo film, Victoria chiede a King di prometterle di non mantenere segreti, di non serbare rancore, che non pianificheranno domani, e che prenderanno le cose un giorno alla volta. Questa conversazione \u00e8 basata sui fattori reali che Julie Andrews e Blake Edwards hanno attribuito al loro matrimonio lungo e di successo. Edwards e la Andrews sono stati sposati dal 1969 fino alla morte del regista, avvenuta nel 2010.\nIl giovane che dice che Victor \u00e8 \"divino\" durante le prove \u00e8 Geoffrey Edwards, il figlio di Blake e figliastro di Julie Andrews. Come il suo personaggio, anche Julie Andrews \u00e8 davvero terrorizzata dagli scarafaggi. Durante la sequenza delle prove \"Le Jazz Hot\", il coreografo, che sembra aiutare Victor a correre attraverso i gradini, \u00e8 in realt\u00e0 il coreografo Paddy Stone; Stone apparir\u00e0 anche, non accreditato, come il diavolo nella surreale scena del \"Night Wind Goes To Hell\" in S.O.B. (1981). Robert Preston fece il numero musicale finale in una sola ripresa, il che spiega perch\u00e9 era cos\u00ec chiaramente senza fiato, fisicamente stressato e sudato durante la seconda met\u00e0 del numero.\nRiprese.\nLe riprese sono state effettuate tutte in Inghilterra, nei celeberrimi studi di Pinewood, vicino a Londra. Tutta la ricostruzione della Parigi degli anni trenta (hotel, bar, studi, locali per omosessuali, palestre, bagni turchi, stradicciole, ristoranti ecc.) \u00e8 quindi rigorosamente londinese. In particolare sono stati occupati 15 studi e \"costruite\" due strade, di cui una lunga pi\u00f9 di 120 metri."}
{"id": "648062", "revid": "793215", "url": "https://it.wikipedia.org/wiki?curid=648062", "title": "Giardini panteschi", "text": "I giardini panteschi sono costruzioni tipiche dell'isola di Pantelleria, edificate per proteggere le piante (spesso una soltanto) dai forti venti che spirano sull'isola in ogni stagione.\nStruttura.\nStrutturalmente si tratta di recinti in pietra lavica murata a secco, quasi sempre a pianta circolare. La loro altezza pu\u00f2 variare da uno ad oltre tre metri, in funzione della grandezza delle piante coltivate al loro interno (quasi sempre agrumi). La struttura, priva di copertura, ha un'unica stretta apertura per accedervi e piccole aperture secondarie alla base per consentire il passaggio di acqua piovana. La sommit\u00e0 del muro \u00e8, inoltre, inclinata verso l'interno per catturare il maggior quantitativo di acqua possibile. Se le mura non permettono al vento di danneggiare i frutti, consentono invece di trattenere l'umidit\u00e0 notturna, creando all'interno del giardino un microclima assai pi\u00f9 fresco ed umido dell'ambiente esterno circostante.\nIl giardino Donnafugata.\nIl 12 settembre 2008 il Fondo Ambiente Italiano ha ricevuto in donazione un giardino pantesco dalla azienda vinicola siciliana Donnafugata. Di pianta circolare (diametro esterno di 11 metri) il giardino \u00e8 collocato in un anfiteatro naturale costituito da terrazze coltivate a vigneto, con piante centenarie di Zibibbo, nella contrada Khamma.\nAl suo interno \u00e8 collocata una secolare pianta di arancio dolce \u201cPortogallo\u201d, antica variet\u00e0 ricca di semi ma anche di succo zuccherino, che, sviluppandosi su pi\u00f9 tronchi, occupa tutta l'area disponibile."}
{"id": "648075", "revid": "62244", "url": "https://it.wikipedia.org/wiki?curid=648075", "title": "Fu\u00dfball-Bundesliga 1990-1991", "text": "Ledizione 1990-1991 della Bundesliga si \u00e8 conclusa con la vittoria finale del che conquista il terzo titolo, il primo dall'introduzione del torneo.\nCapocannoniere del torneo \u00e8 stato Roland Wohlfarth del con 21 reti.\nStagione.\nIl campionato non vede nessuna squadra tenere a lungo la testa della classifica nel girone di andata; a laurearsi \"campione d'inverno\" \u00e8 comunque il . Intanto il , che era stato prematuramente eliminato dalla nella Coppa delle Coppe, assume in febbraio Karl-Heinz Feldkamp; l'allenatore \u00e8 alla seconda esperienza nel club, e alla ventiduesima giornata \u00e8 proprio questa squadra a passare davanti a tutti in seguito alla vittoria per 2-1 sul . Alla fine i \"diavoli rossi\" chiuderanno il torneo con tre punti di vantaggio proprio sui bavaresi, e conquisteranno il primo titolo in Bundesliga dopo i due successi degli anni cinquanta. In coda, invece, retrocede il St. Pauli che perde lo spareggio, mentre il Werder Brema vince la Coppa di Germania.\nNelle competizioni europee il Bayern arriva alla semifinale della Coppa dei Campioni, ma viene qui sconfitto dalla Stella Rossa che poi vincer\u00e0 il trofeo: vittoria degli ospiti in Germania, e pareggio nel ritorno in Jugoslavia.\nClassifica finale.\nLegenda:\nSpareggio promozione/retrocessione.\nAl termine dello spareggio il St. Pauli venne relegato in 2. Bundesliga."}
{"id": "648083", "revid": "125861128", "url": "https://it.wikipedia.org/wiki?curid=648083", "title": "Viaggio a Tokyo", "text": " \u00e8 un film del 1953 diretto da Yasujir\u014d Ozu, considerato da molti come il capolavoro del regista.\n\"Viaggio a Tokyo\" viene spesso indicato come uno dei pi\u00f9 grandi film mai girati. Nel 2012 venne votato \"miglior film di sempre\" in un sondaggio tra registi cinematografici indetto dalla rivista \"Sight &amp; Sound\".\nTrama.\nSh\u016bkichi e Tomi Hirayama, alla soglia dei settant'anni, decidono di andare a trovare i figli a T\u014dky\u014d. Lasciano dunque la loro citt\u00e0, Onomichi, nei pressi di Hiroshima, e si apprestano ad affrontare un lungo viaggio in treno alla volta della capitale.\nArrivati a T\u014dky\u014d, trovano ospitalit\u00e0 prima nella casa del primogenito K\u014dichi, pediatra, e poi in quella della primogenita Shige, parrucchiera. Si rendono per\u00f2 conto che i figli, alle prese con il lavoro e la famiglia, non hanno tempo per loro. L'unica che ha davvero a cuore i due anziani coniugi, anche se non legata a loro da alcun legame di sangue, \u00e8 Noriko, vedova del secondogenito Sh\u014dji, morto in guerra. Nonostante siano trascorsi ormai 8 anni dal tragico avvenimento, Noriko ha scelto di rimanere legata al defunto marito e di non risposarsi.\nSh\u016bkichi e Tomi, un po' delusi dalla freddezza dei figli ma rincuorati nel vederli attivi ed in salute, decidono di tornare a casa. Durante il viaggio in treno, per\u00f2, Tomi inizia ad accusare i primi colpi di una misteriosa malattia, che la porter\u00e0 quasi in fin di vita all'arrivo a Onomichi. Tutti i figli della coppia, allora, compresi Keiz\u014d, il terzogenito, e l'immancabile Noriko, si recheranno al capezzale dei genitori richiamati da un funereo telegramma dell'ultimogenita Ky\u014dko, che vive ancora a Onomichi, soltanto per assistere impotenti alla morte della madre.\nDopo il funerale, Noriko sar\u00e0 l'unica a fermarsi ancora per qualche giorno a Onomichi, mentre tutti gli altri torneranno ai propri impegni quotidiani. Il vecchio Sh\u016bkichi la ringrazier\u00e0 di cuore, anche da parte della defunta Tomi, per tutta la gentilezza dimostrata nei loro confronti, ben superiore a quella dei loro stessi figli, e la esorter\u00e0 a crearsi una nuova vita.\nCommento.\nIl capolavoro di Ozu racconta il disfacimento della famiglia e il crollo delle tradizioni in nome di una modernit\u00e0 maggiormente capitalistica, di un'occidentalizzazione senza sosta. Tokyo rappresenta (cos\u00ec come oggi ancora pi\u00f9 d'allora) il centro sfrenato della modernit\u00e0 giapponese, il polo da dove tutto parte e dal quale tutto pare sempre pi\u00f9 lontano, cos\u00ec come la cittadina d'origine della famiglia stessa, Onomichi, simbolo di tradizione e valori.\n\u00c8 il momento in cui Kyoko (la figlia pi\u00f9 piccola), dialogando con Noriko, apprende che seppur si tenga ai propri genitori, crescendo in un mondo cinico, all'infuori della propria piccola casa, si intraprender\u00e0 la propria strada finendo per abbandonarli e sentirsi inevitabilmente soli.\nOzu e lo sceneggiatore K\u014dgo Noda scrissero il copione in 103 giorni prendendo vagamente spunto dal film statunitense \"Cupo tramonto\" del 1937, diretto da Leo McCarey. Inizialmente Noda aveva suggerito l'idea di adattare semplicemente il film, che Ozu non aveva ancora visto. Per la realizzazione del film, Ozu ricorse al suo collaudato gruppo di lavoro, coinvolgendo attori e tecnici che lavoravano con lui da anni. Uscito in Giappone nel 1953, non ebbe immediati riscontri a livello internazionale, venendo considerato \"troppo giapponese\" per l'esportazione. Fu proiettato a Londra nel 1957 e l'anno successivo vinse la prima edizione del Sutherland Trophy, e ricevette lodi da parte della critica statunitense a seguito di una proiezione avvenuta a New York nel 1972.\nProduzione.\nChishu Ryu, attore feticcio di Ozu, interpreta un uomo alla soglia dei 70 anni sebbene all'epoca ne avesse solo 49.\nUna copia originale della sceneggiatura del film con appunti del regista e una locandina dell'epoca sono conservati al National Film Center di Tokyo.\nSh\u016bkichi e Tomi parlano il .\nLa canzone che accompagna le ultime scene \u00e8 ed \u00e8 basata su \"Massa's in de Cold, Cold Ground\" di Stephen Foster."}
{"id": "648088", "revid": "149587", "url": "https://it.wikipedia.org/wiki?curid=648088", "title": "Repubblica di Komi", "text": ""}
{"id": "648089", "revid": "1543377", "url": "https://it.wikipedia.org/wiki?curid=648089", "title": "Se chanto", "text": "Se Chanta o Se Chanto \u00e8 una canzone popolare delle valli occitane del Piemonte che \u00e8 ormai considerata l'inno occitano e che, con il simbolo della croce occitana e il suono della lingua, compone i tratti pi\u00f9 caratterizzanti dell'area di lingua d'oc.\nVersione diffusa nelle Valli Occitane del Piemonte.\nAlla diffusione di questo canto hanno contribuito i gruppi musicali occitani (come i Lou Dalfin) che usano concludere i loro concerti con questo brano. Gli spettatori si legano in catena tenendosi con le braccia sulle spalle di fronte ai musicisti e seguono l'esecuzione rispondendo in coro e ondeggiando lentamente. La melodia struggente, il significato simbolico e la partecipazione di tutti contribuiscono a creare un momento di grande emozione. L'abitudine di utilizzare \"se chanto\" come chiusura delle feste di danze occitane ha contribuito a diffondere la conoscenza di questo brano anche al di fuori delle vallate occitane, nel mondo delle danze tradizionali il repertorio occitano \u00e8 discretamente conosciuto ed apprezzato, i gruppi che lo propongono, spesso giovani, sono molto attivi e portano la loro tradizione in Italia ed in Europa."}
{"id": "648094", "revid": "287204", "url": "https://it.wikipedia.org/wiki?curid=648094", "title": "Suillus sibiricus", "text": "\"Suillus sibiricus\" (Singer) Singer, \"Farlowia\" 2:260. 1945.\nIl Suillus sibiricus \u00e8 un fungo non commestibile appartenente alla famiglia delle Suillaceae. Cresce nelle zone montuose d'Europa, Nord America e Siberia in boschi di Pino cembro, con cui instaura un rapporto simbiotico molto stretto (micorriza). La specie \u00e8 stata descritta per la prima volta dal micologo americano Rolf Singer nel 1945. Caratteristica evidente del Suillus sibiricus \u00e8 la tendenza della base del gambo ad acquistare un color vinaccia a contatto con l'ambiente circostante.\nDescrizione della specie.\nCappello.\n5\u201310\u00a0cm, da emisferico a convesso, infine appianato, solitamente umbonato.\nTubuli.\nLunghi 7\u201310\u00a0mm, fitti, adnati e lievemente decorrenti al gambo, da giallognoli a bruno-olivaceo con l'et\u00e0,\nPori.\ngrandi, angolosi, giallo chiaro, si macchiano di color bruno-ruggine con l'et\u00e0\nGambo.\nLungo 5\u201311\u00a0cm x 0,5\u20131\u00a0cm di diametro, cilindrico, robusto, pieno, poi farcito, giallo sopra l'anello, con toni ruggine alla base, cosparso di sottili granulazioni rosso-bruno scuro\nAnello.\nAmpio, fioccoso-lanoso, biancastro, tende a scomparire lasciando in et\u00e0 avanzata solo una traccia circolare scura.\nCarne.\nSoda, poi molle, giallo chiaro, imbrunente al taglio\nReazioni macrochimiche.\nCon KOH si ha il viraggio prima al rosso con tendenza poi a scurirsi; con FeSO4 si ha un lento viraggio al grigio.\nHabitat.\nSimbionte, cresce in boschi di Pino cembro (\"Pinus cembra\") con il quale stabilisce una micorriza esclusiva.\nCommestibilit\u00e0.\nNon commestibile."}
{"id": "648106", "revid": "767487", "url": "https://it.wikipedia.org/wiki?curid=648106", "title": "Guido Attardi", "text": "Da tecnico ha operato per ben 28 stagioni consecutive, collezionando oltre mille panchine tra dilettanti e professionisti.\nCarriera.\nCalciatore.\nAttardi ha esordito con la maglia dell'Aquila Calcio nel 1957, e salvo qualche parentesi con altre squadre ha giocato in rossoblu per oltre un decennio, fino al 1970.\nAllenatore.\nAttardi esord\u00ec come tecnico allenando la squadra del Montereale, formazione dell'omonimo paese in provincia dell'Aquila. Rimase nel club per 4 anni, per poi trasferirsi nel Celano Marsica.\nSuccessivamente torn\u00f2 all'Aquila, stavolta in qualit\u00e0 di allenatore. Tuttavia, in quella ma anche nelle successive occasioni in cui si \u00e8 seduto sulla panchina della squadra della sua citt\u00e0, il tecnico abruzzese non ha mai avuto troppa fortuna. Grandi risultati sono invece quelli centrati nelle altre piazze in cui ha lavorato, ad esempio L.V.P.A. Frascati, i cui calciatori per il gioco spumeggiante e moderno voluto da Attardi furono definiti \"olandesini dei Castelli\".\nSu tutte, comunque, va ricordata la sua esperienza alla Lodigiani, formazione romana che ha allenato per nove anni. Alla guida dei laziali, Attardi ha vinto il campionato di Serie D e la Coppa Italia Dilettanti. Nella sua seconda esperienza, ha sfiorato invece la promozione in Serie B, sfumata agli spareggi. Inoltre, ha lanciato calciatori come David Di Michele e Luca Toni. Quest'ultimo lo considera ancora oggi come l'allenatore della svolta nella sua carriera, visto che l'ha rigenerato dopo un periodo di profonda crisi.\nTra le altre squadre allenate dal tecnico aquilano, che vanta oltre 700 panchine tra Serie C1 e Serie C2, ci sono Francavilla, Viterbese, , Riccione, e Vis Pesaro.\nDopo aver collaborato come consulente per il Grosseto, lascia l'attivit\u00e0 per l'aggravarsi di una malattia.\nMuore, stroncato da un male incurabile, all'et\u00e0 di 65 anni."}
{"id": "648107", "revid": "247222", "url": "https://it.wikipedia.org/wiki?curid=648107", "title": "...E io canto", "text": "...E io canto \u00e8 il settimo album del cantante italiano Riccardo Cocciante, pubblicato nel 1979 dalla RCA Italiana."}
{"id": "648109", "revid": "131962", "url": "https://it.wikipedia.org/wiki?curid=648109", "title": "Vychegda", "text": ""}
{"id": "648114", "revid": "297031", "url": "https://it.wikipedia.org/wiki?curid=648114", "title": "Emanuele Pirella", "text": "Biografia.\nFondatore e presidente dell'agenzia pubblicitaria Lowe Pirella e della \"Scuola di Emanuele Pirella\", si \u00e8 laureato a Bologna in Lettere Moderne. La sua vita professionale \u00e8 equamente ripartita tra l'attivit\u00e0 di pubblicitario e quella di autore di satira, in coppia col disegnatore Tullio Pericoli, e di giornalista. Nella pubblicit\u00e0 \u00e8 autore di celebri campagne, quella per la banana Chiquita il cui slogan \"Dieci e lode\" \u00e8 tra i pi\u00f9 longevi della pubblicit\u00e0 italiana.\nCome direttore creativo dell'agenzia Italia/BBDO, fondata nel 1971 con Michele G\u00f6ttsche e Gianni Muccini, \u00e8 autore di alcune delle campagne pi\u00f9 note e aggressive degli anni settanta, dai Jeans Jesus al lancio del quotidiano \"La Repubblica\", al tormentone di \"Nuovo? No: lavato con Perlana!\", anche se lo slogan \u00e8 frutto di lavoro di \u00e9quipe, e secondo la testimonianza di Annamaria Testa, tra i suoi migliori collaboratori, Pirella ne avall\u00f2 lo slogan aggiungendovi \"Passaparola\".\nNel 1981 fonda, sempre con Michele G\u00f6ttsche, la Pirella G\u00f6ttsche (oggi Lowe Pirella), tra le cui numerose e celebri idee pubblicitarie si ricorda il pluricitato tormentone di \"O cos\u00ec o Pom\u00ec\", spesso erroneamente attribuito allo stesso Pirella ma in realt\u00e0 ideato da Pino Pilla, il veterinario dell'Amaro Montenegro, quella di utilizzare il proprietario dell'azienda (Giovanni Rana) per pubblicizzare i suoi tortellini, ecc. La sua agenzia ha ricevuto numerosi \"Leoni\" al Festival di Cannes: di Bronzo nel 1997, d'Oro nel 1998, di Bronzo nel 1999, d'Argento nel 2000, ancora di Bronzo nel 2002. Come autore di satira, in collaborazione con Tullio Pericoli, ha lavorato per \"Linus\", \"L'Espresso\", il \"Corriere della Sera\" e \"la Repubblica\", con la serie \"Tutti da Fulvia sabato sera\". Per l'Espresso ha curato la rubrica di critica televisiva vincendo nel 2000 il Premio Flaiano.\n\u00c8 morto il 23 marzo 2010 all'et\u00e0 di 70 anni per una malattia."}
{"id": "648117", "revid": "125713295", "url": "https://it.wikipedia.org/wiki?curid=648117", "title": "Hinata Hyuga", "text": " \u00e8 un personaggio del manga ed anime \"Naruto\", scritto e disegnato dal mangaka Masashi Kishimoto. &lt;br&gt;\nIl cognome di Hinata, , significa \"attraverso il Sole\" (o \"Portatore dell'eleganza\") ed \u00e8 il nome di una citt\u00e0 nella Prefettura di Miyazaki in Giappone. \"Hinata\", il suo nome di battesimo, \u00e8 un gioco di parole: \u00e8 un altro modo di leggere i kanji del suo cognome, che con questa lettura prendono il significato di \"un posto soleggiato\".\nNella serie, Hinata \u00e8 un ninja del Villaggio immaginario della Foglia. Fa parte del Team Kurenai, capitanato da Kurenai, e si trova in squadra con Kiba e Shino. Hinata \u00e8 l'erede della casata principale del Clan Hyuga, ed \u00e8 la figlia di Hiashi, sorella di\nHanabi, nipote di Hizashi Hyuga e cugina di Neji. La freddezza ed il disprezzo del padre, aggiunto al rancore che Neji prova nei suoi confronti, l'hanno portata ad avere un'enorme sfiducia in s\u00e9 stessa e a credere in Naruto, di cui \u00e8 profondamente innamorata.\nNelle classifiche di preferenza pubblicate da Sh\u014dnen Jump, durante le sue apparizioni nell'anime, Hinata si \u00e8 sempre posizionata in uno dei posti in Top Ten, arrivando ad occupare il primo posto e a ottenere pi\u00f9 di 45,4B di fan (2^posto: Tsunade Senju ; 3^posto: Sakura Haruno/Uchiha ; 3^posto: Yamanaka Ino/Terumi Mei)\nCreazione del personaggio.\nPer creare Hinata Hyuga, Masashi Kishimoto si bas\u00f2 su una bozza di un disegno in cui la ragazza non era rappresentata come una ninja, ma con indosso un vestito elegante. Lo stesso Kishimoto ha rimarcato di come avesse creato il personaggio per piacere e che non avesse ancora in mente una precisa personalit\u00e0. Tuttavia il design finale del personaggio cambi\u00f2 parecchio, rendendo Hinata una ninja ed una ragazza moderna allo stesso tempo.\nNel 2017, Kishimoto afferm\u00f2 in un'intervista che aveva deciso che Naruto Uzumaki e Hinata si sarebbero sposati sin dall'inizio del manga. Secondo lui le cose sarebbero dovute andare cos\u00ec in quanto Hinata \u00e8 sempre stata innamorata di Naruto, credendo in lui e stimandolo perfino prima del maestro Iruka; tuttavia, questo fece arrabbiare la moglie del mangaka, che avrebbe invece voluto vedere Naruto insieme alla compagna di squadra Sakura. Inoltre, in virt\u00f9 della crescente popolarit\u00e0 del personaggio, Kishimoto decise di affidarle un ruolo importante nella fase conclusiva della storia, rendendola il personaggio fondamentale per permettere a Naruto di superare la morte di Neji; morte che \u00e8 stata anche un modo per rafforzare il legame fra i due.\nIl disegnatore Chengxi Huang, disegnatore di molte scene del manga e fan della coppia fin dall'inizio di \"Naruto Shippuden\", spesso desiderava disegnare le vicende di Naruto ed Hinata, fra cui, anche quella in cui dopo la morte di Neji la ragazza tira uno schiaffo a Naruto per farlo rinsavire e per non lasciare che si arrenda. Nel disegnare il film ringrazi\u00f2 personalmente Kishimoto per aver approfondito la relazione fra i due, permettendo di esplorare meglio la timida ed introversa personalit\u00e0 di Hinata. Dopo la fine della serie cre\u00f2 un'animazione romantica dei due, raffigurandoli a letto appena svegli, pubblicandola su Twitter. Tuttavia, nonostante l'animazione non mostrasse di per s\u00e9 scene di nudo, fu costretto a rimuoverla, creando divisione nella fanbase.\nInfine, l'idea della sciarpa rossa che Hinata intende regalare a Naruto come segno d'amore (contenuta nel film \"The Last: Naruto the Movie)\" \u00e8 direttamente basata su un episodio della vita di Kishimoto, a cui la moglie aveva donato una sciarpa cucita a maglia da lei stessa. Come spiegato dallo sceneggiatore Maruo Kyozuka, nel film la figura di Hinata viene maggiormente approfondita, evidenziandone la determinazione e lo spirito di sacrificio quando la ragazza \u00e8 costretta a mettere da parte i sentimenti per l'uomo che ha sempre amato pur di salvare la sorella ed il mondo. Kishimoto, per\u00f2, prov\u00f2 imbarazzo per la natura spiccatamente romantica del film, affermando di essere stato in difficolt\u00e0 nel disegnare la scena del bacio fra Hinata e Naruto. Tuttavia, afferm\u00f2 anche di come avesse sentito una combinazione di soddisfazione e nostalgia per lo sviluppo della storia d'amore dei protagonisti, dichiarando anche che ormai li considerava come suoi figli.\nPersonalit\u00e0.\nAll'inizio Hinata mancava di autostima e si arrendeva facilmente.\nSebbene rimanesse ai campi di allenamento pi\u00f9 a lungo di ogni altro e lavorasse duro per migliorare le sue abilit\u00e0, si sarebbe comunque arresa davanti ad un reale combattimento. Nel tentativo di cambiare se stessa, Hinata si \u00e8 iscritta agli esami di selezione dei chunin, dove finalmente ha trovato il coraggio di non arrendersi mai.\nTrova ispirazione in Naruto, studente dell'accademia del quale \u00e8 innamorata profondamente fin da quando era bambina e di cui ammira la determinazione e la fiducia in s\u00e9. Nonostante provi tutti questi sentimenti per Naruto, Hinata non riesce a rimanergli vicino troppo a lungo a causa della sua timidezza; cerca pi\u00f9 volte di aiutare Naruto, sia nelle missioni e sia nella ricerca di Sasuke Uchiha. Nonostante Naruto inizialmente non sia al corrente dell'attrazione che Hinata ha per lui, la sua opinione su di lei diventa sempre pi\u00f9 compassionevole e affezionata col passare della serie, tanto che arriver\u00e0 a ricambiare i suoi sentimenti, come visto nell'epilogo del manga.\nHinata \u00e8 una ragazza timida, ma \u00e8 anche straordinariamente dolce e altruista nei confronti degli altri. Instaura una forte amicizia con gl'altri due membri del suo team (tre se si conta anche Akamaru), Shino e Kiba, che la aiuteranno ad allenarsi per diventare pi\u00f9 forte e a trovare il suo stile di combattimento personale. Hinata \u00e8 una persona gentile, riflessiva, riservata, elegante e posata come poche altre ragazze del suo villaggio. Si diletta, dando prova di gran talento, nel cucinare: in particolare nel preparare biscotti e dolci di vario genere. Il cibo che preferisce di pi\u00f9 \u00e8 la marmellata di fagioli e uno dei suoi hobby preferiti \u00e8 passeggiare durante le nevicate.\nNella seconda parte del manga, Hinata migliora moltissimo grazie all'aiuto di suo cugino Neji Hyuga: anche per questo riesce a superare le sue paure, fatto che le permette, nello scontro tra Pain e Naruto, di svelare a quest'ultimo l'amore che prova nei suoi confronti. Si nota anche come, dopo questo evento, Hinata trovi in s\u00e9 una maggiore forza combattiva, come dimostra durante la Quarta Guerra Ninja, dove si batte duramente insieme a suo cugino e dove riesce a convincere Naruto a non cedere alle parole di Obito.\nStoria.\nHinata \u00e8 la figlia primogenita del capo della casata principale del Clan Hyuga, Hiashi Hyuga. Sin da piccola era denigrata da suo padre in quanto era considerata debole nel combattimento a causa del suo carattere gentile. Nonostante i suoi sforzi, Hinata non riusc\u00ec a superare suo cugino Neji e a farsi accettare da suo padre. Trover\u00e0 in Naruto una fonte di ispirazione, perch\u00e9 egli reagiva all'odio e all'indifferenza del villaggio, cosa che invece lei non riusciva a fare con suo padre. Questo port\u00f2 Hinata a prendere a modello il comportamento e la volont\u00e0 di non arrendersi di Naruto, per risolvere i suoi problemi familiari e ritrovare la forza per combattere. In seguito questa profonda e forte ammirazione si trasform\u00f2 in amore.\nIn seguito alla sua promozione al rango di Genin, Hinata entra nel Team 8 capitanato da Kurenai, insieme a Shino Aburame e Kiba Inuzuka. Dopo alcune missioni, Hinata partecipa con il gruppo agli esami di selezione dei Chunin e affronta suo cugino Neji durante la terza parte degli esami. Incoraggiata da Naruto, Hinata si batte coraggiosamente, ma perde e rischia quasi di morire sotto i colpi feroci e vendicativi del cugino. Dopo la sua squalifica dall'esame, Hinata incontra per caso Naruto al campo di addestramento, dove il ragazzo \u00e8 stato promosso genin. Qui, vincendo il suo imbarazzo, lo ringrazia per averla sostenuta durante le selezioni e gli confessa di ammirarlo molto perch\u00e9, anche se non \u00e8 perfetto, trova sempre la forza d'animo di rialzarsi. Naruto, le confessa di averla sempre considerato una persona strana, per\u00f2 poi aggiunge che a lui sono sempre piaciute le persone cos\u00ec.\nAlla fine della serie, sembra essersi guadagnata l'ammirazione del padre. Quando Naruto parte dal villaggio per allenarsi con Jiraya, Hinata lo osserva da lontano, ripromettendosi di diventare pi\u00f9 forte.\nTroviamo, nella seconda parte, una Hinata molto maturata rispetto alla prima parte del manga, sia mentalmente che fisicamente. Ha sviluppato il suo Byakugan, diventando molto forte, seppure non ancora all'altezza del cugino. I rapporti con i suoi compagni di squadra e i sentimenti verso Naruto sono gli stessi. Anche dopo aver dato prova di s\u00e9 Hinata viene sottovalutata dal padre, che la definisce \"troppo gentile\". Successivamente Hinata parte alla ricerca di Sasuke e di suo fratello Itachi, ma la missione fallisce a causa dell'intervento di Tobi. In questa missione Hinata, insieme a Naruto e Yamato, incontra Kabuto Yakushi e scopre, grazie al suo Byakugan, che le cellule di Orochimaru stanno lentamente prendendo possesso del nemico.\nHinata, durante l'attacco di Pain, accorre in aiuto di Naruto nello scontro con Pain. In questa occasione confessa il suo amore a Naruto ed affronta il membro di Alba, ma viene sconfitta e ferita. Credendola morta, Naruto, sconvolto, si trasforma nella Volpe sbloccando inizialmente 6 code e in seguito 8, pronto a sconfiggere il suo avversario. In seguito viene guarita da Sakura sotto esortazione di Neji.\nIn seguito Hinata viene reclutata nella Seconda divisione, comandata da Kitsuchi e insieme al cugino Neji affronta valorosamente l'esercito degli Zetsu bianchi. Viene vista lottare contro tre Zetsu trasformati in shinobi, ma verr\u00e0 aiutata dall'arrivo di Naruto sul campo di battaglia. Successivamente Hinata viene avvertita di raggiungere assieme agli altri shinobi Naruto e Bee, che stanno lottando contro Obito e Madara, e si ripromette che quando la guerra sar\u00e0 finita smetter\u00e0 di seguire Naruto e camminer\u00e0 con lui mano nella mano.\nAssieme agli altri shinobi giunge sul campo di battaglia e grazie all'aiuto di Ino i ninja riescono a deviare una bijuu dama e quindi a salvare Kakashi, Bee, Gai e Naruto. Durante lo scontro Neji rimane mortalmente ferito nel tentativo di salvare lei e Naruto. Pur rimanendo scossa da tale evento, Hinata riesce comunque a rincuorare Naruto, esortandolo a non arrendersi e a continuare a combattere. Naruto prende quindi la mano di Hinata e dopo averla ringrazia per essere stata al suo fianco, riprende a combattere.\nDopo che Madara attiva lo Tsukuyomi Infinito viene assoggettata dalla tecnica che la rinchiude in un bozzolo far\u00e0 solo in tempo a dire il nome di Naruto, che cercher\u00e0 di accorrere in suo aiuto, prima di essere imprigionata nell'illusione. Dopo essere stata imprigionata comincia a sognare ci\u00f2 che ha sempre desiderato, Naruto e lei insieme, mentre Neji li guarda da dietro un cespuglio, ma verr\u00e0 liberata dopo che Naruto e Sasuke sconfiggono Kaguya e sciolgono l'illusione.\nIn \"The Last: Naruto the Movie\".\nGli eventi \"\" si svolgono due anni dopo la Grande Guerra Ninja nella Parte II della serie. All'et\u00e0 di 19 anni, Hinata cerca di regalare come dono d'amore a Naruto una sciarpa rossa fatta a maglia da lei stessa. Poco dopo per\u00f2, Toneri Otsutsuki si infiltra a Konoha e rapisce la sorella di Hinata, Hanabi, per usare il suo Byakugan (\u767d\u773c, lit. \"Occhio bianco\") come nuovi occhi. Hinata perci\u00f2 si unisce al Team Kakashi e a Shikamaru Nara nella missione per salvare la sorella. Durante questo viaggio, tramite un genjustu, Naruto si rende finalmente conto di come Hinata sia da sempre innamorata di lui ed incomincia a realizzare i sentimenti che lui stesso prova nei suoi confronti. Hinata per\u00f2, contattata dallo spirito di un suo antenato, Hamura Otsutsuki, per aiutarlo in quanto lei \u00e8 la \"Principessa del Byakugan \", si lascia catturare da Toneri. Nonostante la dichiarazione d'amore di Naruto infatti, la ragazza scappa con l'Otsutsuki fingendo di volerlo sposare per salvare la sorella e per distruggere l'arma segreta di costui, il Tenseigan (\u8ee2\u751f\u773c, let. \"Occhio della reincarnazione\"). Tuttavia Toneri, scoperto il piano, sopprime la coscienza di Hinata per poterla sposare senza opposizioni. Tuttavia il team di Naruto riesce ad arrivare in tempo e, mentre gli altri pensano ad Hanabi, il ragazzo interrompe la cerimonia di matrimonio qualche attimo prima che Toneri riesca a baciare l'incosciente Hinata. Hinata, liberata dalle mani di Toneri, spiega quindi il suo piano a Naruto, insieme distruggono il Tenseigan e, raggiunti gli altri, scappano dal castello. Tuttavia Toneri, riassunti i propri poteri, li raggiunge iniziando uno scontro titanico con Naruto, il quale per\u00f2 riuscir\u00e0 a sconfiggerlo, permettendo ad Hinata di recuperare gli occhi della sorella e di restituirglieli. Naruto ed Hinata quindi, consci del reciproco amore, faranno ritorno a Konoha, scambiandosi il loro primo bacio e promettendosi che resteranno assieme per tutta la vita.\nIn \"Boruto\".\nAlcuni anni dopo la fine della guerra sposer\u00e0 Naruto, che nel frattempo star\u00e0 completando il percorso per diventare Hokage, e da lui avr\u00e0 due figli: Boruto e Himawari.\nCapacit\u00e0 ninja.\nHinata possiede il Byakugan, l'abilit\u00e0 innata del suo clan, che le d\u00e0 una vista a 359\u00ba (ha un punto cieco dietro la nuca che si allarga per\u00f2 man mano che ci si allontana), e lo speciale stile di combattimento chiamato Juken, che le consente di danneggiare il sistema circolatorio del chakra e gli organi interni. Pur essendo l'erede del clan Hyuga, inizialmente veniva considerata dal padre come una fallita perch\u00e9 dimostrava capacit\u00e0 inferiori a quelle della sorella minore Hanabi e nemmeno paragonabili a quelle del cugino Neji. Tuttavia, nella seconda serie, Hinata migliorer\u00e0 molto grazie all'aiuto di Neji, riuscendo anche a creare una potente tecnica che chiamer\u00e0 \"Passi dei Due Leoni\" consistente nel rafforzare i colpi delle mani mentre si combatte con il Juken e ad avere una vista fino a 2 km abilit\u00e0 che nemmeno il cugino possiede. Utilizzer\u00e0 questa tecnica nello scontro con Pain per salvare la vita a Naruto. Durante la Quarta Guerra Ninja Hinata inoltre dimostra di avere migliorato le sue abilit\u00e0 nel combattimento e di aver imparato la Tecnica delle 64 Chiusure e il Palmo d'Aria, entrambe tecniche segrete del clan.\nOltre alle tecniche del clan Hyuga, Hinata \u00e8 riuscita a sviluppare una sua tecnica personale che appare solo nell'anime: la Tecnica Protettiva delle 64 Chiusure. Questo jutsu pu\u00f2 essere usato solo insieme al Byakugan e consiste in un rapido movimento dei palmi delle mani al fine di creare una barriera protettiva. L'utilizzatore concentra il chakra nei palmi e utilizza i principi del pugno gentile per attaccare e proteggersi allo stesso tempo. Hinata impara questo jutsu nei filler in cui lei, il suo gruppo e Naruto sono alla ricerca dell'insetto Bikochu e lo utilizza per la prima volta durante lo scontro con Suzumebachi e le sue api."}
{"id": "648125", "revid": "22356", "url": "https://it.wikipedia.org/wiki?curid=648125", "title": "Eleutherornithidae", "text": "Gli Eleuterornitidi (Eleutherornithidae ) sono una famiglia di uccelli, fossili dell'Eocene e dell'Oligocene dell'Europa.\nVagamente simili a piccoli struzzi, questi animali sono spesso considerati strettamente imparentati con questi ultimi, ma in realt\u00e0 gli scarsi resti fossili rendono particolarmente difficile una classificazione precisa. Si conoscono due generi monospecifici: \"Eleutherornis helveticus\", dell'Eocene medio della Svizzera, e \"Proceriavis martini\", dell'Oligocene inferiore dell'Inghilterra."}
{"id": "648129", "revid": "124107564", "url": "https://it.wikipedia.org/wiki?curid=648129", "title": "Girolamo Brusoni", "text": "Biografia.\nOriginario probabilmente del Polesine, dopo gli studi iniziali a Badia, nel 1621 segu\u00ec la famiglia a Ferrara ove prosegu\u00ec la sua formazione culturale per poi laurearsi a Padova. Partecipe dell'ambiente libertino della Venezia del tempo, amico di Ferrante Pallavicino, entr\u00f2 a far parte dell'Accademia degli Incogniti, il cui maggior esponente era all'epoca il letterato e mecenate Giovan Francesco Loredan.\nLa sua vita \u00e8 segnata da diverse scelte incoerenti che lo videro entrare nel chiostro ed uscirne per ben tre volte.\nTra le sue opere giovanili vale la pena ricordare \"Le turbolenze delle vestali\", romanzo che mette in scena i vizi all'interno dei monasteri. Tuttavia, dopo la condanna a morte di Pallavicino, anch'egli membro dell'Accademia degli incogniti, l'esperienza della prigionia (da cui ricav\u00f2 l'opera \"Il camerotto\") e il riavvicinamento, indotto da ragioni di politica internazionale in particolare la guerra di Candia, dei rapporti diplomatici tra Serenissima e Stato della Chiesa, riavvicinamento che aveva comportato anche il rientro nella Repubblica dei gesuiti, i toni dell'Accademia degli Incogniti si affievoliranno, effetto che si ripercuter\u00e0 anche nell'opera letteraria del Brusoni.\nNel 1652, dopo essere uscito per la terza volta dal chiostro, scrive l\"'Orestilla\" (1652), romanzo dai forti tratti autobiografici, dove il protagonista, Filiterno, \u00e8 vittima di uno strano caso psicologico che lo vede difensore dell'infedelt\u00e0 e pur tuttavia incapace ad abbandonarsi all'atto amoroso.\nBrusoni \u00e8 anche l'autore di una \"Historia d'Italia\" (1656), che precede la trilogia di Glisomiro formata dai romanzi \"La gondola a tre remi\" (1657), \"Il carrozzino alla moda\" (1658) e \"La peota smarrita\" (1662). Carlo Goldoni riprender\u00e0 questa critica sui costumi della decadente societ\u00e0 veneziana un secolo dopo."}
{"id": "648142", "revid": "22356", "url": "https://it.wikipedia.org/wiki?curid=648142", "title": "Uintateridi", "text": ""}
{"id": "648149", "revid": "287204", "url": "https://it.wikipedia.org/wiki?curid=648149", "title": "Saint-Hubert", "text": "Esistono due diversi comuni con questo nome:"}
{"id": "648158", "revid": "90227", "url": "https://it.wikipedia.org/wiki?curid=648158", "title": "Allucinazioni", "text": ""}
{"id": "648163", "revid": "1745361", "url": "https://it.wikipedia.org/wiki?curid=648163", "title": "Fata Morgana", "text": ""}
{"id": "648165", "revid": "380654", "url": "https://it.wikipedia.org/wiki?curid=648165", "title": "Brainbuster", "text": "Il Brainbuster \u00e8 una mossa di attacco del wrestling, si pratica sollevando e facendo ricadere l'avversario di testa o sul collo. &lt;br&gt;\nVarianti.\nMexican stretch buster.\nSi imposta un Vertical suplex, si afferrano le gambe dell'avversario e si salta per poi cadere seduti.\nUna variante, consiste nel cadere di schiena dalla posizione di presa sull'avversario. In questo caso si chiama \"Muscle Buster\".\nBrainbuster DDT.\nChiamato anche \"Dangerous DDT\" consiste nell'eseguire una DDT con grande veemenza o velocit\u00e0.\nDouble underhook brainbuster.\nIn questa mossa il lottatore piega l'avversario in avanti, mettendo la testa della vittima tra le gambe ed eseguendo un double underhook (aggancia ogni braccio dell'avversario dietro la schiena dello stesso). Poi lo tira per le braccia sollevandolo in modo che la vittima si trovi con il volto nella stessa direzione del wrestler e poi esegue una Brainbuster.\nTurnbuckle Brainbuster.\nUn brainbuster che viene eseguito dall'angolo in cui l'esecutore fa cadere l'avversario in verticale sul turnbuckle. Una delle Brainbuster pi\u00f9 pericolose e proibita in gran parte delle federazioni.\nSuplex brainbuster.\n\u00c8 un vertical suplex che fa cadere l'avversario di testa.\nEmerald Flowsion.\nSi afferra l'avversario in stile Powerslam e lo si scaraventa a terra caricando il peso su un fianco, cosicch\u00e9 possa cadere con il collo.\nFisherman buster.\nLa mossa si imposta come un normale fisherman suplex, ma anzich\u00e9 far cadere l'avversario di schiena lo si fa cadere di collo.\nSpinning brainbuster.\nBrainbuster eseguita con un avvitamento orizzontale di 90\u00b0 gradi.\nSuper fisherman buster.\nFisherman buster dalla terza corda.\nTiger driver 91.\nUna particolare Double Underhook Powerbomb che invece di far cadere l'avversario di schiena lo fa cadere di pieno collo.\nMichinoku driver.\nSu parte da una posizione a Scoop Slam per poi schiacciare l'avversario in avanti, a gambe larghe.\nDeath Valley driver.\nSi posiziona l'avversario sulle spalle come per un Fireman Carry. Si butta l'avversario a terra schiacciandolo di collo.\nNorthern lights driver.\nUna specie di suplex brainbuster con una posizione pi\u00f9 laterale dell'avversario.\nPsycho driver.\nSi carica l'avversario sulle spalle con una variante del Fireman's Carry, nella quale l'avversario \u00e8 caricato a pancia verso l'alto, per poi buttarlo di testa con un Piledriver.\nJOS e JOCS.\nIl Japanese Ocean Suplex equivale ad una versione modificata del Tiger Suplex. Si posiziona l'avversario come per un'Electric Chair Drop, per\u00f2 si cade all'indietro a ponte schiacciando il collo dell'avversario al tappeto. In America ha il nome di Queen Suplex (che fa cadere l'avversario di schiena).\nAir raid siren/Celtic cross.\nSi posiziona l'avversario dalla vita alle gambe, per poi lasciandosi cadere all'indietro facendo cos\u00ec sbattere violentemente il collo al suolo."}
{"id": "648168", "revid": "834", "url": "https://it.wikipedia.org/wiki?curid=648168", "title": "Valle de Tr\u00e1paga", "text": ""}
{"id": "648169", "revid": "12067", "url": "https://it.wikipedia.org/wiki?curid=648169", "title": "Stadio Comunale di Orzinuovi", "text": ""}
{"id": "648177", "revid": "57342", "url": "https://it.wikipedia.org/wiki?curid=648177", "title": "Fibroblasti", "text": ""}
{"id": "648181", "revid": "110157", "url": "https://it.wikipedia.org/wiki?curid=648181", "title": "Trucios-Turtzioz", "text": "Trucios-Turtzioz (\"Turtzioz\" in basco e \"Trucios\" in castigliano) \u00e8 un comune spagnolo di 521 abitanti situato nella comunit\u00e0 autonoma dei Paesi Baschi."}
{"id": "648185", "revid": "834", "url": "https://it.wikipedia.org/wiki?curid=648185", "title": "Caf\u00e9 Tacuba", "text": ""}
{"id": "648186", "revid": "54253", "url": "https://it.wikipedia.org/wiki?curid=648186", "title": "Sterco", "text": ""}
{"id": "648188", "revid": "1851848", "url": "https://it.wikipedia.org/wiki?curid=648188", "title": "Luigi Beghetto", "text": "Biografia.\n\u00c8 cugino di Massimo Beghetto, anch'egli ex calciatore.\nNel 2002 ha ottenuto a Padova la laurea in Scienze Politiche, con una tesi sulla violenza negli stadi.\nCaratteristiche tecniche.\nCentravanti alto e forte fisicamente, era un giocatore macchinoso e tecnicamente non raffinato. Per queste sue caratteristiche veniva spesso impiegato come boa d'attacco, per tenere palla e far salire la squadra.\nCarriera.\nGiocatore.\nGli esordi.\nDopo gli esordi in Seconda Categoria con il Rossano, gioca nel Campionato Nazionale Dilettanti con il Bassano; in due stagioni realizza complessivamente 26 reti, di cui 19 nella stagione 1993-1994 con le quali \u00e8 vice-capocannoniere dietro ad Adriano Meacci del Sandon\u00e0. Nel 1994 passa al , con cui viene impiegato solamente in Coppa Italia, realizzando un gol contro la ; nel novembre dello stesso anno passa in prestito al Carpi, in Serie C1, dove totalizza 9 reti in 22 partite.\nLe prime stagioni in B ed i gol a Treviso.\nRientrato temporaneamente a Vicenza, viene nuovamente ceduto, questa volta in Serie B, alla Fidelis Andria: nell'annata del suo esordio tra i cadetti realizza 5 reti in 30 partite, e a fine stagione viene acquistato dal . Chiuso da Micha\u00ebl Goossens, Marco Nappi e successivamente Giovanni Pisano, risulta poco impiegato, anche a causa di diversi problemi fisici, e disputa 16 partite con 2 reti, prima di trasferirsi al , dove vive una nuova stagione al di sotto delle attese, schierato in coppia con Fabrizio Cammarata.\nNell'estate del 1998 passa in compropriet\u00e0 al allenato da Gianfranco Bellotto: qui riprende a segnare con continuit\u00e0, impiegato come prima punta nella stagione 1998-1999 e come attaccante di appoggio al fianco di Luca Toni nella stagione successiva. La coppia Toni-Beghetto realizza complessivamente 31 reti, 16 delle quali firmate da Beghetto.\nCagliari e ChievoVerona.\nNel settembre 2000, dopo 2 presenze e una rete con il Treviso, passa al Cagliari per 7 miliardi di lire; era stato esplicitamente richiesto da Bellotto che lo aveva preferito a Toni per la maggiore esperienza. L'esperienza in Sardegna \u00e8 condizionata da un infortunio, da problemi di coesistenza tattica con il compagno d'attacco Cammarata e dall'esplosione di David Suazo, che riduce lo spazio in campo per Beghetto. Rimasto al Cagliari anche nella stagione successiva, per mancanza di acquirenti, nel mercato autunnale si trasferisce al ChievoVerona, neo-promosso in Serie A, in cambio di Moreno Longo, Giorgio Gorgone e un conguaglio economico.\nFa il suo esordio in Serie A il 21 ottobre 2001, subentrando a Marazzina a pochi minuti dalla fine nella partita Chievo Verona-Parma, terminata 1-0 per la squadra di casa. Rimane a Verona per un anno e mezzo, nel quale viene impiegato come rincalzo segnando un solo gol (il 21 gennaio 2002 sul campo del ) in 18 partite nella squadra guidata da Delneri.\nLa rinascita piacentina e il ritorno a Treviso.\nNell'estate 2003 ritorna in Serie B, nel allenato da Luigi Cagni. Schierato come attaccante centrale nel 4-3-3, torna a giocare con regolarit\u00e0 disputando 41 partite con 15 gol nel campionato 2003-2004. Nella stagione Serie B 2004-2005, dopo la cessione di Amedeo Mangone, diventa capitano della formazione emiliana; forma con Simone Pepe la coppia d'attacco titolare, e realizza altre 7 reti in un campionato condizionato da alcuni infortuni.\nNonostante il rinnovo del contratto firmato con il Piacenza nel gennaio 2005, nell'estate dello stesso anno rescinde per motivi familiari e ritorna al Treviso, ripescato in Serie A. Inizialmente titolare con Ezio Rossi, realizza la rete decisiva per la prima vittoria dei veneti nella massima serie, sul campo della ; nel prosieguo della stagione finisce ai margini della rosa, per scelta tecnica del nuovo allenatore Alberto Cavasin, e chiude la sua ultima stagione in Serie A con 16 presenze e un gol.\nRiconfermato anche nei due successivi campionati di Serie B, parte inizialmente come riserva per poi ottenere il posto da titolare e la fascia di capitano, diventando uno dei giocatori pi\u00f9 amati dalla tifoseria veneta; nella stagione 2007-2008 realizza 12 reti in campionato, suo miglior bottino dal 2004.\nBellinzona.\nIl 30 gennaio 2009 passa a titolo definitivo al Bellinzona, club svizzero di Super League (Svizzera) con cui firma un contratto semestrale; il trasferimento viene richiesto dalla stessa dirigenza trevigiana, a causa delle difficolt\u00e0 economiche della societ\u00e0. Al termine della stagione decide di concludere la carriera da calciatore.\nDirigente sportivo.\nNell'agosto 2010 diventa il nuovo direttore sportivo dell'Union Quinto, squadra di Quinto di Treviso che milita in Serie D, carica che ricopre novembre 2011 quando si dimette ufficialmente per sopraggiunti problemi di salute.\nOttiene ufficialmente il diploma per il ruolo di direttore sportivo il 2 maggio 2011."}
{"id": "648189", "revid": "124403493", "url": "https://it.wikipedia.org/wiki?curid=648189", "title": "Laser 4.7", "text": "Il Laser 4.7 \u00e8 un natante a vela da regata, la cui classe \u00e8 riconosciuta dalla International Sailing Federation.\nDescrizione.\nLungo poco pi\u00f9 di tre metri il laser 4.7 \u00e8 una deriva per ragazzi ma anche per adulti. le regolazioni principali sono la scotta della randa, il vang, il cunningham, la base e l'archetto a poppa dove \u00e8 attaccato il bozzello posteriore della scotta.\nTutte le attrezzature sono marchiate laser e sono le uniche in stazza e che si possano usare in una regata.\nLo scafo \u00e8 lo stesso del laser radial e standard cambiano solo: la vela (con i rispettivi numeri velici) e le lunghezze dei componenti del power kit. "}
{"id": "648190", "revid": "184755", "url": "https://it.wikipedia.org/wiki?curid=648190", "title": "Frazione volumica", "text": "La frazione volumetrica \u00e8 uno dei diversi modi con i quali si pu\u00f2 esprimere la composizione chimica di un miscuglio o l'entit\u00e0 della presenza di un composto chimico in una sostanza. Viene definito come il rapporto tra il volume di composto e quello della sostanza (la sommatoria dei volumi di tutti i componenti formula_1), ed \u00e8 rappresentata da un numero tra 0 (in totale assenza del composto) e 1 (composto puro):\noppure considerando un volume unitario di sostanza, si definisce come rapporto tra i volumi specifici:\nIn molti casi non si conosce il volume bens\u00ec la sua quantit\u00e0 di sostanza n, legata alla prima dalla massa molare M:\nper una miscela di gas approssimabili come ideali, che hanno lo stesso volume molare, equivale alla frazione molare:\nIn generale possiamo esprimere nella frazione molare, dividendo tutto per la quantit\u00e0 di sostanza totale:\nDiventa perci\u00f2 evidente che gli elementi a volume molare maggiore della media ponderata (le molecole o pesi-formula pi\u00f9 articolati nello spazio) hanno frazione massica maggiore della frazione molare, quelli a volume molare minore della media hanno frazione massica minore della frazione molare."}
{"id": "648198", "revid": "599013", "url": "https://it.wikipedia.org/wiki?curid=648198", "title": "Carlo Caglieris", "text": "Playmaker attivo in Serie A negli anni settanta e ottanta, ha segnato un totale di 4.795 punti nella massima serie.\nCarriera.\nCresciuto cestisticamente, dopo una breve parentesi nei pulcini della Juventus, nella Don Bosco Crocetta di Torino e passato poi nelle giovanili dell'Ignis Varese, nel 1970-71 gioc\u00f2 in serie A con la Gelati Cecchi Biella, retrocessa a fine stagione. Libero da vincoli contrattuali per lo scioglimento della societ\u00e0 laniera, scelse l'ambiziosa Sacl\u00e0 Asti allenata da Lajos Toth, con la quale colse la promozione dalla serie B alla serie A. Nel campionato 1972-73 contribu\u00ec a portare la squadra astigiana in finale di Coppa Italia (sconfitta dall'Ignis Varese, poi campione d'Italia). Nel 1973-74 ritorn\u00f2 a Torino, in seguito al trasferimento della squadra per mancanza di un palazzetto in grado di garantire i 3500 posti richiesti dal nuovo regolamento federale, dove disput\u00f2 campionato e Coppa delle Coppe, prima di essere ceduto per motivi di bilancio all'Alco Fortitudo Bologna.\nSolo un anno dopo, contrariamente alle sue attese e speranze, invece di rientrare a Torino approd\u00f2 alla Virtus Bologna di Dan Peterson, con la quale vinse lo scudetto che mancava alla V nera da vent'anni esatti. Con la Virtus ottenne altri 2 scudetti, nel 1978-79 e la stagione successiva con Terry Driscoll.\nNel 1981 torn\u00f2 nella \"sua\" Torino dove con la Berloni disput\u00f2 quattro campionati, senza per\u00f2 ripetere i successi degli anni precedenti.\nNel 1985 si trasfer\u00ec alla Benetton Treviso con cui disput\u00f2 la sua ultima stagione.\nCon la Nazionale Juniores ha vinto la medaglia di bronzo ai campionati europei di Atene nel 1970.Vanta inoltre numerose presenze nelle rappresentative nazionali under 21 e Under 23 .\nCon la nazionale italiana di pallacanestro ha giocato 131 partite, segnando 493 punti, guadagnando la medaglia d'oro ai campionati europei di Nantes nel 1983 (famosa l'immagine del playmaker che bacia il pallone a fine gara). Partecip\u00f2 alle olimpiadi di Los Angeles 1984, ottenendo il quinto posto e disput\u00f2 i mondiali di Manila. Vinse inoltre un titolo mondiale militare.\nVenne anche selezionato nella formazione del Resto d'Europa e vinse in Cecoslovacchia l'Oscar del Basket.\nConsiderato uno dei pi\u00f9 forti playmaker italiani di tutti i tempi \u00e8 stato un professore di Educazione Fisica liceale e universitario, nonch\u00e9 promotore di un progetto sociale molto importante che riguarda le carceri. Nel 2005 ha vinto il premio \"Basket e Solidariet\u00e0\". Ha partecipato ad una puntata de \"I soliti ignoti - Identit\u00e0 nascoste\", condotto da Fabrizio Frizzi, andata in onda su Rai Uno il 14 settembre 2007. Nel 2013 \u00e8 stato inserito nella Hall of Fame del basket italiano."}
{"id": "648199", "revid": "1543377", "url": "https://it.wikipedia.org/wiki?curid=648199", "title": "Concentrazione massica", "text": "La concentrazione massica (chiamata anche concentrazione mista) \u00e8 il rapporto tra la massa del soluto ed il volume della soluzione.\nCostituisce una delle diverse grandezze per la concentrazione di una soluzione o l'entit\u00e0 della presenza di un elemento in una sostanza.\n\u00c8 definita \"mista\" in quanto, a differenza di grandezze analoghi, non si esprime con un numero adimensionale, ma si misura come una densit\u00e0 in chilogrammo al metro cubo."}
{"id": "648201", "revid": "94686", "url": "https://it.wikipedia.org/wiki?curid=648201", "title": "Il crimine della sollecitazione", "text": ""}
{"id": "648202", "revid": "80235", "url": "https://it.wikipedia.org/wiki?curid=648202", "title": "Abanto y Ci\u00e9rvana", "text": ""}
{"id": "648204", "revid": "767487", "url": "https://it.wikipedia.org/wiki?curid=648204", "title": "Cantone di Nexon", "text": "Il Cantone di Nexon era una divisione amministrativa dell'Arrondissement di Limoges.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "648207", "revid": "767487", "url": "https://it.wikipedia.org/wiki?curid=648207", "title": "Cantone di Nieul", "text": "Il Cantone di Nieul era una divisione amministrativa dell'Arrondissement di Limoges.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "648208", "revid": "226458", "url": "https://it.wikipedia.org/wiki?curid=648208", "title": "Cantone di Pierre-Buffi\u00e8re", "text": "Il Cantone di Pierre-Buffi\u00e8re era una divisione amministrativa dell'Arrondissement di Limoges.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "648210", "revid": "226458", "url": "https://it.wikipedia.org/wiki?curid=648210", "title": "Cantone di Saint-Germain-les-Belles", "text": "Il Cantone di Saint-Germain-les-Belles era una divisione amministrativa dell'Arrondissement di Limoges.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "648211", "revid": "62988", "url": "https://it.wikipedia.org/wiki?curid=648211", "title": "Lula da Silva", "text": ""}
{"id": "648213", "revid": "287204", "url": "https://it.wikipedia.org/wiki?curid=648213", "title": "Plzen", "text": ""}
{"id": "648214", "revid": "767487", "url": "https://it.wikipedia.org/wiki?curid=648214", "title": "Cantone di Saint-L\u00e9onard-de-Noblat", "text": "Il Cantone di Saint-L\u00e9onard-de-Noblat \u00e8 una divisione amministrativa dell'Arrondissement di Limoges.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 13 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 13:"}
{"id": "648215", "revid": "120428349", "url": "https://it.wikipedia.org/wiki?curid=648215", "title": "Neckbreaker", "text": "Il neckbreaker (traducibile con \"spezzacollo\") \u00e8 una mossa di wrestling eseguibile con modalit\u00e0 differenti. Nell'esecuzione classica di questa mossa si afferra la testa dell'avversario da dietro con un braccio al collo e si cade a terra.\nVarianti.\nCross arm neckbreaker.\nNeckbreaker eseguito afferrando con la mano destra la sinistra dell'avversario e con la sinistra la destra, e girandosi in modo da incrociare le braccia dell'avversario attorno al collo formando con esse una \"X\", per poi farsi cadere.\nCobra Clutch neckbreaker.\nNeckbreaker eseguito impostando una Cobra Clutch.\nElevated neckbreaker.\nSi fa sedere l'avversario sul paletto con le spalle rivolte al ring. Si afferra il collo saltando e si cade a terra portandosi dietro anche il malcapitato.\nFalling neckbreaker.\nNeckbreaker classico. Si afferra il collo dell'avversario e ci si butta a terra.\nGutwrench Elevated neckbreaker.\nSi solleva l'avversario sulla spalla a pancia su afferrandolo per il busto e poi lo si lascia cadere eseguendo il neckbreaker.\nHalf nelson neckbreaker.\nL'esecutore blocca l'avversario in una Half Nelson, poi lo solleva, come se stesse per trasformare essa in una Mat Slam, ma mentre l'avversario \u00e8 in aria, si prende al volo il collo di lui o lei e lo si scaraventa a terra.\nHangman's neckbreaker.\nL'esecutore afferra l'avversario nella classica posizione di Neckbreaker ma gli fa sbattere il collo in caduta sulla propria spalla.\nInverted facelock neckbreaker.\nNota anche come \"Extreme Twist of Fate\" o \"Inverted Twist of Fate\", si esegue prendendo l'avversario da dietro, in posizione di Reverse DDT, per concludere con una caduta propria del normale Neckbreaker.\nPumphandle neckbreaker.\nL'esecutore blocca l'avversario in una pumphandle (quindi afferrando l'avversario da dietro facendogli passare un braccio tra le gambe, mentre l'altro viene bloccato dal braccio libero dell'esecutore) e poi esegue una Neckbreaker.\nSwinging neckbreaker.\nNeckbreaker molto usata, si prende l'avversario come per un \"Snap Suplex\" gira il collo e si scaraventa a terra.\nJumping reverse neckbreaker.\nL'esecutore, che si trova alle spalle dell'avversario, esegue un salto afferrando la testa di quest'ultimo trascinandola al suolo.\nShiranui.\nSi afferra l'avversario come per una Stunner ma si compie un salto a candela verticale appoggiandosi all angolo e si cade indietro con il busto rivolto al tappeto.\nWhiplash.\nSi afferra l'avversario come per eseguire un suplex ma si compie un avvitamento di 180\u00b0. Una versione modificata si esegue afferrando l'avversario come per un suplex, lo si solleva e si compie l'avvitamento di 180\u00b0.\nFisherman Neckbreaker.\nConsiste nell'appoggiare la testa dell'avversario sotto l'ascella (come nello snap DDT), mettere il braccio dell'avversario sul collo di chi esegue la mossa, alzare la gamba dell'avversario e compiere un avvitamento di 90\u00b0.\nTop rope whiplash.\nEsecuzione identica allo whiplash a differenza che la vittima viene prima appoggiata con le caviglie alla terza corda, per poi eseguire il movimento di 180\u00b0 caratteristico della Whiplash.\nNightmare on Helms Street.\nNota anche come \"Final Cut\", Si tratta di un attacco effettuato cadendo con il gomito sull'avversario (Elbow Drop) eseguito dopo aver bloccato la testa di questi sotto il braccio (Headlock). Il nome della mossa richiama il titolo del film horror \"Nightmare - Dal profondo della notte\".\nOver castle.\nSi salta dal paletto mentre l'avversario \u00e8 in piedi nel ring. Lo si afferra per la gola e si compie una giravolta in avanti, per poi cadere entrambi di schiena. Molto utilizzata sui ring delle promotion giapponesi.\nOverdrive.\nSi esegue prendendo il braccio dell'avversario, quest'ultimo solitamente piegato a 90 gradi, dopodich\u00e9 si mette la gamba sulla nuca dell'avversario e si cade in avanti eseguendo una semigiravolta.\nRolling neckbreaker.\nUn neckbreaker eseguito, solitamente in corsa, compiendo un salto con giravolta.\nReality Check.\nNeckbreaker eseguito solitamente in corsa con l'avversario piegato a 90\u00b0; l'avversario viene colpito in corsa da una ginocchiata al volto prima di subire una neckbreaker.\nTorture rack neckbreaker.\nL'esecutore posiziona l'avversario in una Torture Rack, da l\u00ec fa compiere all'avversario un giro di 90\u00b0gradi, finendo il tutto in un Neckbreaker.\nTurn neck.\nQuesta mossa viene eseguita in corsa: mentre l'avversario si sta sollevando, si corre verso quest'ultimo mettendogli la mano sul collo, concludendo con una giravolta.\nShoulder neckbreaker.\nSi esegue il neckbreaker cadendo seduti, provocando maggiori danni al collo (e alla schiena) dell'avversario.\nSomersault neckbreaker.\nIl wrestler esegue un Neckbreaker su un avversario in ginocchio e girato di spalle, compiendo una capovolta di 180\u00b0 gradi.\nSleeper hold neckbreaker.\nParte tutto da una \"Sleeper Hold\", poi si schianta il collo dell'avversario a terra, compiendo cos\u00ec una neckbreaker.\nTwisting neckbreaker.\nNeckbreaker eseguito in semi giravolta, solitamente di 180\u00b0."}
{"id": "648216", "revid": "767487", "url": "https://it.wikipedia.org/wiki?curid=648216", "title": "Cantone di Saint-Yrieix-la-Perche", "text": "Il Cantone di Saint-Yrieix-la-Perche \u00e8 una divisione amministrativa dell'Arrondissement di Limoges.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 17 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 17:"}
{"id": "648220", "revid": "226458", "url": "https://it.wikipedia.org/wiki?curid=648220", "title": "Cantone di Oradour-sur-Vayres", "text": "Il Cantone di Oradour-sur-Vayres era una divisione amministrativa dell'Arrondissement di Rochechouart.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "648222", "revid": "287204", "url": "https://it.wikipedia.org/wiki?curid=648222", "title": "Cantone di Rochechouart", "text": "Il Cantone di Rochechouart \u00e8 una divisione amministrativa dell'Arrondissement di Rochechouart.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 22 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 22:"}
{"id": "648224", "revid": "226458", "url": "https://it.wikipedia.org/wiki?curid=648224", "title": "Cantone di Saint-Junien-Est", "text": "Il Cantone di Saint-Junien-Est era una divisione amministrativa dell'Arrondissement di Rochechouart.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Saint-Junien ed i comuni di:"}
{"id": "648227", "revid": "123320850", "url": "https://it.wikipedia.org/wiki?curid=648227", "title": "Grand Corps Malade", "text": "Biografia.\nFabien Marsaud \u00e8 nato il 31 luglio 1977, a Le Blanc-Mesnil, nel dipartimento della Seine-Saint-Denis. Sua madre \u00e8 bibliotecaria e suo padre Jacques Marsaud, alto funzionario territoriale, di orientamento comunista, \u00e8 stato, in particolare, segretario generale del comune di Noisy-le-Sec e di Saint-Denis e direttore generale dei servizi del consiglio generale del Val-de-Marne. Ha vissuto a Noisy-le-Sec con i suoi genitori e la sorella maggiore fino al 1981.\nIl suo percorso scolastico \u00e8 abbastanza classico e ben presto lo sport diventa una passione. Ama in particolare il basket, disciplina nella quale \u00e8 molto dotato. Secondo Bally Bagayoko, il suo allenatore (divenuto vice-sindaco di Saint-Denis), il giovane Fabien era \u00ab un pilastro della squadra e adorava trasmettere le sue competenze \u00bb. Si iscrive al liceo classico \u00ab perch\u00e9 \u00e8 pi\u00f9 forte in francese che in matematica\u00bb, ma lo sport resta il suo campo preferito. A 17 anni gli viene proposto di integrare il centro di formazione basket-studio di Tolosa, ma rifiuta, preferndo restare a Saint-Denis. In quegli anni ha fatto parte della squadra di basket d'Aubervilliers e ha giocato a un livello di Nazionale 3 come ala, dopo aver giocato a Nanterre e a Saint Denis.\nDopo la maturit\u00e0, ottiene un diploma di studi universitari generali in Sciences et techniques des activit\u00e9s physiques et sportives.\nNell'estate del suo ventesimo compleanno, mentre lavora come animatore in una colonia di vacanze a Saint-Denis a causa di un tuffo in piscina Fabien subisce un grave incidente che, secondo i medici, gli comprometter\u00e0 l'apparato motorio e, quindi, la possibilit\u00e0 di camminare.\nNel 1999, a seguito di una lunga rieducazione, Fabien riacquista l'uso delle gambe, tuttavia continuer\u00e0 sempre a reggersi in piedi con l'aiuto di una stampella.\nDa queste premesse nasce lo pseudonimo \"Grand Corps Malade\" (\"Grande Corpo Malato\").\nNell'ottobre 2003 Fabien, diventato \"Grand Corps Malade\", si esibisce per la prima volta assieme al \"Collectif 129H\" in un bar di Parigi.\nPer tre anni, GCM approfitta di tutte le occasioni disponibili per esibirsi nei piccoli locali parigini, condividendo i suoi testi a cappella, nel pi\u00f9 puro stile slam; negli stessi anni partecipa anche ad innumerevoli manifestazioni e festival.\nFino a questo momento, lo slam di GCM \u00e8 quindi fatto solo di parole intrecciate; uno dei suoi amici (il compositore S Petit Nico) gli propone allora di inserire delle basi musicali che facciano da sfondo ai suoi testi.\nNasce da questa collaborazione il primo album di GCM, \"Midi 20\", che esce nel marzo del 2006.\nGMC crede fermamente nel suo progetto e si fa promotore di laboratori per insegnare l'arte dello slam ai ragazzi del suo quartiere.\nIn occasione dell'uscita dell'album, GCM fa anche qualche apparizione televisiva; da ogni parte si levano critiche lusinghiere, il consenso \u00e8 unanime e si ripercuote sulle vendite dell'album che in breve tempo si trova in cima alle classifiche.\nQuesto grande successo di pubblico permette a GCM di esibirsi in spazi di grande rilievo: il 15 e 16 maggio 2006 fa il tutto esaurito alla famosa sala di spettacoli parigina \"La Cigale\", con un recital in cui alterna testi a cappella e testi musicati.\nQuesto stesso spettacolo verr\u00e0 ripreso in una grande tourn\u00e9e che porter\u00e0 GCM attraverso tutta la Francia a partire da ottobre 2007.\nNel 2008 esce il suo secondo album: Enfant de la ville; seguito, nel 2010, da 3\u00e8me temps.\nIl 28 settembre 2011 esce un nuovo singolo: Inch'allah.\nCuriosit\u00e0.\nGrand Corps Malade ha prestato la sua voce al personaggio Chuckles il clown (doppiato in italiano da Giorgio Faletti) nella versione francese di Toy Story 3."}
{"id": "648228", "revid": "226458", "url": "https://it.wikipedia.org/wiki?curid=648228", "title": "Cantone di Saint-Junien-Ovest", "text": "Il Cantone di Saint-Junien-Ovest era una divisione amministrativa dell'Arrondissement di Rochechouart.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Saint-Junien e i comuni di:"}
{"id": "648229", "revid": "287204", "url": "https://it.wikipedia.org/wiki?curid=648229", "title": "Carpello (botanica)", "text": "Il carpello, dal greco \"karpos\" (frutto), \u00e8 una foglia modificata con funzione riproduttiva, facente parte del fiore ed in particolare costituente il gineceo (parte del fiore composta da uno o pi\u00f9 pistilli). Nel corso dell'evoluzione la foglia dello sporofillo si \u00e8 richiusa su s\u00e9 stessa: ossia i due margini si sono saldati a formare una cavit\u00e0 richiusa, l'ovario appunto \u00e8 al di sotto di stilo e stimma.\nDescrizione.\nNelle angiosperme si individuano ovari monocarpellari, ovvero formati da un solo carpello, o pluricarpellari, ovvero formati da pi\u00f9 carpelli.\nInoltre i carpelli possono essere fusi insieme originando un unico pistillo (ovario pluricarpellare sincarpico), o possono richiudersi ognuno su s\u00e9 stesso originando pistilli diversi (ovario pluricarpellare apocarpico). In quest'ultimo caso ogni carpello originer\u00e0 un frutto come ad esempio nel caso della mora e del gelso.\nPer il loro carattere di foglie portatrici di megaspore (o macrospore), le cellule per la cui moltiplicazione viene a formarsi il gametofito femminile (il sacco embrionale), i carpelli sono megasporofilli.\nCome si \u00e8 detto, possono formare un gineceo unico, o restare separati, collocati ognuno nel ricettacolo, formando cos\u00ec altrettanti ginecei indipendenti. Nel primo caso diciamo che il fiore \u00e8 gamocarpellare, e dialicarpellare nel secondo.\nLe parti di cui \u00e8 costituito ogni gineceo sono:"}
{"id": "648230", "revid": "226458", "url": "https://it.wikipedia.org/wiki?curid=648230", "title": "Cantone di Saint-Laurent-sur-Gorre", "text": "Il Cantone di Saint-Laurent-sur-Gorre era una divisione amministrativa dell'Arrondissement di Rochechouart.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "648231", "revid": "106908", "url": "https://it.wikipedia.org/wiki?curid=648231", "title": "Suillus lakei", "text": "\"Suillus lakei\" (Murrill) Smith &amp; Thiers, A Contribution Towards a Monograph of North American Species of Suillus: 34-36 (1964).\nIl Suillus lakei, di origine nordamericana, \u00e8 un fungo abbastanza diffuso in Nord America e in Italia \u00e8 presente in Calabria nei rimboschimenti di Abete di Douglas (\"Pseudotsuga menziesii\").\nDescrizione della specie.\nCappello.\n4\u201315\u00a0cm di diametro, da emisferico a convesso, infine pianeggiante, regolare, carnoso;\nTubuli.\nLunghi fino a 10\u00a0mm, adnato-decorrenti, separabili, prima giallo vivo, poi brunastri, al taglio prima rossastri, poi bluastri.\nPori.\nAllungati ed angolosi, pi\u00f9 lunghi di 1\u00a0mm, concolori ai tubuli, viranti al brunastro alla pressione.\nGambo.\n3\u20137\u00a0cm di lunghezza x 1,5-2,5\u00a0cm di spessore, centrale o a volte leggermente eccentrico, tozzo, sodo, generalmente subcilindrico, talvolta ingrossato alla base, superficie giallastra in alto e con fibrille bruno-rossastre verso il basso.\nAnello.\nAnello ben sviluppato, spesso, molto largo, fioccoso, non glutinoso; colore della superficie da giallastra a giallo vinoso, brunastra al tocco.\nCarne.\nSoda e spessa, giallastra, al taglio vira prima al verdastro e poi all'azzurro.\nHabitat.\nTrattasi di fungo simbionte, legato all'Abete di Douglas (Pseudotsuga menziesii) con il quale forma micorrize, fruttifica in estate e all'inizio dell'autunno, singolo oppure in diversi esemplari raggruppati alla base tra di loro.\nIn Nord America, dove la Pseudotsuga menziesii \u00e8 molto diffusa, il \"S. lakei\" \u00e8 altrettanto diffuso, mentre in Europa \u00e8 alquanto raro. In Italia \u00e8 stato rinvenuto nell'altopiano della Sila dove ci sono numerosi rimboschimenti di Douglasia.\nCommestibilit\u00e0.\nLeggermente lassativo, se ne sconsiglia il consumo.\nReazioni macrochimiche.\nLa carne con KOH vira al grigio scuro, con FeSO4 diventa giallo verdolino e con NH3 la cute del cappello annerisce.\nTassonomia.\nSi riporta un excursus tassonomico del \"S. lakei\":"}
{"id": "648232", "revid": "767487", "url": "https://it.wikipedia.org/wiki?curid=648232", "title": "Cantone di Saint-Mathieu", "text": "Il Cantone di Saint-Mathieu era una divisione amministrativa dell'Arrondissement di Rochechouart.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "648233", "revid": "101260", "url": "https://it.wikipedia.org/wiki?curid=648233", "title": "Lemma pumping", "text": ""}
{"id": "648235", "revid": "599013", "url": "https://it.wikipedia.org/wiki?curid=648235", "title": "\u00c9talle", "text": ""}
{"id": "648241", "revid": "599013", "url": "https://it.wikipedia.org/wiki?curid=648241", "title": "Flavio Carera", "text": "Carriera.\nClub.\nProdotto del vivaio del club della sua citt\u00e0 natale, Carera \u00e8 diventato giocatore-simbolo per la Virtus Bologna e la Libertas Livorno. Nella sua lunghissima carriera cestistica ha anche militato con l'Alpe Bergamo, la Pallacanestro Reggiana, la Virtus Roma, Fabriano e Montecatini.\nCon la Libertas Livorno si \u00e8 affermato arrivando ad un passo dallo scudetto nella finalissima nel 1989, quando Livorno per un canestro a tempo scaduto di Andrea Forti non si \u00e8 laureata Campione d'Italia.\nLasciata Livorno, \u00e8 approdato a Bologna sponda Virtus, dove \u00e8 divenuto un idolo e ha vinto tre scudetti, una Coppa Italia e una supercoppa.\nNazionale.\n\u00c8 stato un pilastro della Nazionale azzurra con la quale ha collezionato 129 presenze, segnando 598 punti totali, arrivando a vincere:\nCon la maglia della Nazionale, ha inoltre disputato:"}
{"id": "648243", "revid": "94686", "url": "https://it.wikipedia.org/wiki?curid=648243", "title": "Crimen Sollicitationis", "text": ""}
{"id": "648244", "revid": "984922", "url": "https://it.wikipedia.org/wiki?curid=648244", "title": "Cantone di Antony", "text": "Il Cantone di Antony \u00e8 una divisione amministrativa dell'Arrondissement di Antony.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato ridefinito.\nComposizione.\nPrima della riforma del 2014 comprendeva solo una parte del comune di Antony.\nDopo il 2015 il cantone comprende l'intero cantone di Antony."}
{"id": "648247", "revid": "580", "url": "https://it.wikipedia.org/wiki?curid=648247", "title": "Teorema SMN", "text": ""}
{"id": "648249", "revid": "1516087", "url": "https://it.wikipedia.org/wiki?curid=648249", "title": "Trilogia di Occidente", "text": "La Trilogia di Occidente \u00e8 un insieme di romanzi di fantascienza ucronica realizzati dallo scrittore e giornalista Mario Farneti.\nLa trilogia originale \u00e8 composta dai romanzi \"Occidente\" (2001), \"Attacco all'Occidente\" (2003) e \"Nuovo impero d'Occidente\" (2006). Negli anni successivi, si sono poi aggiunti vari spin-off, come la collana di fumetti \"Gli albi di Occidente\" e la trilogia di ebook \"Romano Tebaldi legionario\" (composta da \"Primo nero\", \"L'oro di Vaida\" e \"28 ottobre\"), ambientati nello stesso universo narrativo della trilogia iniziale.\nAmbientazione dei romanzi.\nLa trilogia di Occidente \u00e8 ambientata in un mondo ucronico, in cui molti degli eventi storici avvenuti a partire dagli anni trenta si sono verificati in forme differenti o non si sono mai verificati. Lo stesso Farneti scrive, in una nota dell'autore posta alla fine del primo romanzo, che \u00abalcuni episodi si basano su fatti e luoghi reali e su personaggi vissuti [...] che ricoprono nella narrazione ruoli diversi da quelli effettivamente svolti, o ruoli analoghi in un contesto politico differente\u00bb, oppure fanno \u00abriferimento a una serie di notizie che ha un fondamento di realt\u00e0\u00bb.\nAd esempio, nel mondo parallelo in cui si svolgono i fatti della trilogia, il regime fascista non approv\u00f2 mai le leggi razziali (non costringendo cos\u00ec i \"ragazzi di via Panisperna\" alla fuga negli Stati Uniti) e non si schier\u00f2 con Adolf Hitler durante la Seconda guerra mondiale. L'Italia rimane dunque nella situazione pre-bellica, in cui dittatura fascista e monarchia \"coabitano\", sebbene (nel primo romanzo) con sempre maggiori insofferenze da un lato e dall'altro.\nI cambiamenti si riflettono anche nelle biografie di molti personaggi realmente esistiti: molti personaggi del regime fascista (Mussolini su tutti) sopravvivono alla fine della guerra, mentre molti altri protagonisti \"democratici\" del secondo dopoguerra vengono a vario titolo \"inquadrati\" nella dittatura fascista (con l'eccezione di Giulio Andreotti, divenuto Segretario di Stato vaticano e poi papa, e di Rocco Buttiglione, succeduto ad Andreotti come Segretario di Stato).\nVengono poi utilizzati numerosi riferimenti all'ufologia (come il Gabinetto RS/33), a varie teorie pseudostoriche (come la base segreta nazista in Antartide o il \"raggio della morte\" attribuito a Guglielmo Marconi), alla mitologia di epoca greco-romana (come il mito di Atlantide, l'oricalco e la dea Roma), all'esoterismo e alla New Age (come la leggenda di Agarthi o il riferimento al colore indaco nell'ultimo libro) e a oggetti realmente esistiti (come le insegne imperiali restituite dal generale germanico Odoacre all'Imperatore romano d'Oriente Zenone, in seguito alla deposizione di Romolo Augustolo).\nCronologia degli eventi.\nEventi precedenti alla Trilogia.\nDopo lo scoppio della Seconda guerra mondiale, Benito Mussolini prese la \u00abdecisione sofferta\u00bb di non entrare in guerra al fianco delle altre due Potenze dell'Asse, in seguito a un preciso accordo con gli Stati Uniti: in cambio della neutralit\u00e0, l'Italia sarebbe stata inclusa nel Piano Marshall, lanciato in quegli anni. Il regime fascista utilizz\u00f2 quei soldi per rafforzarsi industrialmente e militarmente, come testimonia il primo test atomico nel deserto della Libia condotto da Enrico Fermi nel 1944.\nIl 20 luglio 1944, Adolf Hitler mor\u00ec nell'attentato di Rastenburg. Nei giorni successivi, il feldmaresciallo Erwin von Witzleben tratt\u00f2 la resa nazista con gli Alleati. Il Giappone fu invece piegato dal bombardamento atomico di Hiroshima e Nagasaki, alla cui rifinitura contribuirono gli scienziati italiani. I gerarchi nazisti furono processati a Norimberga, mentre la Germania fu occupata dagli Alleati: i territori a ovest del fiume Oder furono occupati dalle forze occidentali, quelli a est dall'Unione Sovietica.\nLa pace fu interrotta il 28 aprile 1945, quando l'Armata Rossa sfond\u00f2 la linea di demarcazione e Tito raggiunse Fiume, causando lo scoppio della Terza guerra mondiale. L'Italia, stavolta, scelse di entrare nel conflitto al fianco di Stati Uniti, Regno Unito e Francia. Dopo l'iniziale offensiva sovietica, la prima vittoria occidentale fu a Isha (non lontano da Miranshah, in Pakistan), dove un gruppo di italiani tenne testa alle truppe sovietiche guidate dal generale Andropov fino all'arrivo delle forze britanniche.\nLa battaglia decisiva fu quella di Smolensk (1947), \u00abla pi\u00f9 grande battaglia di carri armati della storia\u00bb: circa duecentomila soldati italiani e sovietici morirono e quasi cinquemila mezzi corazzati vennero distrutti in una battaglia durata sette giorni, durante la quale mor\u00ec anche Italo Balbo, abbattuto dalla contraerea sovietica. In seguito alla battaglia, i sovietici iniziarono a battere in ritirata, incalzati dalle forze Alleate. Il 10 marzo 1948, le \"Camicie nere\" fasciste furono le prime a entrare a Mosca. In seguito alla conquista della capitale sovietica, l'Armata Rossa si sfald\u00f2, l'URSS si sciolse e le singole repubbliche chiesero separatamente la pace all'Occidente. Il Kazakistan fu la prima repubblica a passare con gli Alleati e a scacciare i sovietici dal proprio territorio.\nIl 16 marzo entr\u00f2 in vigore l'armistizio, che vedeva gli eserciti occidentali occupare larga parte dei territori sovietici: sul fronte occidentale, statunitensi, inglesi e francesi raggiunsero Kazan' e Perm', mentre gli italiani occuparono Omsk e Novosibirsk; su quello pacifico, gli USA occuparono Sachalin, la Kam\u010datka e Vladivostok. Stalin fu catturato da militari italiani in Armenia verso la fine di marzo 1948, nascosto nel monastero di Ajrivank, mentre stava cercando di scappare in Cina. Fu successivamente trasferito a Roma, processato per crimini di guerra al Tribunale Internazionale de L'Aia e condannato a morte per fucilazione (condanna mai eseguita perch\u00e9, un mese prima, mor\u00ec improvvisamente nel carcere militare di Gaeta).\nIn seguito alla fine della guerra, Bielorussia e Ucraina entrarono a far parte dell'Impero italiano in qualit\u00e0 di protettorati. L'Italia si distinse successivamente sempre pi\u00f9 come superpotenza a tutti gli effetti, grazie a una lunga serie di risultati in ambito diplomatico, scientifico e culturale, fra cui il determinante contributo al riconoscimento internazionale di Israele, lo sbarco sulla Luna del 2 giugno 1969, la partecipazione alla Guerra del Vietnam e cos\u00ec via.\n\"Occidente\".\nIl 28 ottobre 1965, Mussolini annunci\u00f2 l'adesione dell'Italia (unica fra i Paesi NATO e dopo Australia, Corea del Sud e Nuova Zelanda) alla \"Operazione Pi\u00f9 bandiere\", ossia alla richiesta del Presidente statunitense Lyndon B. Johnson di aiuto ai Paesi occidentali per la Guerra del Vietnam. Il Corpo di Spedizione Italiano, partito nel maggio 1966, era guidato dal generale Junio Valerio Borghese ed era composto da 15 000 volontari, quasi tutti reclutati fra le file della Milizia Volontaria per la Sicurezza Nazionale.\nL'8 settembre 1966, Mussolini annunci\u00f2 le proprie dimissioni da Presidente del Consiglio e Duce del Fascismo, designando Galeazzo Ciano come suo successore per entrambi i ruoli e mantenendo per s\u00e9 solo il titolo di Capo della MVSN.\nProbabilmente nel 1967, re Umberto II abdic\u00f2 a favore del figlio Carlo Alberto II. La decisione venne presa in seguito al forte stato di depressione in cui cadde dopo la morte del suo primogenito Vittorio Emanuele (1964), in seguito a un incidente di caccia in Corsica, su cui si nutrivano dubbi.\nNel 1972, a ridosso dei festeggiamenti del 50\u00ba anniversario della Marcia su Roma, un attentato uccise Galeazzo Ciano, il Segretario del PNF Pino Romualdi e varie altre persone. Il mattino successivo, Carlo Alberto II assunse i pieni poteri e dichiar\u00f2 sciolti sia il PNF che la MVSN. Il giorno dopo, il Gran consiglio del fascismo dichiar\u00f2 a sua volta decaduta la monarchia, decret\u00f2 l'esilio per i membri di Casa Savoia e l'istituzione della Repubblica, nominando Mussolini Capo provvisorio dello Stato.\nSeguirono vari giorni di combattimenti tra le forze realiste e quelle fasciste, concentrati perlopi\u00f9 nel Nord Italia e in varie dipendenze (Eritrea, Somalia, Ucraina, Bielorussia, Illiria e Albania), mentre nel Sud Italia si registrarono solo attentati a installazioni fasciste, tralicci e nodi ferroviari. Con la resa delle ultime sacche di resistenza realista a Torino, gli scontri terminarono il 29 ottobre con la vittoria dei fascisti e la fuga della famiglia reale ad Alessandria d'Egitto.\nUna settimana dopo la fine degli scontri, Mussolini mor\u00ec. Dopo un periodo di turbolenze, fu decisa la creazione di un Triumvirato a guida del Governo, composto dall'ex-Governatore di Roma ed ex-Ministro Giorgio Almirante, dall'ex-Comandante della Decima Legio generale Massimo Duilio Gabrielli e dall'ex-Comandante dell'OVRA generale Ludovici.\nDal 1973 al 1991.\nNel 1973, il re dell'Afghanistan Mohammed Zahir Shah sub\u00ec un tentativo di colpo di Stato, organizzato da suo cugino Mohammed Daud Khan. L'operazione fu sventata anche grazie al contributo dell'OVRA e Daud Khan fu arrestato dalle forze lealiste.\nNel 1974, in seguito alla Guerra del Kippur e alla definitiva espulsione degli arabi da Israele, sette Paesi arabi (Arabia Saudita, Egitto, Giordania, Iraq, Libano, Siria e Yemen) decisero di unirsi nella Federazione Araba, di cui Yasser Arafat divenne Presidente.\nNel 1975, venne deciso il ritiro dal Vietnam di tutte le truppe occidentali.\nNel 1979, venne firmato ad Addis Abeba un Trattato di alleanza fra Italia, Francia, Regno Unito, Germania e Stati Uniti d'America.\nIn un momento imprecisato (probabilmente negli anni settanta), la Cina contribu\u00ec alla costituzione dell'Unione delle Repubbliche Socialiste Sovietiche dell'est, uno Stato socialista filo-cinese nell'Estremo Oriente russo.\nNel 1980, l'OVRA cre\u00f2 ReteMondo, una rete telematica di comunicazioni per uso militare. Dopo qualche anno, l'invenzione fu declassificata e concessa ai privati.\nNegli anni 80, il triumviro Almirante annunci\u00f2 il proprio ritiro dalla vita politica. Al suo posto, fu eletto l'ex-Governatore di Roma Romano Tebaldi.\nNel 1988, una strana epidemia di breve durata (pi\u00f9 tardi chiamata \"Macula\") colp\u00ec ampie zone dell'Afghanistan. Non c'\u00e8 accordo sul numero complessivo di vittime.\nIntorno ai primi anni novanta, la Federazione Araba invase il Kuwait. Dopo sei mesi di occupazione, una coalizione di truppe occidentali riusc\u00ec a liberare il Paese.\n\"Attacco all'Occidente\".\nIl 17 luglio 1992, il gruppo estremista al-Qamar occup\u00f2 La Mecca con il proprio braccio armato. Il 24 luglio, il Presidente della Federazione Araba Yasser Arafat venne ucciso da un affiliato ad al-Qamar in un attacco suicida, che segn\u00f2 l'inizio di un colpo di Stato in tutta la Federazione, guidato dal capo di al-Qamar, Husam Ed Din. Il 25 luglio, la Federazione Araba sferr\u00f2 un attacco nucleare su Tel Aviv e un altro violento attacco contro la Sesta Flotta degli Stati Uniti di stanza nel mar Mediterraneo, a cui segu\u00ec un attacco via terra a Israele, mentre Pakistan, Bangladesh, Turchia, Yemen, Marocco, Tunisia, Algeria e le repubbliche caucasiche erano scosse da manifestazioni e tentativi di insurrezione. In Italia, Romano Tebaldi venne nominato Primo Triumviro, ottenendo pieni poteri per la conduzione della guerra.\nNei primi giorni di guerra, un primo attacco occidentale verso Baghdad venne neutralizzato, mentre ci\u00f2 che rimaneva dell'esercito israeliano venne tratto in salvo e portato in Libia. Qualche giorno dopo, almeno tre ondate di missili a testata elettromagnetica furono lanciate su tutte le principali citt\u00e0 europee e le aree industriali pi\u00f9 importanti, seguite poco dopo dai primi sbarchi delle truppe arabe in Sicilia e presso l'Aeroporto \"Italo Balbo\" di Fiumicino. Una seconda ondata di missili, qualche ora dopo, colp\u00ec nuovamente tutta l'Europa e le colonie italiane in Africa, seguita da un'invasione di terra della Libia e della Somalia.\nL'intera citt\u00e0 di Roma veniva invasa da numerose brigate di paracadutisti arabi e parzialmente occupata. Il tentativo della Decima Legio di liberare l'aeroporto di Fiumicino si concluse in un bagno di sangue, culminato nella distruzione dell'aeroporto stesso. Citt\u00e0 del Vaticano cadde dopo un giorno di furiosi combattimenti e papa Pio XIII fu costretto all'esilio a Citt\u00e0 del Messico. Le prime truppe regolari arabe sbarcarono in forze a Civitavecchia e Palermo quello stesso giorno. Roma fu conquistata a novembre, ma la resistenza cittadina continu\u00f2 a lungo.\nVerso gli ultimi mesi del 1992, l'Italia centro-meridionale era saldamente in mano agli arabi, dove Husam Ed Din (autoproclamatosi Califfo) aveva creato il Sultanato Italiano di Levante con capitale provvisoria Benevento. Il Governo regolare italiano aveva stabilito la capitale provvisoria a Sal\u00f2. In Europa orientale, due armate di invasione arabo-musulmane (la prima passata attraverso il Caucaso e l'Ucraina meridionale, la seconda attraverso la penisola balcanica dopo aver occupato la Grecia) si ricongiunsero a est di Vienna.\nNei primi giorni di gennaio 1993, Italia, Francia, Regno Unito, Germania e Spagna firmarono a Sal\u00f2 un patto di alleanza contro l'invasione, mentre decine di migliaia di volontari provenienti da molti Paesi di tradizione cristiana affluirono in Austria. Il 31 marzo 1993, cominci\u00f2 uno scontro campale fra truppe occidentali e truppe arabe, conclusosi qualche giorno dopo con il ripiegamento arabo oltre il Danubio. Nella notte fra il 20 e il 21 aprile, una violenta strage si consum\u00f2 sul Campidoglio, in cui rimasero uccisi centinaia di soldati della Federazione Araba e di forze collaborazioniste. Da quel giorno, il colle fu definitivamente abbandonato.\nDopo il mancato sfondamento sul Danubio e l'arrivo dei volontari cristiani guidati dal generale Augusto Pinochet nel Nord Italia, circa centomila volontari musulmani sbarcarono nelle aree italiane occupate, allo scopo di sferrare l'attacco definitivo verso nord. Lo scontro decisivo avvenne nei pressi del fiume Metauro fra il 10 e il 15 maggio 1993: dopo una serie di scontri minori, le truppe arabe guidate da Husam ed-Din furono costantemente respinte dalle truppe occidentali, sotto la guida di Tebaldi e Pinochet. Improvvisi problemi alle armi elettromagnetiche provocarono il panico nelle file arabe, dando inizio al tracollo dell'esercito levantino. Numerose citt\u00e0 italiane sotto occupazione insorsero, spesso liberandosi prima dell'arrivo delle truppe italiane (come nei casi di Napoli, Benevento, Taranto e Reggio Calabria).\nIl 18 maggio fu proclamata la definitiva liberazione dell'Italia, mentre due giorni dopo Tebaldi e Pinochet facevano il loro ingresso a Roma. Nei mesi successivi, la guerra prosegu\u00ec perlopi\u00f9 a livello navale, con scontri nel Golfo Persico, nel Mar Rosso e nel Mediterraneo orientale. L'attacco definitivo inizi\u00f2 il 4 novembre 1993, con l'invasione simultanea di Israele, Egitto, Etiopia, Somalia e penisola araba. Lungo il mese di novembre, le nazioni che componevano la Federazione Araba si distaccarono e trattarono separatamente la resa. Il 2 dicembre 1993, venne attaccato e raso al suolo il rib\u0101\u1e6d yemenita di Husam ed-Din, l'ultima ridotta dell'ex-Califfo. Il 10 dicembre, Tebaldi fu nominato Duce dell'Impero.\nDal 1993 al 2011.\nNel 2000, il Segretario di Stato vaticano Giulio Andreotti venne eletto papa con il nome di Giulio IV. Il suo papato dur\u00f2 sette anni.\nNel 2008, tutte le colonie e i protettorati italiani vennero resi autonomi nell'ambito della Comunit\u00e0 delle Repubbliche Sociali Autonome, un'unione economica guidata dall'Italia, in vista della definitiva indipendenza (prevista per il 2015).\nNel 2009, una grave crisi politica in Corea del Nord port\u00f2 a un intervento internazionale, in seguito al quale furono definitivamente smantellate le installazioni nucleari nordcoreane.\n\"Nuovo impero d'Occidente\".\nFra il 2011 e il 2012, una epidemia di una malattia sconosciuta (successivamente chiamata \"Hecates\") esplose in Cina. Le autorit\u00e0 cinesi mantennero lo stretto riserbo sui numeri delle vittime, ma le stime parlavano di centinaia di migliaia di morti.\nNel 2012, si verific\u00f2 un violento attentato all'Universit\u00e0 Popolare di Addis Abeba, dove si contarono 585 morti (di cui pi\u00f9 di 300 sotto i 20 anni).\nIl 18 ottobre, il generale cinese Chiun guid\u00f2 un colpo di Stato in Cina alla testa di trenta divisioni dell'esercito, dichiarando successivamente decaduto il regime comunista e proclamando l'indipendenza delle varie repubbliche cinesi. Imponenti colonne di sfollati cinesi, impauriti dalla ribellione e dall'epidemia di \"Hecates\", iniziarono a dirigersi verso il Pakistan e la Russia.\nIl 19 ottobre, il vulcano Cumbre Vieja (Isole Canarie) esplose in una violenta eruzione, causando la frana di larga parte dello stesso in mare e successivamente un tremendo tsunami che colp\u00ec le coste atlantiche di Europa, Africa e America. Nove ore dopo, sei bombe atomiche esplosero lungo la faglia di Sant'Andrea, provocando lo sprofondamento della California, mentre l'Armata Nazionale Antifascista dichiar\u00f2 l'insurrezione generale in Etiopia. Gli Stati Uniti iniziarono a disgregarsi e a Roma eruppero scontri a fuoco fra la fazione fedele al Duce e quella pi\u00f9 progressista. Quest'ultima ebbe la meglio, portando a termine il colpo di Stato contro Tebaldi (20 ottobre 2012). Frattanto, l'esercito cinese guidato dal generale Chiun aveva gi\u00e0 invaso il Medio Oriente e stava per apprestarsi a sbarcare in Europa.\nIl 28 ottobre, durante la cerimonia di incoronazione a Imperatore del Nuovo impero romano d'Occidente di Ario Tebaldi, nipote dell'ex-Duce Romano Tebaldi, uno strano incidente caus\u00f2 il panico fra la folla. La cerimonia fu poi definitivamente interrotta quando giunse notizia dell'improvviso sbarco di Romano Tebaldi e delle truppe a lui fedeli nella citt\u00e0 di Roma. Questo diede l'inizio a una lunga serie di combattimenti, che ridussero la citt\u00e0 a un cumulo di macerie. Gli scontri terminarono solo una settimana pi\u00f9 tardi, con la conquista della \"Domus Italiae\".\nL'Orda di Chiun, frattanto, era giunta in Slovenia e nei giorni successivi attravers\u00f2 il confine all'altezza di Gorizia, dividendosi poi in due tronconi, diretti rispettivamente verso Bologna e Milano. Dopo gli avvenimenti di Roma, tuttavia, Chiun decise di attestarsi con il primo troncone lungo l'Adige e di consolidare l'occupazione del Veneto. Le truppe fasciste, con un attacco a sorpresa, riuscirono a decapitare in fretta il vertice dell'Orda e a costringere il grosso dell'esercito fra i Colli Euganei e i Colli Berici: la battaglia risult\u00f2 in una strage di soldati orientali, dal momento che i fascisti ricevettero l'ordine di non fare prigionieri. I circa centomila uomini dell'Orda diretti verso Milano, invece, furono intercettati a nord di Mantova e da l\u00ec respinti verso il lago di Garda. Entrambi gli schieramenti subirono durissime perdite, soprattutto perch\u00e9 anche l'Orda inizi\u00f2 a uccidere per rappresaglia civili e prigionieri. Dopo una settimana di violente battaglie e oltre un milione di morti, l'Orda fu definitivamente sconfitta.\nA novembre inoltrato, un gigantesco terremoto in Antartide provoc\u00f2 l'inizio dello scioglimento dei ghiacci perenni e si ripercosse in tutto il pianeta, causando la distruzione completa di New York e Sydney, lo sprofondamento di Citt\u00e0 del Capo e la quasi totale distruzione di Londra, Bruxelles, Berlino, Amsterdam, San Pietroburgo, Mosca, Pechino, Hong Kong e Tokyo. Roma, gi\u00e0 provata dai combattimenti, vide il crollo di numerosi monumenti (fra cui il Colosseo) e di quasi tutti i ponti sul Tevere, con la sola eccezione dei ponti Cestio e Fabricio, che collegano la citt\u00e0 all'Isola Tiberina, mentre le forze dell'Alleanza, guidate dal Tiranno Nefar Lilian, iniziarono a cingerla d'assedio.\nIl 12 dicembre, dopo tre giorni di incessanti nevicate, Benito Amedeo Tebaldi venne incoronato Imperatore del ristabilito Impero Romano d'Occidente. Il 20 dicembre, Roma fu nuovamente teatro di violentissimi scontri armati fra le neonate forze imperiali e l'Alleanza, durante i quali mor\u00ec anche il neo-imperatore Benito Tebaldi. L'improvvisa notizia della morte del Tiranno Nefar Lilian port\u00f2 alla conclusione del conflitto e al rovesciamento di parecchi Governi sotto il controllo dell'Alleanza.\nIl 21 aprile 2013, Italo Tebaldi (secondogenito di Romano) fu incoronato Imperatore dell'Impero Romano d'Occidente."}
{"id": "648255", "revid": "984922", "url": "https://it.wikipedia.org/wiki?curid=648255", "title": "Cantone di Bagneux", "text": "Il Cantone di Bagneux \u00e8 una divisione amministrativa dell'Arrondissement di Antony.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 2 comuni.\nComposizione.\nFino al 2014 comprendeva il solo comune di Bagneux.\nDal 2015 i comuni appartenenti al cantone sono i seguenti 2:"}
{"id": "648256", "revid": "1141066", "url": "https://it.wikipedia.org/wiki?curid=648256", "title": "J\u00fanior (calciatore 1954)", "text": "Nel 2004 \u00e8 stato inserito da Pel\u00e9 nel FIFA 100, lista che includeva i 125 migliori giocatori viventi al momento della redazione.\nCaratteristiche tecniche.\nJ\u00fanior inizi\u00f2 a giocare a calcio da terzino di fascia destra, venendo successivamente spostato sul lato opposto del campo - sebbene fosse un destro naturale. In questo ruolo si fece notare per le proiezioni offensive e la precisione nei cross e nelle conclusioni. Nella fase finale della carriera ag\u00ec da regista di centrocampo, distinguendosi per l'abilit\u00e0 nell'organizzazione della manovra offensiva quanto per la capacit\u00e0 di adempiere ai compiti difensivi, oltre che per l'eleganza, la saggezza tattica e le doti di \"leadership\". Fu inoltre un ottimo tiratore di calci di punizione e rigori.\nCarriera.\nClub.\nMilit\u00f2 per dieci anni nel Flamengo, club di cui era capitano e con il quale vinse quattro campionati di Rio, una Coppa Libertadores ed un'Intercontinentale prima di trasferirsi in Italia. Durante questo periodo si guadagn\u00f2 il soprannome di \"capacete\" (che in portoghese significa \"casco\"), per via della folta capigliatura \"afro\" che portava.\nIl 12 giugno del 1984 venne acquistato dal Torino, il quale vers\u00f2 nelle casse della squadra brasiliana circa due milioni di dollari. J\u00fanior chiese ed ottenne delle garanzie per giocare da centrocampista anzich\u00e9 da terzino, sia perch\u00e9 considerava il primo come il ruolo a lui pi\u00f9 congeniale ma anche in quanto riteneva tale posizione meno logorante, cos\u00ec da poter prolungare la durata della propria carriera. Nonostante fosse ormai trentenne, dopo qualche difficolt\u00e0 iniziale seppe imporsi nella formazione allenata da Gigi Radice, diventandone il cardine del centrocampo. Durante il suo primo anno in Italia fu vittima di due episodi di razzismo: a Milano venne ripetutamente insultato e coperto di sputi mentre usciva dallo stadio assieme alla madre e al padrino e a Torino, in occasione di un \"derby\", alcuni tifosi juventini esposero degli striscioni gravemente offensivi riguardanti il colore della pelle. I sostenitori \"granata\" risposero con un altro striscione: \"Meglio negro che juventino\". Al termine della stagione, conclusa al secondo posto dietro al Verona, fu giudicato giocatore dell'anno.\nNel corso della sua militanza col \"Toro\" gli venne pure attribuito l'affettuoso nomignolo di \"pap\u00e0 J\u00fanior\", per via dell'aspetto e dell'et\u00e0 non pi\u00f9 giovane. Rimase a Torino fino al 1987, allorch\u00e9 il rapporto con il tecnico Radice si incrin\u00f2. L'allenatore riteneva il rendimento del brasiliano inferiore a quello della prima stagione, mentre J\u00fanior rimase particolarmente stizzito per una sostituzione effettuata durante una gara di coppa UEFA contro l'Hajduk Spalato, culminata con l'eliminazione della squadra: la circostanza port\u00f2 Radice a dire di non essere un assistente sociale tenuto a preoccuparsi dei problemi dei giocatori, affermazione alla quale seguirono delle dichiarazioni rancorose da parte del centrocampista.\nConclusa l'esperienza in maglia \"granata\", J\u00fanior venne tesserato dal Pescara, squadra neo-promossa nella massima serie con la quale riusc\u00ec subito ad affermarsi.\nDurante il ritiro estivo, il capitano in carica Gian Piero Gasperini gli cedette la fascia, avendone riconosciuto il carisma. Nel corso del periodo trascorso in Abruzzo, J\u00fanior condusse anche un programma televisivo sul canale locale Telemare intitolato \"Brasi... Leo\", durante il quale si occupava di calcio ma anche di musica, sua grande passione. Con la squadra biancazzurra disput\u00f2 complessivamente due stagioni, centrando la salvezza al termine della prima ma non riuscendo a bissare il risultato alla seconda. Nel 1989 decise di tornare in Patria per via dello stress causatogli dalla lotta per non retrocedere. Rimase inoltre particolarmente amareggiato per l'espulsione inflittagli nella gara contro il Cesena, prima in carriera: il guardalinee segnal\u00f2 all'arbitro una sua presunta gomitata, ma il giocatore neg\u00f2 con fermezza di aver compiuto tale gesto. A conclusione della sua ultima stagione in Italia venne giudicato secondo miglior straniero del campionato, precedendo campioni come Careca, Maradona e Gullit.\nTornato a vestire la maglia del Flamengo, che gli garant\u00ec solo la quarta parte dell'ingaggio percepito in Italia, vincer\u00e0 ancora una Coppa del Brasile nel 1990, un Campionato carioca nel 1991 e un \"Brasileir\u00e3o\" nel 1992, ultimo trionfo della sua longeva attivit\u00e0 agonistica. \nNel 1991 fece una breve riapparizione nel Torino, disputando la vittoriosa finale della Coppa Mitropa 1991.\nSi ritir\u00f2 infatti nel 1993, ormai trentanovenne, nonostante fosse ancora tra i primi nelle tabelle di merito.\nNazionale.\nCon la \"Sele\u00e7\u00e3o\", J\u00fanior partecip\u00f2, all'apice della carriera, ai Mondiali del 1982, durante i quali segn\u00f2 una rete spettacolare contro l'Argentina ma contribu\u00ec pure in maniera decisiva all'eliminazione della sua squadra nel match contro l'Italia, tenendo in gioco Paolo Rossi in occasione del definitivo 3-2. Prese parte inoltre all'edizione del 1986 in Messico e alla Coppa America del 1983, perdendo la finale contro l'Uruguay.\nDopo il ritiro.\nJ\u00fanior ha allenato il Flamengo in due diverse occasioni, nel 1993-1994 e nel 1997. Nel 1998 ha commentato i Mondiali per la televisione brasiliana e nel 2004 ha ricoperto per un breve periodo la carica di direttore sportivo, sempre per il club \"rubro-negro\". Da allora lavora come commentatore televisivo e analista per il canale brasiliano Rede Globo."}
{"id": "648257", "revid": "984922", "url": "https://it.wikipedia.org/wiki?curid=648257", "title": "Cantone di Bourg-la-Reine", "text": "Il Cantone di Bourg-la-Reine era una divisione amministrativa dell'Arrondissement di Antony.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende parte del comune di Antony ed il comune di Bourg-la-Reine."}
{"id": "648258", "revid": "85709", "url": "https://it.wikipedia.org/wiki?curid=648258", "title": "Dinastia Valois Orl\u00e9ans", "text": ""}
{"id": "648259", "revid": "110157", "url": "https://it.wikipedia.org/wiki?curid=648259", "title": "Cantone di Ch\u00e2tenay-Malabry", "text": "Il Cantone di Ch\u00e2tenay-Malabry \u00e8 una divisione amministrativa dell'Arrondissement di Antony.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 3 comuni.\nComposizione.\nIl comune facente parte del cantone prima della riforma del 2014 era Ch\u00e2tenay-Malabry.\nDal 2015 i comuni appartenenti al cantone sono i seguenti 3:"}
{"id": "648260", "revid": "104458", "url": "https://it.wikipedia.org/wiki?curid=648260", "title": "Cantone di Ch\u00e2tillon", "text": "Il Cantone di Ch\u00e2tillon \u00e8 una divisione amministrativa dell'Arrondissement di Antony.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 2 comuni.\nComposizione.\nIl comune facente parte del cantone prima della riforma del 2014 era Ch\u00e2tillon.\nDal 2015 i comuni appartenenti al cantone sono i seguenti 2:"}
{"id": "648262", "revid": "110157", "url": "https://it.wikipedia.org/wiki?curid=648262", "title": "Cantone di Clamart", "text": "Il Cantone di Clamart \u00e8 una divisione amministrativa dell'Arrondissement di Antony.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 2 comuni.\nComposizione.\nIl comune facente parte del cantone prima della riforma del 2014 era Clamart.\nDal 2015 i comuni appartenenti al cantone sono i seguenti 2:"}
{"id": "648263", "revid": "984922", "url": "https://it.wikipedia.org/wiki?curid=648263", "title": "Cantone di Fontenay-aux-Roses", "text": "Il Cantone di Fontenay-aux-Roses era una divisione amministrativa dell'Arrondissement di Antony.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il solo comune di Fontenay-aux-Roses."}
{"id": "648264", "revid": "228587", "url": "https://it.wikipedia.org/wiki?curid=648264", "title": "Ta", "text": ""}
{"id": "648265", "revid": "834", "url": "https://it.wikipedia.org/wiki?curid=648265", "title": "Teraampere", "text": ""}
{"id": "648270", "revid": "834", "url": "https://it.wikipedia.org/wiki?curid=648270", "title": "Terabar", "text": ""}
{"id": "648272", "revid": "33689", "url": "https://it.wikipedia.org/wiki?curid=648272", "title": "Terabit", "text": ""}
{"id": "648276", "revid": "834", "url": "https://it.wikipedia.org/wiki?curid=648276", "title": "Teracoulomb", "text": ""}
{"id": "648279", "revid": "599013", "url": "https://it.wikipedia.org/wiki?curid=648279", "title": "Td", "text": ""}
{"id": "648285", "revid": "6923", "url": "https://it.wikipedia.org/wiki?curid=648285", "title": "Paul Meyer (filologo)", "text": "Biografia.\nFormatosi alla \"\u00c9cole nationale des chartes\" di Parigi come archivista e medievista, inizi\u00f2 la sua carriera nel 1863 entrando a far parte del dipartimento manoscritti della \"Biblioth\u00e8que nationale de France\".\nSi occup\u00f2 dei poeti trovatori in lingua provenzale, ma estese il suo campo di studi a tutta la letteratura romanza medioevale. \u00c8 a tutt'oggi ancora considerato fra i massimi esperti della lingua francese.\nNel 1876 divent\u00f2 professore di lingue e letteratura dell'Europa meridionale al \"Coll\u00e8ge de France\"; nel 1882 direttore dell'\"Ecole des Chartes\" e, l'anno seguente, membro dell'\"Acad\u00e9mie des inscriptions et belles-lettres\" (\"Accademia delle iscrizioni e belle lettere\") di Parigi.\nPubblic\u00f2 le prime edizioni tradotte e commentate di molti manoscritti medievali francesi e normanni sia autonomamente che per la \"Soci\u00e9t\u00e9 des anciens textes fran\u00e7ais\" (\"Societ\u00e0 di letteratura antica francese\") e la \"Soci\u00e9t\u00e9 de l'histoire de France\" (\"Societ\u00e0 della storia di Francia\"). Tra i manoscritti pi\u00f9 importanti pubblicati vi sono:\nLo studioso francese fu anche uno dei fondatori di \"Revue Critique de Philologie\", nonch\u00e9 fondatore e capo redattore di \"Romania\", due riviste letterarie incentrate sulla filologia medievale."}
{"id": "648291", "revid": "599013", "url": "https://it.wikipedia.org/wiki?curid=648291", "title": "Tf", "text": ""}
{"id": "648293", "revid": "834", "url": "https://it.wikipedia.org/wiki?curid=648293", "title": "Terafarad", "text": ""}
{"id": "648297", "revid": "599013", "url": "https://it.wikipedia.org/wiki?curid=648297", "title": "Th", "text": ""}
{"id": "648299", "revid": "834", "url": "https://it.wikipedia.org/wiki?curid=648299", "title": "Terahenry", "text": ""}
{"id": "648301", "revid": "599013", "url": "https://it.wikipedia.org/wiki?curid=648301", "title": "Ti", "text": ""}
{"id": "648304", "revid": "599013", "url": "https://it.wikipedia.org/wiki?curid=648304", "title": "Tj", "text": ""}
{"id": "648306", "revid": "834", "url": "https://it.wikipedia.org/wiki?curid=648306", "title": "Terajoule", "text": ""}
{"id": "648309", "revid": "599013", "url": "https://it.wikipedia.org/wiki?curid=648309", "title": "Tk", "text": "Musica.\nowner di TK Enterprise"}
{"id": "648310", "revid": "834", "url": "https://it.wikipedia.org/wiki?curid=648310", "title": "Terakelvin", "text": ""}
{"id": "648313", "revid": "599013", "url": "https://it.wikipedia.org/wiki?curid=648313", "title": "Tl", "text": ""}
{"id": "648314", "revid": "834", "url": "https://it.wikipedia.org/wiki?curid=648314", "title": "Teralitro", "text": ""}
{"id": "648317", "revid": "184755", "url": "https://it.wikipedia.org/wiki?curid=648317", "title": "Cantone di Malakoff", "text": "Il Cantone di Malakoff era una divisione amministrativa dell'Arrondissement di Antony.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il solo comune di Malakoff."}
{"id": "648318", "revid": "834", "url": "https://it.wikipedia.org/wiki?curid=648318", "title": "Tm", "text": ""}
{"id": "648319", "revid": "599013", "url": "https://it.wikipedia.org/wiki?curid=648319", "title": "Tmb", "text": ""}
{"id": "648320", "revid": "767487", "url": "https://it.wikipedia.org/wiki?curid=648320", "title": "Cantone di Montrouge", "text": "Il Cantone di Montrouge \u00e8 una divisione amministrativa dell'Arrondissement di Antony.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 2 comuni.\nComposizione.\nIl comune facente parte del cantone prima della riforma del 2014 era Montrouge.\nDal 2015 i comuni appartenenti al cantone sono i seguenti 2:"}
{"id": "648325", "revid": "984922", "url": "https://it.wikipedia.org/wiki?curid=648325", "title": "Cantone di Le Plessis-Robinson", "text": "Il Cantone di Le Plessis-Robinson era una divisione amministrativa dell'Arrondissement di Antony.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte del comune di Clamart ed il comune di Le Plessis-Robinson."}
{"id": "648330", "revid": "599013", "url": "https://it.wikipedia.org/wiki?curid=648330", "title": "Tn", "text": ""}
{"id": "648331", "revid": "14641", "url": "https://it.wikipedia.org/wiki?curid=648331", "title": "Butil-4-idrossianisolo", "text": ""}
{"id": "648332", "revid": "984922", "url": "https://it.wikipedia.org/wiki?curid=648332", "title": "Cantone di Sceaux", "text": "Il Cantone di Sceaux era una divisione amministrativa dell'Arrondissement di Antony.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte del comune di Ch\u00e2tenay-Malabry e il comune di Sceaux."}
{"id": "648334", "revid": "133248", "url": "https://it.wikipedia.org/wiki?curid=648334", "title": "Teranewton", "text": ""}
{"id": "648335", "revid": "984922", "url": "https://it.wikipedia.org/wiki?curid=648335", "title": "Cantone di Vanves", "text": "Il Cantone di Vanves era una divisione amministrativa dell'Arrondissement di Antony.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il solo comune di Vanves."}
{"id": "648336", "revid": "14641", "url": "https://it.wikipedia.org/wiki?curid=648336", "title": "2-t-butil-4-idrossianisolo", "text": ""}
{"id": "648337", "revid": "767487", "url": "https://it.wikipedia.org/wiki?curid=648337", "title": "Asola (torrente)", "text": "L'Asola \u00e8 un torrente di circa una quindicina di chilometri, che nasce presso Monte Nuovo nella campagna marchigiana a 222 metri di altitudine e sfocia nel mare Adriatico. Nel suo breve percorso la sua valle, principalmente agricola e poco urbanizzata, lambisce cinque comuni tutti della provincia di Macerata: Montelupone, Morrovalle, Montecosaro, Potenza Picena e Civitanova Marche. Non lontano dal suo letto e nella contrada che prende il suo nome sorge la magnifica villa Bonaccorsi famosa in Italia per il suo splendido giardino all'italiana, e l'ippodromo Mori di Civitanova Marche."}
{"id": "648338", "revid": "14641", "url": "https://it.wikipedia.org/wiki?curid=648338", "title": "3-t-butil-4-idrossianisolo", "text": ""}
{"id": "648341", "revid": "14641", "url": "https://it.wikipedia.org/wiki?curid=648341", "title": "2,6-bis(1,1-dimetiletil)-4-metilfenolo", "text": ""}
{"id": "648342", "revid": "5680", "url": "https://it.wikipedia.org/wiki?curid=648342", "title": "Funzione primitiva ricorsiva", "text": ""}
{"id": "648343", "revid": "124410259", "url": "https://it.wikipedia.org/wiki?curid=648343", "title": "Tp", "text": ""}
{"id": "648345", "revid": "110157", "url": "https://it.wikipedia.org/wiki?curid=648345", "title": "Coll\u00e8ge de France", "text": "Il Coll\u00e8ge de France \u00e8 un \"grand \u00e9tablissement\", istituto di ricerca di alta eccellenza, con sede a Parigi in Francia. \u00c8 situato nel V \"arrondissement\", all'interno del quartiere latino, nelle vicinanze dell'universit\u00e0 de \"La Sorbonne\", all'incrocio fra \"rue Saint-Jacques\" e \"rue des \u00c9coles\".\nStoria.\nChiamata inizialmente \"Coll\u00e8ge royal\", l'istituzione cambi\u00f2 successivamente vari nomi (\"Coll\u00e8ge des Trois Langues\" o in latino \"Collegium Trilingue\", poi \"Coll\u00e8ge National\", poi ancora \"Coll\u00e8ge Imp\u00e9rial\"), prima di ricevere il nome attuale nel 1870.\nFondazione.\nLa nascita del \"Coll\u00e8ge\" si iscrive nel clima culturale dell'Umanesimo, movimento che si opponeva al modo di fare cultura della Scolastica, incentrato sull'insegnamento universitario. Perci\u00f2 il \"Coll\u00e8ge de France\" nasce come istituzione alternativa alle universit\u00e0 non solo nei contenuti insegnati, ma anche nelle forme dell'insegnamento.\nIl \"Coll\u00e8ge de France\" fu fondato da Francesco I nel 1530 su consiglio del suo \"ma\u00eetre de librairie\" (\"Mastro bibliotecario\"), il grande traduttore di opere classiche Guillaume Bud\u00e9, il quale suggeriva d'istituire un collegio di \"lecteurs royaux\" (lettori reali), ispirandosi a quanto gi\u00e0 avveniva al \"Collegium Trilingue\" di Lovanio. \nPerci\u00f2 degli umanisti pagati dal re furono incaricati di insegnare delle materie trascurate o ignorate dall'Universit\u00e0 di Parigi. La scuola, di ispirazione umanistica, fu fondata come alternativa alla Sorbona per promuovere materie come l'ebraico, il greco (di cui il primo maestro fu Janus Lascaris) e la matematica.\nI primi lettori reali erano stati nominati dal re su suggerimento di Guillaume Bud\u00e9. In seguito alle contestazioni di Pietro Ramo sulla competenza di Jacques Charpentier a occupare la cattedra di matematica, Carlo IX nel 1566 ordin\u00f2 la pubblicit\u00e0 della vacanza delle cattedre. Tuttavia, le cattedre continuarono ad essere assegnate agli allievi dei precedenti titolari. Il cappellano di corte Jacques Amyot acquis\u00ec un grande potere sul \"Coll\u00e8ge\", che i suoi successori conservarono fino al 1671.\nEt\u00e0 moderna.\nDalla fondazione il \"Coll\u00e8ge royal\", il cui motto \u00e8 \"Docet omnia\" (Insegna tutto), \u00e8 rimasto una delle principali istituzioni culturali francesi. I lettori reali beneficiavano degli stessi privilegi di cui godevano i consiglieri del re e i suoi commensali, fra cui il diritto di \"committimus\". \nUna cattedra di matematica fu istituita nel 1576 in esecuzione del testamento di Pietro Ramo, e gli fu intitolata. Alla fine del Cinquecento c'erano diciassette cattedre, con l'istituzione della cattedra di arabo, riportate poi a quattordici sotto Enrico IV, che per\u00f2 specializz\u00f2 una cattedra di medicina in cattedra di anatomia, botanica e farmacia. La cattedra di diritto canonico fu fondata da Luigi XIII, mentre Luigi XIV aggiunse la cattedra di siriaco. Nel 1688 fu creata la carica di ispettore in favore di un professore che rappresentasse il Collegio davanti alle autorit\u00e0 pubbliche.\nIl \"Coll\u00e8ge de France\" ispir\u00f2 alla fine del Settecento i fondatori del \"Conservatoire national des arts et m\u00e9tiers\".\nOggi.\nIl \"Coll\u00e8ge de France\" si occupa di ricerche in campo storiografico e filologico, ma anche nelle discipline della fisica, della matematica, della chimica, delle scienze della terra, della psicologia cognitiva e della filosofia, spesso con intenti interdisciplinari. I suoi insegnamenti non sono diretti solo ad altri professori e ricercatori, ma rivolti a chiunque desideri seguire i suoi corsi.\nOrganizzazione.\nOggi il Collegio \u00e8 diviso in cinque dipartimenti: scienze matematiche; scienze fisiche; scienze naturali; scienze filosofiche e sociologiche; scienze storiche, filologiche e archeologiche. \nIl corpo docente \u00e8 selezionato fra i ricercatori pi\u00f9 avanzati dei rispettivi ambiti, tanto nelle materie scientifiche che in quelle umanistiche. Tutti i professori del \"Coll\u00e8ge de France\" hanno l'obbligo di impartire 26 ore di insegnamento all'anno (che possono essere svolte in forma di seminari di 13 ore al massimo). I docenti devono presentare ogni anno una ricerca originale, e ci\u00f2 li costringe a rinnovare ogni volta il contenuto del loro insegnamento. \nLa partecipazione ai corsi e ai seminari \u00e8 del tutto libera e aperta a tutti, eccetto alcuni corsi e seminari; non richiede n\u00e9 iscrizione n\u00e9 titoli di studio. \nMa d'altra parte nemmeno il \"Coll\u00e8ge de France\" conferisce titoli accademici, n\u00e9 certificati di presenza, perci\u00f2 gli allievi lo frequentano solo per il desiderio di imparare. Nel vocabolario del \"Coll\u00e8ge de France\" si dice che i professori non hanno studenti ma solo uditori.\nIl \"Coll\u00e8ge\" ha anche propri laboratori di ricerca ed una biblioteca di livello internazionale.\nArchitettura.\nIl \"Coll\u00e8ge royal\" si trasfer\u00ec nella sede attuale durante il regno di Enrico II, nel luogo precedentemente occupato dal Coll\u00e8ge de Tr\u00e9guier e dal Coll\u00e8ge de Cambrai. Enrico IV decise di unire i due collegi e di progettare un edificio unico al loro posto, per ospitare anche la Biblioth\u00e8que royale. L'assassinio del re imped\u00ec l'esecuzione del progetto e solo una parte del collegio previsto fu realizzata sotto la reggenza di Maria de' Medici (1612).\nNel 1772 i lavori diretti dall'architetto Jean-Fran\u00e7ois Chalgrin realizzarono degli ingrandimenti intorno alla corte d'onore. Le ultime modificazioni datano alla met\u00e0 dell'Ottocento e hanno dato al \"Coll\u00e8ge de France\" l'aspetto attuale. A partire dal 1996 furono effettuati dei lavori che hanno creato dei nuovi spazi sotterranei."}
{"id": "648346", "revid": "14641", "url": "https://it.wikipedia.org/wiki?curid=648346", "title": "2,6-di-t-butil-4-metilfenolo", "text": ""}
{"id": "648348", "revid": "14641", "url": "https://it.wikipedia.org/wiki?curid=648348", "title": "2,6-di-t-butil-p-cresolo", "text": ""}
{"id": "648350", "revid": "599013", "url": "https://it.wikipedia.org/wiki?curid=648350", "title": "Tq", "text": ""}
{"id": "648351", "revid": "14641", "url": "https://it.wikipedia.org/wiki?curid=648351", "title": "Ionolo", "text": ""}
{"id": "648353", "revid": "14641", "url": "https://it.wikipedia.org/wiki?curid=648353", "title": "4-(1-metiletile)benzene", "text": ""}
{"id": "648354", "revid": "1305772", "url": "https://it.wikipedia.org/wiki?curid=648354", "title": "Ts", "text": ""}
{"id": "648355", "revid": "834", "url": "https://it.wikipedia.org/wiki?curid=648355", "title": "Terasecondo", "text": ""}
{"id": "648357", "revid": "228587", "url": "https://it.wikipedia.org/wiki?curid=648357", "title": "Terasiemens", "text": ""}
{"id": "648360", "revid": "14641", "url": "https://it.wikipedia.org/wiki?curid=648360", "title": "Metilene difenil diisocianto", "text": ""}
{"id": "648361", "revid": "287204", "url": "https://it.wikipedia.org/wiki?curid=648361", "title": "College de France", "text": ""}
{"id": "648364", "revid": "2152082", "url": "https://it.wikipedia.org/wiki?curid=648364", "title": "Tetracloro-dibenzo-diossina", "text": "La 2,3,7,8-tetraclorodibenzo-\"p\"-diossina, spesso indicata con l'abbreviazione TCDD \u00e8 la pi\u00f9 nota e pericolosa delle diossine.\nIn Italia \u00e8 spesso nota come diossina Seveso, in seguito al disastro di Seveso del 1976.\nPreparazione.\nLa TCDD non \u00e8 mai stata prodotta commercialmente ad eccezione di alcune reazioni controllate per ricerca. Normalmente si forma come sottoprodotto nella preparazione del triclorofenolo, sostanza impiegata nella produzione di erbicidi di uso civile e di diserbanti militari, in alcuni battericidi e fungicidi, e in vari processi tra cui combustioni di materiale organico in presenza di diversi composti clorurati. I principali metodi di valutazione della tossicit\u00e0 nelle diverse categorie di composti diossino-simili si riferiscono alla TCDD e la pongono quindi a valore unitario.\nRischi.\nNon si pu\u00f2 rallentare il processo di diffusione della TCDD nell'aria, nell'acqua e nelle catene alimentari in caso di incidente industriale o in caso di dispersione nell'ambiente, come \u00e8 avvenuto in Vietnam in seguito all'utilizzo di potenti erbicidi (in particolare l'agente Arancio); la sostanza penetra nel terreno e tutti gli esseri viventi (piante, animali, uomo) ne vengono contaminati anche a distanza di anni. Gli effetti sono dunque, quasi sempre, irreversibili (l'incidente dell'ICMESA di Seveso ne \u00e8 la prova: ancora oggi, pur avendo rimosso e confinato i materiali contaminati, si registrano elevati livelli di TCDD nel sottosuolo).\nLa principale fonte di esposizione umana alla TCDD e alle diossine in generale \u00e8 l'alimentazione; altre possibili fonti di esposizione sono l'inalazione, l'ingestione di polveri contaminate e il contatto con la pelle.\nLa TCDD \u00e8 una sostanza altamente tossica in grado di provocare danni gravissimi alla pelle, al cuore, ai reni, al fegato, allo stomaco e al sistema linfatico; studi specialistici sulla sostanza hanno portato alla scoperta di un alto pericolo cancerogeno per l'uomo e per gli animali. \u00c8 stata classificata dalla IARC come sicuramente cancerogena e inserita nel gruppo 1, \"Cancerogeni per l'uomo\" dal 1997. Soprattutto nell'uomo la TCDD colpisce particolarmente in forma tumorale il fegato e gli organi genitali: famosi sono i casi di endometriosi nelle donne e riduzione dei testicoli negli uomini.\nUn altro grave rischio che la TCDD porta \u00e8 la malformazione dei feti umani, con nascite di bambini mutilati, gravemente deformi o morti. \nLa TCDD porta a diverse conseguenze a seconda del tempo di esposizione alla contaminazione, a seconda della quantit\u00e0 immessa nell'area e a seconda di molti altri fattori. Per l'uomo il pericolo maggiore, oltre alla contaminazione diretta che porta in breve tempo alla comparsa della cloracne, \u00e8 quello alimentare: infatti la TCDD, oltre a rappresentare la morte certa (chiaramente a seconda della quantit\u00e0) per piccoli animali consumati dall'uomo (conigli, galline, volatili), si pu\u00f2 inserire nella catena alimentare anche di altri animali pi\u00f9 grandi, dove si deposita nei grassi. Stesso discorso vale per la flora e i suoi prodotti per l'uomo: frutta e verdura.\nIn Italia il caso pi\u00f9 grave di inquinamento da TCDD \u00e8 stato sicuramente il disastro di Seveso, provocato dall'ICMESA di Meda che colp\u00ec in maniera gravissima Seveso e altre citt\u00e0 limitrofe.\nLa molecola di TCDD si rompe poco al di sopra degli 850\u00a0\u00b0C, valore determinato dall'energia di legame della molecola; condizione necessaria ma non sufficiente \u00e8 che le griglie di incenerimento di rifiuti operino al di sopra di questa temperatura affinch\u00e9 l'impianto di incenerimento non emetta diossine."}
{"id": "648365", "revid": "118037071", "url": "https://it.wikipedia.org/wiki?curid=648365", "title": "RaiUno", "text": ""}
{"id": "648367", "revid": "14641", "url": "https://it.wikipedia.org/wiki?curid=648367", "title": "1,4-diamminobenzene", "text": ""}
{"id": "648376", "revid": "14641", "url": "https://it.wikipedia.org/wiki?curid=648376", "title": "2-metossifenolo", "text": ""}
{"id": "648378", "revid": "14641", "url": "https://it.wikipedia.org/wiki?curid=648378", "title": "1,4-diidrossibenzene", "text": ""}
{"id": "648380", "revid": "228587", "url": "https://it.wikipedia.org/wiki?curid=648380", "title": "Maggese (album)", "text": "Maggese \u00e8 il secondo album in studio di Cesare Cremonini, pubblicato il 10 giugno 2005 dalla Warner Music Italy.\nL'immagine sulla copertina dell'album, trovata per caso da Cesare in una libreria su un libro d'arte, \u00e8 stata creata dal pittore statunitense Todd Schorr nel 1998 e si intitola \"Variations in Kitsch\". L'immagine raffigura un ragazzo dalla barba incolta che suona il bongo, fuma una sigaretta e ha una lacrima che gli scende da un occhio, circondato da diverse bambole e giocattoli.\nL'album, da cui sono stati estratti i singoli \"Marmellata #25\", \"Maggese\", \"Le tue parole fanno male\" e \"Ancora un po\"', contiene il brano strumentale diviso in tre parti \"Linda &amp; Moreno\" e il semi-strumentale \"Carillon\", che riporta le voci lasciate nella segreteria di Cesare rispettivamente dal produttore Walter Mameli, dai suoi genitori e dall'amico e collega Nicola \"Ballo\" Balestri. Nel disco \u00e8 inoltre presente una nuova versione di \"Gongi-Boy\", brano gi\u00e0 pubblicato nella versione speciale di \"Bagus\" nel 2003, intitolata \"Gongi-Boy 2\".\nPer tutta l'estate del 2006 Cremonini si esibisce con il \"Maggese Summer Tour\", comprendente 30 date in tutta Italia.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 78."}
{"id": "648382", "revid": "14641", "url": "https://it.wikipedia.org/wiki?curid=648382", "title": "\u0391-naftolo", "text": ""}
{"id": "648384", "revid": "14641", "url": "https://it.wikipedia.org/wiki?curid=648384", "title": "\u0392-naftolo", "text": ""}
{"id": "648385", "revid": "767487", "url": "https://it.wikipedia.org/wiki?curid=648385", "title": "Fedora (film 1978)", "text": "Fedora \u00e8 un film del 1978 diretto da Billy Wilder.\nIl soggetto, tratto da un omonimo racconto scritto da Tom Tryon nel 1976, ricorda quello di \"Viale del tramonto\", grande successo che lo stesso regista firm\u00f2 nel 1950, sempre con William Holden protagonista.\n\"Fedora\" fu presentato fuori concorso al 31\u00ba Festival di Cannes in occasione di una retrospettiva sull'opera di Billy Wilder.\nTrama.\nA Parigi una donna si suicida gettandosi sotto un treno. Si tratta di Fedora, grandissima attrice di origini polacche, ritiratasi dalle scene ormai da diversi anni. Tra le migliaia di persone in coda a rendere omaggio alla salma della grande diva, c'\u00e8 anche un produttore hollywoodiano, Barry Detweiler. Questi si interroga se non possa essere stato lui ad aver innescato la scintilla che ha poi portato al tragico gesto.\nSolo due settimane prima infatti, Detweiler si era recato a Corf\u00f9, dove Fedora viveva ospitata nella villa di un'anziana contessa polacca. Il produttore aveva un copione interessante (una nuova versione cinematografica di \"Anna Karenina\") ma non era ancora riuscito ad entrare in contatto con l'attrice. Dopo reiterati rifiuti, l'ostinato Detweiler era stato invitato dalla contessa a Villa Calypso, dove per\u00f2 la dispotica donna, per altro costretta su una sedia a rotelle, aveva rivelato all'uomo che Fedora purtroppo non era pi\u00f9 nelle condizioni psichiche di potere lavorare.\nIl produttore, che in questo film aveva riposto tutte le sue risorse residue, se ne era andato sconfitto, ma poi era stato raggiunto dalla stessa Fedora che gli aveva fatto capire di vivere una sorta di prigionia che la stava rovinando. Detweiler allora avrebbe voluto salvarla ma il dottor Vando, il suo medico/chirurgo estetico personale, l'aveva raggiunta e riportata con s\u00e9 nella villa. Quando il giorno successivo l'uomo si era recato nuovamente nella lussuosa residenza dell'attrice, non aveva trovato pi\u00f9 nessuno, se non l'aitante inserviente greco che l'aveva tramortito con un colpo in testa.\nL'americano impiega diversi giorni per riprendersi e non appena ritorna pienamente cosciente \u00e8 messo al corrente della tragedia avvenuta a Parigi, e dunque si precipita l\u00ec per le esequie. Ed \u00e8 in questa occasione che Detweiler, colloquiando con l'odiata contessa e la sua \"corte\", viene a conoscenza dell' inimmaginabile segreto della grande diva. La donna morta non \u00e8 Fedora ma sua figlia. \nLa vera Fedora si cela dietro l'identit\u00e0 dell'anziana contessa. Nella continua ricerca di mantenere intatta la propria bellezza, gi\u00e0 da tempo in cura al grande dottor Vando, un giorno Fedora venne irrimediabilmente sfigurata, determinando cos\u00ec il suo irrevocabile ritiro dalle scene e il suo oblio, mai compiutamente spiegati al pubblico. Il dramma per\u00f2 la fece riavvicinare a quella figlia che lei ebbe in segreto poco prima della guerra e che poi ha sempre tenuto distante, pur amandola.\nRitiratasi a Corf\u00f9 con la figlia e la fidata miss Balfour, pur negandosi a tutto e a tutti, non pot\u00e9 dire di no alle insistenze dell'Academy Award che nella persona del suo presidente Henry Fonda, volle consegnarle a domicilio un Oscar alla carriera. Allora, giocando con le luci della sera, con un po' di trucco e grazie ad una grandissima somiglianza, fu la figlia Antonia a ricevere il premio a posto della madre, nel frattempo immobilizzatasi su una carrozzina, ridestando verso la diva, l'attenzione dei produttori, incantati come tutti da tanta bellezza cos\u00ec mirabilmente conservata.\nIn seguito, istruendo e invecchiando ad arte la figlia, Fedora ha cos\u00ec potuto vivere artificiosamente una seconda breve carriera. Questa infatti si interruppe nuovamente quando la ragazza si innamor\u00f2 sul set di Michael York, al quale era decisa a rivelare tutto per poter vivere libera il suo amore. Fedora e il suo staff non poterono accettare questo e la ritirarono dal set e dal mondo intero, determinando in Antonia un contraccolpo dal quale la donna non si riprese pi\u00f9, cominciando ad avere problemi psichici e a drogarsi.\nIl risultato finale \u00e8 la tragedia appena consumata. Ora Detweiler sa tutto. Con la storia che ha appreso potrebbe scrivere il copione pi\u00f9 bello di tutta la sua vita, ma non lo far\u00e0 mai. Da ragazzo, quando era solo un assistente di scena, ebbe un'avventura di una sola notte con la diva che tutto il mondo desiderava. Lei non l'ha dimenticato, e in nome di questo legame speciale lui non tradir\u00e0 mai la promessa di mantenere l'inconfessabile segreto della grande Fedora.\nProduzione.\nDopo il tiepido successo di \"Prima pagina\" Billy Wilder fatic\u00f2 non poco a farsi produrre un film su una tematica che non sembrava avere grandi riscontri al botteghino in quel periodo. Ottenuti i capitali in Germania opt\u00f2 per un cast con diversi attori tedeschi dopo aver rinunciato all'idea di scritturare Marlene Dietrich e Faye Dunaway per i due principali ruoli femminili. Ripieg\u00f2 dunque su Marthe Keller e su Hildegard Knef che interpretarono il ruolo di Fedora rispettivamente da giovane e da anziana. La produzione statunitense ritenne l'inglese delle due attrici non sufficientemente comprensibile per il pubblico americano e prefer\u00ec doppiare entrambe con la voce comunque di un'attrice tedesca, Inga Bunsch. Nella versione francese \u00e8 invece Marthe Keller a dare la voce ad entrambe, mentre in quella tedesca \u00e8 Hildegard Knef.\nDistribuzione.\nLa distribuzione del film fu molto tormentata per via dei dubbi che le varie compagnie avevano, in merito alle possibilit\u00e0 di successo della pellicola. Dopo un'anteprima insoddisfacente il film fu tagliato di alcuni minuti ma quando furono chiesti ulteriori interventi Wilder non si disse disponibile. Di fatto il film usc\u00ec in un numero limitato di sale e quasi senza essere pubblicizzato, andando incontro ad un fiasco annunciato.\nIl film \u00e8 stato sporadicamente trasmesso da alcune televisioni, Rai e Telemontecarlo.\nRiferimenti.\nNel suo romanzo \"Io e Mr Wilder\" (2020)\", lo\" scrittore Jonathan Coe dedica un intero capitolo, dal titolo Grecia, alle riprese del film. La protagonista del romanzo, Calista Frangopoulou, \u00e8 la giovane interprete dal greco che assiste Billy Wilder e lo sceneggiatore Iz Diamond durante le riprese. Il capitolo racconta alcuni \"dietro le quinte\", i problemi incontrati nel set e i diversi caratteri delle persone che hanno lavorato al film."}
{"id": "648386", "revid": "14641", "url": "https://it.wikipedia.org/wiki?curid=648386", "title": "Nitrobenzolo", "text": ""}
{"id": "648387", "revid": "1728", "url": "https://it.wikipedia.org/wiki?curid=648387", "title": "Decemviri legibus scribundis", "text": ""}
{"id": "648388", "revid": "339392", "url": "https://it.wikipedia.org/wiki?curid=648388", "title": "2-amminotoluene", "text": ""}
{"id": "648391", "revid": "1005847", "url": "https://it.wikipedia.org/wiki?curid=648391", "title": "Bruno Chimirri", "text": "Biografia.\nGli inizi.\nBruno Chimirri fu iniziato in Massoneria l'8 novembre 1865 nella Loggia \"Domenico Romeo\" di Reggio Calabria.\nNel 1874 si candid\u00f2 per la prima volta nel collegio di Serra San Bruno, in un periodo di diffuso malcontento e di forti turbolenze sociali, al Nord come al Sud. In tale consultazione consegu\u00ec 296 voti su 646 votanti, contro gli 82 del deputato uscente, l'avvocato Patrizio Corapi; 162 furono quelli per di Loffredo di Cassibile e 63 quelli per Nicola Santamaria.\nL'affermazione fu lusinghiera ma inefficace: la Camera, sulla base degli scrutini, assegnava al di Cassibile altri 220 voti, che il seggio dell'Ufficio principale aveva annullato per \u00abinsufficiente indicazione della persona\u00bb.\nRicandidatosi nelle elezioni del novembre 1876, sempre nello stesso collegio, in concorrenza con Orazio Badolisani, Francesco Antonio Ferra e l'avvocato Antonio Jannone, Chimirri ottenne 203 voti su 500 votanti in prima votazione; al successivo ballottaggio con Jannone consegu\u00ec l'85% dei consensi, 304 voti su 357.\nL'ingresso nella Camera dei deputati.\nQuest'inserimento del Chimirri tra la delegazione parlamentare calabrese, allora rappresentata dalle pi\u00f9 grandi famiglie dell'aristocrazia fondiaria, \u00e8 da considerarsi un evento straordinario, e ci\u00f2 non solo perch\u00e9 Chimirri era uno sconosciuto avvocato di provincia, ma anche perch\u00e9 in quelle elezioni la Destra perse 156 deputati, e tra quelli eletti solo 45 riuscirono a conseguire pi\u00f9 di 90 voti.\nA tale proposito Chimirri scriveva:\nIn realt\u00e0 Chimirri prefer\u00ec collocarsi su una linea di opposizione concreta e pur impegnandosi ad operare a fianco di quella che Croce chiamava \"aristocrazia spirituale\", prefer\u00ec l'analisi dei contenuti specifici delle misure legislative.\nL'avvento della Sinistra al potere, che da alcuni fu considerato rivoluzionario, in sostanza sul piano pratico poteva modificare assai poco: Destra e Sinistra anche se in disaccordo su alcuni programmi di governo, restavano sostanzialmente d'accordo sui fini dello stato liberale. L'attivit\u00e0 politica, in sostanza, era condizionata dal voto che proveniva dal patriziato e da quell'esile ceto di borghesia locale. Sino al 1880 l'elettorato attivo non super\u00f2 mai il 5% della popolazione nazionale: votavano i maschi con pi\u00f9 di 25 anni che sapevano leggere e scrivere e pagavano almeno 40 lire di imposte dirette.\nCon il Governo Depretis \u2013 ex mazziniano convertitosi alla monarchia \u2013 il 30 aprile 1880 venne presentato il progetto di legge per l'allargamento dell'elettorato: la riduzione del censo a 19 lire, l'abbassamento di et\u00e0 a 21 anni, la licenza della seconda elementare. In questa circostanza il Chimirri intervenne nella discussione e pur dichiarandosi favorevole all'iniziativa, manifest\u00f2 la sua perplessit\u00e0 per un suffragio indiscriminato e massivo. Il voto, ribadiva, \u00abpi\u00f9 che un diritto \u00e8 una funzione, un ufficio\u00bb e questo progetto governativo \u00abmeccanico e quantitativo\u00bb, va ricusato, per un criterio pi\u00f9 selettivo basato, oltre che sul censo, sulla \u00abspecifica qualificazione professionale\u00bb, che pensiamo volesse dire un titolo di studio pi\u00f9 alto.\nUn atteggiamento intollerante verso i ceti meno abbienti, l'unico che abbiamo riscontrato nella sua lunga attivit\u00e0 di parlamentare. Infatti, nella successiva riforma elettorale del 1912 egli poneva l'accento che di fronte all'importanza assunta dal lavoro nella societ\u00e0 moderna, ed ai progressi economici e morali raggiunti dal popolo italiano, non era pi\u00f9 lecito tenere lontane dalle urne politiche le classi popolari, \u00abche avevano la capacit\u00e0 politica, se non la scienza dell'alfabeto\u00bb.\nLe rielezioni.\nLa politica del Chimirri, che and\u00f2 sempre pi\u00f9 affinandosi per la sua assidua partecipazione ai lavori della Camera, si identific\u00f2 con gli ideali etici e politici del liberalismo moderato e in particolare con la tradizione conservatrice e illuminata della Destra storica. Sempre su posizioni d'equilibrato realismo, egli si mostr\u00f2 contrario ad ogni forma di protezionismo economico e si pose in dissenso su gran parte dei provvedimenti presentati dalla Sinistra depretisiana, tanto da conquistare simpatie anche fra i dissidenti della Sinistra nicoterina e crispina. Questa sua attiva opposizione, sempre finalizzata alla ricerca dei contenuti specifici delle misure legislative, lo port\u00f2 a consolidare sempre pi\u00f9 il suo prestigio, tanto che alle elezioni del 1880 fu eletto al primo scrutinio con 392 voti su 441 votanti contro il concorrente Vincenzo Calcaterra, che ne ottiene solo 44.\nCon la riforma elettorale del 1882 che prevedeva lo scrutinio di lista in luogo del sistema uninominale, fu rieletto nel collegio di \"Catanzaro I\" il 29 ottobre dello stesso anno, ottenendo voti. Fu poi riconfermato il 23 maggio 1886 con voti e il 23 novembre 1890 con voti.\nRipristinato il collegio uninominale, venne nuovamente eletto nel collegio di Serra il 6 novembre 1892 con voti su votanti e ininterrottamente riconfermato in quelle successive del maggio 1895 con voti su votanti, del marzo 1897 con 793 voti su votanti, del giugno 1900 con voti su votanti, del novembre 1904 con voti su votanti e del marzo 1909 con voti su votanti. Il 16 ottobre 1913, dopo 11 legislature \u2014 dalla XIII alla XXIII \u2014 Chimirri ottenne la nomina a senatore del Regno per la terza categoria.\nL'ingresso in Senato.\nLa sua attivit\u00e0 parlamentare lo vide impegnato come relatore nel disegno di legge governativo sui principi fondamentali del sistema delle assicurazioni sociali contro gli infortuni sul lavoro, progetto che per l'abilit\u00e0 con cui fu condotto, venne approvato, a differenza dei precedenti, in sede referente. Il provvedimento, per\u00f2, giunto in aula nel maggio 1885, fu talmente stravolto da costringere il Chimirri a schierarsi contrario al parere del governo, che voleva riconoscere la responsabilit\u00e0 oggettiva del datore di lavoro negli infortuni capitati al prestatore d'opera. \nL'azione del Chimirri risult\u00f2 inoltre presente in tutte quelle disposizioni governative riguardanti le Opere pie: nell'abolizione delle decime sacramentali del 1887; nella discussione del nuovo codice Zanardelli contro gli articoli che punivano gli abusi dei ministri di culto nel 1888; nella legge crispina del 1889, che sanciva l'esclusione del clero dall'amministrazione delle congregazioni di carit\u00e0; tutti interventi al rispetto e la salvaguardia di quegli enti morali secondo lo spirito e la finalit\u00e0 da cui erano scaturiti. Ebbe una posizione sempre favorevole alla Chiesa; un convincimento ideologico laico ma transigente, e pi\u00f9 finalizzato a non inasprire ulteriormente i rapporti col clero, n\u00e9 alienare dallo Stato \u00abtanta copia di forze morali, che gli sono devote\u00bb.\nA difesa dell'infanzia abbandonata riusc\u00ec a fare abolire la ruota dei trovatelli sostituendola col brefotrofio provinciale.\nCon l'insediamento alla presidenza di Giovanni Giolitti, di cui Chimirri fu coerente avversario, ed i provvedimenti annunciati in favore della Basilicata, egli fu designato dai deputati calabresi, abruzzesi e molisani, come unico oratore a tutela degli interessi meridionali. Il Chimirri, in un acceso intervento ad alto livello (giugno 1906), dopo aver criticato il Governo per non aver saputo affrontare i problemi del Mezzogiorno nel suo complesso, definiva le condizioni della Calabria, con una serie di dati e confronti, \u00abnon meno lacrimevoli della Basilicata\u00bb, per poi concludere invocando per tutto il Mezzogiorno provvedimenti \u00abdi indole generale\u00bb, come l'esercizio del credito agrario, i rimboschimenti, la sistemazione idraulica, le bonifiche. Con quest'epilogo, e con quello sul suffragio quasi universale del 1912 egli si lasciava alle spalle quel conservatorismo intransigente e s'avvicinava, con convinzioni pi\u00f9 aperte, alle necessit\u00e0 della terra che rappresentava.\nColl'approssimarsi del conflitto, avvers\u00f2 l'interventismo del Salandra e nel suo importante discorso al Senato del 18 dicembre 1914 si schier\u00f2, senza mezzi termini, a fianco della classe pi\u00f9 autorevole meridionale, sia finanziaria sia intellettuale, mettendo a disposizione del governo la sua lunga amicizia con l'ambasciatore tedesco principe von B\u00fclow al fine d'evitare l'intervento.\nTra le cariche pi\u00f9 importanti ricoperte ricordiamo quella di ministro dell'Agricoltura (febbraio - dicembre 1891) e poi quella di Guardasigilli sotto il I governo di Rudin\u00ec (gennaio-maggio 1892). Questo fu un Gabinetto breve che liquid\u00f2 alla meno peggio la questione africana e govern\u00f2 sotto l'incubo della questione morale ereditata da Crispi.\nFu vicepresidente della Camera nella XIX legislatura dal 16 giugno 1895 al 3 marzo 1897, ministro delle Finanze con l'interim del Tesoro (giugno 1900 - febbraio 1901) nel breve, quanto tormentato Governo Saracco, tristemente noto per il regicidio di re Umberto I e per la grande ondata di scioperi in tutto il Paese. Ricopr\u00ec, infine, la carica di commissario governativo per la gestione e l'esercizio della tutela degli orfani del terremoto del dicembre 1908.\nRitiratosi a Serra San Bruno, dove era nato, moriva nella vicina Amato il 28 ottobre 1917."}
{"id": "648392", "revid": "14641", "url": "https://it.wikipedia.org/wiki?curid=648392", "title": "1,2,3-triidrossibenzene", "text": ""}
{"id": "648394", "revid": "14641", "url": "https://it.wikipedia.org/wiki?curid=648394", "title": "Acido pirogallico", "text": ""}
{"id": "648395", "revid": "287204", "url": "https://it.wikipedia.org/wiki?curid=648395", "title": "Russula anthracina", "text": "Russula anthracina \u00e8 una specie di fungo basidiomicete della famiglia Russulaceae.\nEtimologia.\nDal latino \"anthr\u00e1cinus,a,um\" = color rubino o dal greco \"anthr\u00e1kinos\" = gemma di colore rubino.\nDescrizione della specie.\nCappello.\n5\u201315\u00a0cm, convesso con depressione centrale, colore biancastro, poi grigio, infine grigio-nerastro.\nLamelle.\nFitte, disuguali, a volte biforcute, leggermente decorrenti, bianche poi grigio-nerastre a maturit\u00e0, intercalate da numerose lamellule.\nGambo.\nCorto, robusto, bianco poi bruno nerastro dalla base, nero al tocco.\nCarne.\nDura, fragile, bianca, al taglio vira lentamente al nerastro, cos\u00ec come alla pressione in qualsiasi parte del carpoforo.\nCaratteri microscopici.\nBianche in massa.\nDistribuzione e habitat.\nFruttifica sotto latifoglie e sotto aghifoglie.\nCommestibilit\u00e0.\nSpecie non edule."}
{"id": "648396", "revid": "14641", "url": "https://it.wikipedia.org/wiki?curid=648396", "title": "3,3',4',5,7-pentaidrossiflavone", "text": ""}
{"id": "648397", "revid": "14641", "url": "https://it.wikipedia.org/wiki?curid=648397", "title": "Vinilbenzene", "text": ""}
{"id": "648398", "revid": "14641", "url": "https://it.wikipedia.org/wiki?curid=648398", "title": "Feniletilene", "text": ""}
{"id": "648403", "revid": "14641", "url": "https://it.wikipedia.org/wiki?curid=648403", "title": "3,4-dimercapto-1-metilbenzene", "text": ""}
{"id": "648404", "revid": "14641", "url": "https://it.wikipedia.org/wiki?curid=648404", "title": "5-cloro-2-(2,4-diclorofenossi)fenolo", "text": ""}
{"id": "648406", "revid": "767487", "url": "https://it.wikipedia.org/wiki?curid=648406", "title": "Ray Park", "text": "\u00c8 noto soprattutto per aver interpretato i personaggi di Darth Maul nel film ' del 1999 e ' del 2018, di Toad nel film \"X-Men\" del 2000 e di Snake Eyes nei film \"G.I. Joe - La nascita dei Cobra\" del 2009 e \"G.I. Joe - La vendetta\" del 2013.\nBiografia.\nAll'et\u00e0 di sette anni si trasferisce con la famiglia a Londra, dove impara le arti marziali, tra cui il Bei Shaolin e il Wushu. Ottiene la cintura nera di secondo grado nel kung fu, e all'et\u00e0 di sedici anni il primo posto della sua categoria nel campionato britannico di arti marziali.\nVive nei pressi di Londra, con la moglie Lisa e la figlia Sienna e il figlio.\nCarriera cinematografica.\nLa sua carriera cinematografica comincia nel 1997 come stuntman nel film \" nel quale sostituisce in alcune scene gli attori Robin Shou e James Remar, e ricopre anche alcuni ruoli da mostro.\nNel 1999 partecipa a due film: \" nel ruolo dell'allievo del Signore dei Sith: Darth Maul, e \"Il mistero di Sleepy Hollow\", come controfigura di Christopher Walken nelle scene di combattimento del cavaliere senza testa.\nIl suo primo vero ruolo da attore, con dialoghi, arriva nel 2000, con il film \"X-Men\", nella parte del mutante supercriminale Toad. Segue la sua partecipazione in \"Ballistic\" del 2002 dove lo si vede nelle scene finali in un combattimento con Lucy Liu.\nNel 2009 ha interpretato Snake Eyes nel film \"G.I. Joe - La nascita dei Cobra\" e la guardia numero 002 nel film \"Fanboys\". Nello stesso anno ha partecipato alla quarta stagione di \"Heroes\" nel ruolo di Edgar. Nel 2012 torna a vestire i panni di Snake Eyes in \"G.I. Joe - La vendetta\".\nNel 2018 ritorna ad interpretare lo spietato Darth Maul, seppur in un breve cameo, nel film ', nel quale \u00e8 doppiato da Sam Witwer, voce dello zabrak in ' e in \"Star Wars Rebels\".\nNel 2019, durante la \"Star Wars Celebration\", Dave Filoni ha rivelato che Park ha ripreso il ruolo di Maul nell'ultima stagione di \"The Clone Wars\" grazie alla motion capture."}
{"id": "648410", "revid": "73322", "url": "https://it.wikipedia.org/wiki?curid=648410", "title": "Raymond Park", "text": ""}
{"id": "648418", "revid": "767487", "url": "https://it.wikipedia.org/wiki?curid=648418", "title": "Ecumene", "text": "Il termine Ecumene (anche oikoumene) (dal greco , participio medio passivo del verbo \"abitare\") indicava la porzione di Terra conosciuta e abitata dall'uomo, in altre parole \"la casa dove tutti viviamo\". Il termine, con il trascorrere del tempo ha assunto due valenze, una geografica di descrizione del mondo conosciuto e una filosofico-religiosa di appartenenza a un gruppo particolarmente attento a una fede o a una teoria filosofica.\nL'opposto di \"ecum\u00e8ne\" \u00e8 (\"\u00e9r\u0113mos\").\nGeografia.\nFin dall'antichit\u00e0 il termine ha definito il territorio conosciuto ed esplorato dai geografi, dai mercanti e dagli avventurieri i quali, con i loro \"viaggi per mare\" e l'esplorazione delle terre, e grazie ai \"periploi\" (navigazioni sottocosta), portavano notizie e informazioni riguardanti popoli ed etnie.\nIl primo a redigere una carta dell'Ecumene fu Anassimandro di Mileto, allievo di Talete, nel V - VI secolo a.C. Successivamente un suo concittadino, Ecateo di Mileto, raffigur\u00f2 l'Ecumene all'interno di un cerchio, rappresentando l'Europa, l'Asia e la Libia circondati dal fiume Oceano. A Nord colloc\u00f2 il mitico popolo degli Iperborei, contrapposto nel settore meridionale dagli Ipernoti. Nel V secolo a.C., lo storico greco Erodoto propose una nuova rappresentazione dell'Ecumene, immaginandola di forma quadrangolare, anzich\u00e9 circolare.\nIn et\u00e0 ellenistica, grazie ai traguardi dell'astronomia e della geometria, il geografo Eratostene pervenne a una stima approssimativa della circonferenza della Terra tramite l'osservazione del Sole nel giorno del solstizio d'estate, alla stessa ora, ad Alessandria d'Egitto e ad Assuan, dove esso raggiungeva lo zenit.\nNello stesso periodo lo storico Polibio, inviato a Roma come ostaggio ed entrato nell'ambiente sociale e culturale degli Scipioni diventando amico e collaboratore di Scipione Emiliano, scrisse le sue \"Storie\" nell'intento di spiegare \"come Roma fosse riuscita, in meno di 53 anni\", a divenire padrona dell'\"ecumene\". Polibio intendeva il mondo conosciuto e \"abitato o percorso dai greci\", al di fuori del quale esistevano solo i \"barbari\". Egli non si limit\u00f2 tuttavia alla sola storia: per ottenere informazioni di prima mano sui siti storici affront\u00f2 lunghi viaggi nelle terre bagnate dal Mediterraneo, estendendo in tal modo la cognizione dell'ecumene geografica alle terre dell'Occidente, ancora poco conosciute in Grecia.\nReligione e filosofia.\nNella filosofia e nella religione ecumene \u00e8 lo stato metafisico di descrizione di tutta la vita passata, presente e futura (e non uno stato comune di unificazione o coesistenza religiosa o culturale).\nL'ontologia dell'ecumene \u00e8 distinta dal multiculturalismo o dal pluralismo religioso anche se pu\u00f2 contenere elementi dell'uno o dell'altro, o di entrambi. Tipicamente vi \u00e8 un singolo centro dominante usato come punto di riferimento per tutto il resto. Questo centro \u00e8 spirituale e riservato alla divinit\u00e0. In tal senso Ecumene, \"la casa dove tutti viviamo\", \u00e8 uno stato filosofico di essere ci\u00f2 che comprende chi visse nel passato, chi vive nel presente e chi potr\u00e0 vivere nel futuro.\nEsempi di ecumene religiosa:\nEsempi di ecumene sociale:\nLetteratura.\nL'ecumene \u00e8 utilizzata in varie opere di fantasia di diversi autori.\nIn una serie di romanzi dell'autrice di fantascienza Ursula K. Le Guin, l'Ecumene (o \"Ekumene\") rappresenta la Lega dei Mondi, ossia un'alleanza tra pianeti posti a distanze immense e collegati tra loro attraverso il volo di astronavi iper-luce e comunicanti attraverso l'ansible, un apparecchio che sfrutta la deformazione gravitazionale dello spazio-tempo.\nLa serie di romanzi \u00e8 nota infatti come \"Ciclo dell'Ecumene\".\nNella fantasia dell'autrice viene pertanto conservato il significato originario del termine, riunendone entrambe le versioni, cio\u00e8 quella geografica (ancorch\u00e9 adattata alla sua visione fantastica del futuro del territorio conosciuto dall'umanit\u00e0, e dunque ben oltre il globo terrestre) e quella pi\u00f9 filosofica (in riferimento alla natura pacifica e benigna che accomuna i popoli abitanti i diversi mondi)."}
{"id": "648420", "revid": "486946", "url": "https://it.wikipedia.org/wiki?curid=648420", "title": "Pontifex maximus", "text": ""}
{"id": "648423", "revid": "438678", "url": "https://it.wikipedia.org/wiki?curid=648423", "title": "Fasti", "text": ""}
{"id": "648424", "revid": "73843", "url": "https://it.wikipedia.org/wiki?curid=648424", "title": "Nurg\u00fcl", "text": "Origine e diffusione.\nSignifica \"rosa splendente\", \"rosa brillante\" in turco; etimologicamente \u00e8 composto da due radici: larabo \u0646\u0648\u0631 (\"nur\") e il persiano \u06af\u0644 (\"gol\", \"fiore\", \"rosa\"); la prima delle due si trova anche nel nome \"Nur\", la seconda in \"Nazgul\" e \"Golnar\".\nOnomastico.\nIl nome \u00e8 adespota, non essendo portato da alcuna santa. Pertanto l'onomastico ricade il 1\u00ba novembre, giorno di Ognissanti."}
{"id": "648432", "revid": "77358", "url": "https://it.wikipedia.org/wiki?curid=648432", "title": "Server HTTP", "text": ""}
{"id": "648433", "revid": "125961225", "url": "https://it.wikipedia.org/wiki?curid=648433", "title": "Tauromachia", "text": "La tauromachia \u00e8 uno spettacolo diffuso, specie in tempi antichi, nel mondo mediterraneo. Consiste in un combattimento di bovini tra loro, di uomini contro bovini o di bovini contro altri animali. Se ne hanno notizie gi\u00e0 nel II millennio a.C.; si diffuse anche nella Grecia antica, specie durante i festeggiamenti. Gli animali impiegati sono soprattutto maschi adulti (tori), ma non mancano casi in cui si impiegano vacche, vitelli o maschi castrati (buoi).\nIl termine include anche forme successive di combattimenti con i tori, quali la corrida di tradizione spagnola.\nLa tauromachia cretese.\nNella civilt\u00e0 minoica-micenea il toro \u00e8 una presenza significativa, come testimoniano affreschi (il dipinto del palazzo di Cnosso \u00e8 probabilmente il pi\u00f9 celebre in assoluto), bassorilievi e sigilli che offrono rappresentazioni della cerimonia chiamata taurocatapsia (in greco \u03c4\u03b1\u03c5\u03c1\u03bf\u03ba\u03b1\u03b8\u03b1\u03c8\u03af\u03b1, \"salto del toro\"): in essa il sacerdote-acrobata si lanciava verso l'animale in corsa, afferrandolo frontalmente per le corna ed eseguendo una capriola sul dorso del toro sfruttando il contraccolpo delle corna. \u00c8 possibile che successivamente l'animale venisse sacrificato. Questi esercizi erano sostanzialmente identici all'attuale \"corrida de recortes\", una forma incruenta di tauromachia spagnola.\nNon \u00e8 noto se le donne potessero partecipare a questo tipo di manifestazione. Alcuni storici propendono per una risposta affermativa, dato che nell'affresco riprodotto nel palazzo di Cnosso sono presenti due donne (una cerca di tenere fermo il toro per le corna mentre l'altra aiuta l'atleta a saltare sull'animale) raffigurate con una carnagione molto chiara: altri invece si mostrano pi\u00f9 scettici, sostenendo che si tratti solo di un effetto di scoloritura dovuto al trascorrere dei secoli.\nC'\u00e8 anche chi si rif\u00e0 a queste antiche pratiche per spiegare l'origine delle espressioni tradizionali \"prendere il toro per le corna\" e \"tagliare la testa al toro\", ma sull'argomento i pareri sono tutt'altro che concordi.\nForme moderne.\nLa forma moderna di tauromachia pi\u00f9 nota e diffusa \u00e8 la corrida, con protagonisti il toro e il torero, ma molti altri tipi di combattimento o gioco con i bovini sono praticati in diversi paesi sia dell'Europa che dell'America.\nNell'arte.\nArchitettura.\nTralasciando gli anfiteatri dell'antichit\u00e0 romana, che ospitavano diversi generi di spettacoli con animali, a partire dal Settecento la tauromachia ha dato origine in paesi europei come la Spagna, il Portogallo o il sud della Francia e in quelli americani di colonizzazione spagnola (Messico, America centrale e gran parte del Sudamerica) a una specifica struttura architettonica per i combattimenti dei tori e le corride in particolare. \u00c8 la cosiddetta \"Plaza de toros\", o \"Circo Taurino\", un edificio in muratura che racchiude al proprio interno l'arena in terra battuta per lo spettacolo vero e proprio.\nVe ne sono di enormi e spettacolari. Le pi\u00f9 ampie sono la Plaza M\u00e9xico a Citt\u00e0 del Messico, realizzata nel 1946 e che pu\u00f2 contenere quasi 50.000 spettatori seduti (oltre 100.000 in piedi); la Plaza de toros Monumental di Valencia in Venezuela, innalzata nel 1968 dall'architetto venezuelano Peter Kurt Albers Acosta per 25.000 posti a sedere; Las Ventas a Madrid, progettata dall'architetto Jos\u00e9 Espeliu nel 1931 con una capienza di 25.000 spettatori. Pi\u00f9 antica \u00e8 La Monumental di Barcellona, nota per ospitare al proprio interno il Museo Taurino in cui sono conservati gli abiti di famosi toreri, teste di tori celebri, documenti storici e altri oggetti relativi al mondo della tauromachia.\nPittura.\nCome detto, la tauromachia ha ispirato gli artisti fin dall'antichit\u00e0. In particolare ha ispirato gli autori spagnoli, per il suo forte radicamento nella tradizione popolare di questo paese. Celebri sono ad esempio le incisioni della serie chiamata appunto \"Tauromachia\", realizzata da Francisco Goya tra il 1814 e il 1816 per illustrare, nell'eterna lotta fra tori e toreri, una sorta di allegoria della vicenda umana.\nCon \"tauromachia\" ci si pu\u00f2 riferire anche al periodo fra gli anni trenta e quaranta in cui il pittore Pablo Picasso esegu\u00ec lavori, per la maggior parte in china su carta e cartone, raffiguranti tori, corride e minotauri. Nel periodo in cui l'artista condivise la sua vita artistica e sentimentale con la fotografa Dora Maar, l'iconografia mitologica prese un posto preponderante nella sua rappresentazione del mondo, arrivando a identificarsi con il Minotauro che incarna la dualit\u00e0 dei rapporti fra uomo e donna, fra bestialit\u00e0 e innocenza. Questo simbolismo potrebbe risalire all'origine spagnola del pittore e all'emblema nazionale spagnolo del toro. L'animale \u00e8 stato spesso protagonista di capolavori creati con pennini e pennelli in scene di lotta con toreri o di intimit\u00e0 con donne nude, ispirate alla mitologia greca e a quella cretese del Minotauro. Questi lavori furono realizzati anche su tele e pezzi di ceramica come piatti, anfore o centrotavola, dove la figura del toro era caratteristica e dominava l'opera attraverso una serie di contrasti di colori, molto spesso tra il bianco e nero; che rappresentino o meno una corrida, i forti contrasti cromatici riflettono i contrasti della vita e della morte (inevitabile il riferimento al suo celebre \"Guernica\").\nAlla tauromachia si \u00e8 comunque interessata anche la pittura tendente all'astrattismo dell'artista statunitense Ralston Crawford."}
{"id": "648435", "revid": "31069", "url": "https://it.wikipedia.org/wiki?curid=648435", "title": "Flashbook Edizioni", "text": ""}
{"id": "648436", "revid": "834", "url": "https://it.wikipedia.org/wiki?curid=648436", "title": "Federazione italiana vela", "text": ""}
{"id": "648438", "revid": "1543377", "url": "https://it.wikipedia.org/wiki?curid=648438", "title": "Congettura di Erd\u0151s-Gy\u00e1rf\u00e1s", "text": "In teoria dei grafi, l'indimostrata congettura di Erd\u0151s\u2013Gy\u00e1rf\u00e1s, proposta nel 1995 dal prolifico matematico Paul Erd\u0151s e il suo collaboratore Andr\u00e1s Gy\u00e1rf\u00e1s, afferma che ogni grafo con grado minimo 3 contiene un ciclo semplice la cui lunghezza \u00e8 una potenza di 2. Erd\u0151s mise in palio $100 per la dimostrazione della congettura, o $50 per un controesempio.\nGrazie alle ricerche al computer di Gordon Royle e Klas Markstr\u00f6m, \u00e8 noto che un eventuale controesempio deve avere almeno 17 vertici, e ogni controesempio cubico deve avere almeno 30 vertici. Le ricerche di Markstr\u00f6m hanno consentito di trovare quattro grafi con 24 vertici in cui gli unici cicli di lunghezza pari ad una potenza di 2 hanno 16 vertici; uno di questi quattro grafi \u00e8 planare."}
{"id": "648440", "revid": "2172510", "url": "https://it.wikipedia.org/wiki?curid=648440", "title": "Autorit\u00e0 di sistema portuale", "text": "L'autorit\u00e0 di sistema portuale, in Italia, \u00e8 l'ente pubblico di personalit\u00e0 giuridica che amministra un sistema di uno o pi\u00f9 porti di rilevanza internazionale o nazionale. Ha, tra gli scopi istituzionali, la gestione e l'organizzazione di beni e servizi nel rispettivo ambito portuale.\nRappresenta i porti di sua competenza in tutto il mondo. Tale ente, con il nome originario di autorit\u00e0 portuale, \u00e8 stato istituito in Italia con la legge del 28 gennaio 1994 n. 84 nell'ambito del riassetto della legislazione in materia portuale. Nel 1995 a Livorno vi fu il primo insediamento in Italia di tale autorit\u00e0. La legge che dal 2016 regola le attivit\u00e0 e la localizzazione delle Autorit\u00e0 di sistema portuale (AdSP) \u00e8 il decreto legislativo del 4 agosto 2016, n. 169.\nStoria.\nLa legge del 28 gennaio 1994 n. 84 (\"Riordino della legislazione in materia portuale\") istitu\u00ec con l'art. 6 la figura dell'autorit\u00e0 portuale nei porti di Ancona, Bari, Brindisi, Cagliari, Catania, Civitavecchia, Genova, La Spezia, Livorno, Marina di Carrara, Messina, Napoli, Palermo, Ravenna, Savona, Taranto, Trieste e Venezia.\nIn seguito, furono istituite l'Autorit\u00e0 portuale di Piombino (D.P.R. 20.3.1996), di Gioia Tauro (D.P.R. 16.7.1998), di Salerno (D.P.R. 23.6.2000), di Olbia e Golfo Aranci (D.P.R. 29.12.2000), di Augusta (D.P.R. 12.4.2001), di Trapani (D.P.R. 2.4.2003 ) e di Manfredonia (legge 2003/350). Queste ultime due furono messe in liquidazione e successivamente soppresse rispettivamente con il D.P.R. del 5 ottobre 2007 e il D.P.R. del 12.10.2007.\nLe autorit\u00e0 portuali dal 2007 al 2016 erano 23, rappresentate da Assoporti, associazione dei porti italiani.\nLe autorit\u00e0 di sistema portuale dopo la riforma del 2016.\nCon la riforma dell'estate del 2016 (\"Riorganizzazione, razionalizzazione e semplificazione delle Autorit\u00e0 Portuali\") le Autorit\u00e0 portuali italiane sono state prima ridotte da ventitr\u00e9 a quindici, per poi passare in seguito a sedici, e hanno assunto la nuova denominazione di Autorit\u00e0 di Sistema Portuale (AdSP), con le seguenti sedi:\nI porti posti tra parentesi sono quelli considerati \"di rilevanza regionale\"; le regioni possono chiedere l'inserimento all'interno delle sedici Autorit\u00e0 di Sistema di ulteriori porti di rilevanza regionale.\nFunzioni.\nL'autorit\u00e0 di sistema portuale \u00e8 dotata di autonomia amministrativa, nonch\u00e9 di autonomia di bilancio e finanziaria nei limiti previsti dalla legge. Ad essa sono state attribuite numerose funzioni, alcune delle quali in precedenza svolte dall'Autorit\u00e0 marittima. Tali funzioni sono cos\u00ec sintetizzate:\nOrgani dell'Autorit\u00e0.\nL'art. 7 della legge 84/94 definisce organi dell'autorit\u00e0 portuale: \nPresidente.\nIl Presidente, nominato con decreto del Ministero delle Infrastrutture e trasporti previa intesa con la Regione interessata, scelto tra una terna di esperti nei settori dell'economia dei trasporti e portuale. Ha la rappresentanza dell'autorit\u00e0 portuale. Resta in carica quattro anni e pu\u00f2 essere confermato solo una volta. Il presidente presiede il comitato portuale, a cui sottopone il piano operativo triennale e il piano regolatore portuale, nonch\u00e9 gli schemi di delibere del bilancio preventivo, del conto consuntivo e delle concessioni delle attivit\u00e0 di manutenzione, affidamento e controllo delle attivit\u00e0 esercitate nell'ambito portuale. Inoltre amministra le aree e i beni del demanio marittimo, propone in materia di delimitazione delle zone franche e promuove l'istituzione dell'associazione del lavoro portuale. Tali vaste funzioni sono ulteriormente ampliate dalla legge 27 febbraio 1998, n. 30, che ha riconosciuto al presidente ogni altra competenza che la legge di riforma non abbia attribuito agli altri organi dell'autorit\u00e0 portuale.\nComitato di gestione.\nIl comitato di gestione \u00e8 l\u2019organo collegiale con funzioni politiche. Esso \u00e8 composto dal presidente dell'autorit\u00e0 di sistema portuale, che lo presiede, da un componente designato dalla regione o da ciascuna regione anche parzialmente compresa nel sistema portuale; da un componente designato dal sindaco di ciascuna delle citt\u00e0 metropolitane anche parzialmente facenti parte del sistema portuale, nonch\u00e9 da un componente designato dal sindaco di ciascuno dei comuni gi\u00e0 sede di autorit\u00e0 portuale. L'autorit\u00e0 marittima, infine, designa un rappresentante delle direzioni marittime di competenza che prende parte ai comitati di gestione con diritto di voto esclusivamente nelle materie di competenza. Al comitato di gestione sono affidate funzioni deliberative tra cui l'approvazione del piano operativo triennale e della relazione annuale sull'attivit\u00e0 promozionale, organizzativa ed operativa del porto, del bilancio preventivo e del conto consuntivo. Esprime inoltre pareri relativamente alle funzioni del presidente sull'amministrazione delle aree demaniali e delibera rilascio delle autorizzazioni e delle concessioni. Si riunisce di norma una volta al mese.\nCollegio dei Revisori dei conti.\nIl Collegio dei Revisori dei conti \u00e8 composto da tre membri effettivi, di cui uno con funzione di presidente, nominato su designazione del Ministero dell'Economia e delle Finanze, nonch\u00e9 tre supplenti, nominati con decreto del Ministero delle infrastrutture e dei trasporti. Dura in carica quattro anni ed ha il compito di provvedere al riscontro degli atti di gestione, accertare la tenuta regolare dei libri contabili e redigere una relazione sul conto consuntivo.\nVigilanza sull'Autorit\u00e0 portuale.\nL'Autorit\u00e0 portuale \u00e8 sottoposta alla vigilanza del Ministero delle Infrastrutture e dei Trasporti per quanto concerne l'approvazione del bilancio di previsione, delle eventuali note di variazione e del conto consuntivo, di concerto con il Ministero dell'Economia e delle Finanze, nonch\u00e9 la determinazione dell'organico della segreteria tecnico- operativa. Il rendiconto finanziario \u00e8 soggetto al controllo della Corte dei Conti."}
{"id": "648442", "revid": "339392", "url": "https://it.wikipedia.org/wiki?curid=648442", "title": "Port authority", "text": ""}
{"id": "648444", "revid": "339392", "url": "https://it.wikipedia.org/wiki?curid=648444", "title": "ASUSTeK", "text": ""}
{"id": "648456", "revid": "599013", "url": "https://it.wikipedia.org/wiki?curid=648456", "title": "Rosario Pecoraro", "text": "La carriera al Palio di Siena.\nLa fama di \"Tristezza\" si lega principalmente al Palio di Siena, corsa nella quale il fantino siciliano ha disputato ben 41 carriere, vincendone 5. Anche il fratello di Rosario Pecoraro, Antonio, ha corso a Siena. La sua carriera \u00e8 stata per\u00f2 brevissima, essendo consistita solo di una partecipazione, il 2 luglio 1963 nell'Aquila su Zaffira, conclusasi senza troppi clamori. Curiosit\u00e0: Antonio Pecoraro fu soprannominato \"Sorriso\", in contrapposizione al soprannome del fratello \"Tristezza\".\nL'esordio a Siena avviene il 2 luglio 1955, quando Pecoraro viene chiamato dalla Pantera per montare l'esordiente Rondello. La carriera \u00e8 buona, e Tristezza parte secondo, tallonando il Nicchio con il grande Vittorino su Vermiglia. Gi\u00e0 a San Martino la Pantera viene sopravanzata dal favorito Bruco, che quel giorno, grazie a Ciancone e Sturla, torner\u00e0 alla vittoria dopo 33 anni, apprestandosi tuttavia a un ancora pi\u00f9 lungo digiuno che durer\u00e0 ben 41 anni.\nDopo 4 anni senza vittorie, in cui comunque si mette in mostra con buone prove (specie nella Torre il 2 luglio 1956 su Belfiore e il 16 agosto 1957 su Tanaquilla), anche per Tristezza giunge il primo sigillo. In occasione del Palio del 2 luglio 1959 Tristezza corre per l'Aquila sull'esordiente Salom\u00e8 de Mores. I favori del pronostico sono tutti per la Chiocciola con Solitario su Uberta de Mores (sorella di Salom\u00e8) e infatti la Contrada di San Marco scatta in testa, tallonata da Oca e Aquila, che dal primo posto allo steccato parte bene, nonostante il deciso ostacolo della rivale Pantera. Superata ben presto l'Oca, Tristezza si lancia all'inseguimento della Chiocciola e al secondo San Martino riesce a prendere il comando. Complice anche la caduta della Chiocciola al secondo Casato, l'Aquila non molla pi\u00f9 il comando e vince nettamente.\nIl 2 luglio dell'anno dopo Tristezza corre per la Selva, contrada che vanta grandi speranze di vittorie grazie al soggetto toccatole in sorte, la forte Tanaquilla (gi\u00e0 2 volte vittoriosa). Ironia della sorte ancora una volta la favorita \u00e8 la Chiocciola, con Canapino su Uberta de Mores (la stessa cavalla dell'anno precedente). La partenza della Selva, tra i canapi al primo posto, \u00e8 fulminea e, dopo aver seguito per un breve tratto Drago e Lupa, Tristezza prende il comando. Solo la Lupa (con Ciancone su Gavottina) regge il passo della Selva, mentre la Chiocciola subisce il duro ostacolo della rivale Tartuca. Quando Canapino riesce a liberarsi e a superare la Lupa, ormai la Selva \u00e8 imprendibile e Tristezza bissa il successo dell'anno precedente.\nAd agosto Tristezza corre nuovamente per la Selva, cui la sorte ha assegnato Salom\u00e8 de Mores, facendola pensare concretamente al cappotto. La carriera non va per\u00f2 come sperato e dopo una partenza in sordina, Tristezza tenta una disperata rimonta, ma quando si riporta tra il gruppo delle battistrada cade, lasciando via libera al Nicchio con Vittorino su Uberta de Mores.\nSar\u00e0 proprio con Uberta che Tristezza vincer\u00e0, il 2 luglio 1961, il suo terzo Palio. A chiamarlo \u00e8 l'Istrice, strafavorito soprattutto per il fatto che Uberta ha vinto gli ultimi tre Palii consecutivi. La strepitosa cavalla non delude le aspettative neanche stavolta: l'Istrice parte nettamente primo e Tristezza pu\u00f2 lanciare Uberta verso un successo nettissimo, il terzo della Contrada di Camollia negli ultimi cinque anni.\nTristezza pare lanciato verso prossime vittorie, ma i periodi a seguire non saranno facili. Enorme la delusione al successivo Palio dell'Assunta, quando la Tartuca, che ha ricevuto in sorte Uberta, gli riaffida la monta della cavalla. In effetti alla mossa Tristezza scatta in testa e conduce in sicurezza fino al terzo San Martino: qui per\u00f2 cade e lascia via libera alla Torre, con Vittorino su Salom\u00e8, che vincono il Palio.\nDopo ben 6 anni dall'ultima vittoria, Tristezza torna a sorridere in occasione del Palio straordinario del 24 settembre 1967, indetto in occasione del LIX Congresso della Societ\u00e0 Italiana per il Progresso delle Scienze. Il fantino siciliano corre per la Giraffa e le chance di vittoria ci sono tutte, data la potenza del barbero da montare, il \"Topolone\" (segnato in quella carriera come Ettore). Il Palio che va in scena assume caratteri anche surreali, specie quando la mattina del 24 settembre si scopre che il Drappellone dipinto da Bruno Marzi \u00e8 stato trafugato (solo in serata si faranno avanti gli autori, alcuni goliardi bolognesi, che restituiranno comunque il cencio), costringendo cos\u00ec ad esporre sul Carroccio il bozzetto. Quando poi prende il via la corsa, scattano in testa Onda e Oca, mentre la Giraffa, con Tristezza che spinge fortissimo Topolone per recuperare, cade rovinosamente a San Martino. Sono attimi di terrore per il fantino che, rialzatosi incolume, vede l'amato barbero incastrato tra i materassi: fortunatamente anche Topolone \u00e8 illeso, ma intanto avviene l'incredibile. Al Casato, dopo che l'Oca finisce sul tufo, scoppia il mortaretto: la mossa, pur con enorme ritardo \u00e8 annullata. Gli ondaioli inveiscono contro il mossiere Jago Fuligni, che sparisce dal verrocchio. Il suo posto viene cos\u00ec preso da un vigile urbano, Fedro Valentini, che fa tornare le contrade ai canapi per una nuova partenza. Stavolta la Giraffa non si fa trovare impreparata: Tristezza e Topolone fanno immediatamente il vuoto e vincono con un netto vantaggio.\nL'ormai indubbia classe di Tristezza non sortisce per\u00f2 nuove vittorie per altri anni. Il 2 luglio 1972 ha luogo una nuova grossa delusione. Tristezza corre per il Montone sul forte Orbello, ma deve fare i conti con l'altra grande favorita, la Tartuca, con Aceto su Mirabella. La lotta tra i due fantini \u00e8 accesissima, finch\u00e9 al secondo giro Tristezza prende il comando. Sembra fatta, ma all'ultimo San Martino Orbello non curva, lasciando via libera ad Aceto.\nL'anno dopo Tristezza corre a luglio per la Lupa. La contrada di Vallerozzi \u00e8 all'epoca la \"nonna\" del Palio e conta sul fantino siciliano per tornare alla vittoria che manca da 20 anni. Il barbero da montare ha tutte le carte in regola per l'impresa: \u00e8 il grandissimo Panezio, all'epoca ancora senza vittorie all'attivo, ma che di successi ne raccoglier\u00e0 ben 8 nella sua carriera (record assoluto insieme a Folco, altro veloce cavallo degli anni trenta e quaranta). La rivale della Lupa, l'Istrice, \u00e8 in Piazza e, decisa a ostacolare la vittoria lupaiola, si affida ad Aceto. Alla mossa per\u00f2 Tristezza si allontana ben presto dalla rivale, lanciandosi all'inseguimento delle battistrada. In breve si forma un \"treno\" composto da Bruco, Nicchio, Drago e Lupa. Le prime due (che montano rispettivamente Canapino su Marco Polo II e Rondone su Pitagora) si danno battaglia e al secondo San Martino il reciproco ostacolo le manda sul tufo. Drago e Lupa prendono cos\u00ec il comando: il fantino del Drago, Bazza, spinge al massimo Mirabella, ma la potenza di Panezio \u00e8 superiore. La Lupa tallona il Drago fino al terzo passaggio di fronte al Palco delle Comparse, quando prende il comando e vince tra il tripudio dei suoi contradaioli.\nPer Tristezza \u00e8 un grande successo, ma sar\u00e0 anche l'ultimo della sua carriera. Correr\u00e0 altri 2 Palii con la Lupa (quello dell'Assunta del 1973 e quello di Provenzano del 1975), poi lascer\u00e0 definitivamente la carriera di fantino.\nHa proseguito e tuttora prosegue, attivit\u00e0 di allenatore professionista di cavalli da corsa, per competizioni regolari in ippodromo, principalmente in Toscana.\nPresenze al Palio di Siena.\nCon 5 vittorie su 41 Palii disputati, Tristezza \u00e8 uno dei pi\u00f9 vittoriosi fantini del XX secolo. Ha regalato la gioia del successo 1 volta ciascuna ad Aquila, Selva, Istrice, Giraffa e Lupa. Ha corso almeno una volta per tutte le contrade, eccezion fatta per Drago, Oca ed Onda.\n\"Le vittorie sono evidenziate ed indicate in neretto.\"\nVittorie al Palio di Asti.\nTristezza ha vinto una volta al Palio di Asti: accadde nell'edizione del 1969, quando trionf\u00f2 con il Borgo San Pietro su Skygirl, ribattezzata nell'occasione \"Losna\" (Fulmine in lingua piemontese)."}
{"id": "648465", "revid": "1026504", "url": "https://it.wikipedia.org/wiki?curid=648465", "title": "Bonaventura Badoer da Peraga", "text": "Religioso degli Eremitani di Sant'Agostino, fu Priore Generale dell'Ordine. Fond\u00f2 la facolt\u00e0 di teologia nell'Universit\u00e0 di Bologna e fu teologo presso l'universit\u00e0 Sorbona di Parigi. Fu forse assassinato per ordine di Francesco Da Carrara.\nBiografia.\nGli Eremitani alla Sorbona.\nApparteneva a un ramo dei Badoer, patrizi veneziani, che aveva aggiungo la specifica \"da Peraga\" in quanto discendente da Marino Badoer e Balzanella Peraga, ultima esponente di un'importante famiglia padovana.\nEntr\u00f2 giovanissimo nell'Ordine di Sant'Agostino, presso il convento dei SS. Filippo e Giacomo di Padova, detto comunemente degli Eremitani.\n\u00c8 documentato che nel 1358 ebbe un'autorizzazione, da parte del suo superiore frate Gregorio Da Rimini, di frequentare l'Universit\u00e0 della Sorbona a Parigi. Sembra si sia laureato nel 1362, di certo l\u00ec ha insegnato. \u00c8 documentato dalla bolla (giugno 1364) di Papa Urbano V che fu tra i nove Maestri di Teologia che furono incaricati di costituire il collegio e compilare gli statuti della nuova facolt\u00e0 di Teologia presso l'Universit\u00e0 di Bologna. Non \u00e8 dato di sapere quanto tempo rimase a insegnare a Bologna ma sappiamo che nel 1366 era a Padova.\nNello stesso periodo parigino di Bonaventura, si laure\u00f2 in teologia alla Sorbona anche un suo fratello \u201cuterino\u201d, Bonsembiante Badoer da Peraga (3 giugno 1327 - Venezia, 28 ottobre 1366), frate dell'Ordine degli Eremitani di Sant'Agostino.\nIl Petrarca.\nI fratelli Badoer da Peraga avevano una forte amicizia con il poeta Francesco Petrarca. Una forte testimonianza di questo rapporto di amicizia il poeta la diede con la XIV lettera, scritta il 1\u00ba dicembre 1366 a s\u00e8guito della morte di Bonsembiante.\nNel 1368 e nel 1373 \u00e8 documentato che Bonaventura Badoer da Peraga fu a Padova come \u201cProfessore della sacra pagina\u201d (\"Doctoris Sacrae Paginae\") e presente presso il monastero degli Eremitani.\nIl 27 ottobre 1373 fu l'esecutore testamentario del parente Zanino (Giovannino) Peraga che gli richiedeva di essere sepolto nella tomba di famiglia nella Chiesa del monastero.\nL'alta amicizia e il prestigio di Bonaventura lo portarono l'anno dopo, 1374, a essere scelto, tra tutti i dottori di Padova, per tessere l'elogio funebre di Francesco Petrarca.\nEcco in quali termini narra Andrea de Gataris (\"Chronicon Patavinum ANDREAE DE GATARIS in Rerum Italicarum Scriptores, Mediolani 1730, vol. XVII, col. 214.\") il doloroso avvenimento:\nL'elezione a Priore Generale.\nA seguito della conquista di Romania, Valacchia, Bulgaria, Serbia e Tracia da parte del sultano Murad I (o Amurat I) e degli appelli inascoltati dell'imperatore Giovanni V Palaeologo ai vari re e principi cristiani, Papa Gregorio XI, residente ad Avignone, con bolla papale del 26 ottobre 1375, incaric\u00f2 Bonaventura in una missione diplomatica presso il re di Ungheria, Ludovico, per convincerlo a entrare in guerra contro l'infedele. Ricevette solo promesse.\nNell'anno 1377 vennero indetti a Verona i \u201ccomizi generali dell'Ordine\u201d degli Agostiniani. Vi parteciparono religiosi provenienti da tutta Europa che elessero il 17 maggio 1377 all'unanimit\u00e0 Bonaventura Badoer da Peraga a Priore Generale.\nNel 1378 Bonaventura \u00e8 a Roma quando Papa Gregorio rientra a San Pietro (accogliendo la supplica di Caterina da Siena) e muore. L'8 aprile 1378 fu eletto il 200\u00ba Papa, Urbano VI, Bartolomeo Prignano, vescovo di Bari.\nUrbano VI e l'antipapa Clemente VII.\nA seguito della rigidit\u00e0 imposta dal nuovo Papa, parte dei cardinali si appellarono al Diritto canonico e contestarono l'elezione. Dopo essersi ritirati ad Anagni e successivamente a Fondi, elessero, il 20 settembre 1378, un altro Papa, Clemente VII, Roberto da Ginevra. Bonaventura sostenne, come peraltro fece Caterina da Siena, Urbano VI come unico papa e da questi venne nominato cardinale con altri ventisette, il 18 settembre 1378. Questa nomina lo porta ad essere esposto, primo tra tutti gli altri cardinali, a ripetute scomuniche da parte dell'Antipapa Clemente VII il quale arriv\u00f2 a nominare un altro Priore Generale dell'Ordine di Sant'Agostino, un Maestro di Basilea, tale frate Giovanni Iltalinger, ma l'intero Ordine rimase fedele a Urbano VI e Bonaventura continu\u00f2 a governarlo attraverso i suoi fedeli Vicari: frate Filippo da Mantova e frate Nicola dell'Amatrice.\n\u00c8 discussa tra gli storici la veridicit\u00e0 di un importante viaggio che Bonaventura avrebbe fatto nel 1387, in qualit\u00e0 di Legato Pontificio, in Lituania quando avrebbe portato la benedizione papale al locale principe che, sposando la cristiana Edvige, erede del regno di Polonia, decise di convertirsi e convertire tutta la nazione baltica.\nDopo essere tornato a Roma, sembra (la questione \u00e8 tuttora discussa tra gli storici) sia stato ucciso da sicari di Francesco I da Carrara, il Signore di Padova. Anche la data della morte \u00e8 argomento di discussione ma sembra prevalere il 10 giugno 1389.\nAraldica.\nLo stemma o arma araldica della famiglia Badoer da Peraga, adottata dal Cardinale, era:\n\u201cdivisa per il lungo dello scudo in due parti eguali, la quale a sinistra di chi guarda ha tre ruote gialle, per il lungo di esso scudo in campo bigio (grigio), e alla destra ha sei traversi, obliguamente posti, uno rosso e uno argento, comincia di sopra il rosso, e sopra li traversi \u00e8 un leone rampante di color oro\u201d.\nCulto.\nPer la sua vita e per l'impegno profuso nella difesa della Chiesa cattolica durante le lotte del cosiddetto \u201cScisma d'occidente\u201d Bonaventura Badoer Peraga viene onorato dai devoti come beato e dal 1988 \u00e8 stato inserito tra i santi della Diocesi di Padova che lo ricorda il 5 novembre.\nSecondo per\u00f2 il Perini, pur documentando che Bonaventura Badoer Peraga fu considerato, fin dal 1440, come beato, richiama l'attenzione sul fatto che il suo libro fu scritto (1912) perch\u00e9 \u201c\"non son pochi coloro che oggi ne desiderano glorificata la memoria dalla Suprema Autorit\u00e0 Apostolica col riconoscerne il culto prestatogli da tempo immemorabile\"\u201d."}
{"id": "648466", "revid": "830939", "url": "https://it.wikipedia.org/wiki?curid=648466", "title": "Tabula dealbata", "text": "La tabula dealbata (\"tavola sbiancata\") era la \"tabula\" che ogni magistrato dell'antica Roma utilizzava per pubblicare i propri atti ufficiali. Fondamentali erano, in particolare, le \"tabulae\" dei magistrati giusdicenti (pretori, edili curuli, ...) in quanto l\u00ec dichiaravano i principi a cui si sarebbero attenuti nella loro attivit\u00e0 di amministratori della giustizia. \nParimenti importante era, inoltre, la \"tabula\" del \"pontifex maximus\" durante il periodo in cui questa carica aveva il controllo sul diritto romano. Veniva esposta nell'atrio della sua abitazione alla fine di ogni anno (di qui il nome di \"annales\", con cui si indica la serie di anni corredati dai fatti) e su di essa venivano riportati i nomi dei magistrati scelti (i cosiddetti eponimi), che rimanevano in carica un anno ma potevano essere rinominati. Venivano anche riportati tutti gli avvenimenti dell'anno trascorso e per questo assunsero un'importanza storica notevole. \u00c8 per\u00f2 da ricordare che la narrazione di molti avvenimenti non assicura la veridicit\u00e0 storica. Tutti i fatti venivano descritti sotto un'ottica aristocratica. Mucio Scevola (altro \"pontifex maximus\") nel 130 a.C. circa li riordin\u00f2 e li raccolse in 80 libri, detti Annales maximi."}
{"id": "648468", "revid": "729019", "url": "https://it.wikipedia.org/wiki?curid=648468", "title": "Battaglia di Sirmio", "text": "La battaglia di Sirmio o battaglia di Zemun (in ungherese: \"Zimonyi csata\") fu combattuta l'8 luglio 1167 tra gli eserciti dell'Impero bizantino e del Regno di Ungheria. La decisiva vittoria dei bizantini costrinse gli ungheresi ad accettare la pace alle condizioni dettate da Costantinopoli.\nSfondo.\nNegli anni fra il 1150 ed il 1160, il regno d'Ungheria aveva allargato i propri confini ed era giunto a puntare all'annessione della Dalmazia e della Croazia. Queste mire espansionistiche degli ungheresi si scontrarono con gli interessi dell'Impero bizantino, che considerava questa espansione pericolosa per il proprio predominio nei Balcani, e con quelli della Repubblica di Venezia (ormai confinante con il regno ungherese), che considerava la Dalmazia una zona di proprio interesse esclusivo.\nI bizantini intervennero quindi pesantemente nella politica ungherese, sia militarmente che fomentando ribellioni dinastiche. Tuttavia l'imperatore Manuele I Comneno cerc\u00f2 di evitare uno scontro totale attraverso un accomodamento dinastico che avrebbero potuto portare all'unione dell'Ungheria e dell'Impero: Bela, fratello cadetto del re Stefano III d'Ungheria fu allevato a Costantinopoli e destinato a sposare la figlia primogenita (ed erede) di Manuele I. Tuttavia Stefano III rifiut\u00f2 sia di consegnare ai bizantini i territori del ducato di Dalmazia (nominalmente soggetto a Bela), sia di nominare Bela proprio\nerede, provocando una nuova guerra.\nLa battaglia.\nNel 1167 Manuele affid\u00f2 il comando delle operazioni in Ungheria ad Andronico Kontostephanos, con l'ordine di spingere il nemico a dare battaglia. Lo scontro avvenne sulle rive del fiume Sava. vicino all'antica citt\u00e0 di Sirmio, nella pianura della Pannonia. A differenza degli ungheresi, i bizantini disposero un forte contingente di truppe di riserva alle spalle del proprio centro. I loro arcieri provocarono gli ungheresi a caricare; mentre alla destra ed al centro i bizantini resistevano all'assalto, il loro fianco sinistro finse di fuggire. L'ala destra ungherese pieg\u00f2 verso il centro dello schieramento bizantino per circondarlo, ma fu prima bloccata dalle riserve bizantine e poi attaccata alle spalle dalle unit\u00e0 del fianco sinistro che credeva fossero fuggite; vista la favorevole situazione alla propria sinistra, Kontostephanos ordin\u00f2 un attacco generale, che indusse gli ungheresi a fuggire.\nConseguenze.\nLa battaglia di Sirmio coron\u00f2 gli sforzi di Manuele per garantirsi i confini settentrionali. Gli ungheresi dovettero accettare le condizioni imposte dall'Impero: la Dalmazia e la Croazia passarono sotto il controllo bizantino ed inoltre il sovrano ungherese acconsent\u00ec a pagare un tributo all'imperatore bizantino.\nLa questione della successione di Stefano III non venne definita, tuttavia alla sua morte (1172) Bela (che non era pi\u00f9 nella linea di successione bizantina per via della nascita di Alessio II Comneno) sal\u00ec al trono, ma solo dopo aver giurato che non avrebbe leso gli interessi di Manuele."}
{"id": "648471", "revid": "2056951", "url": "https://it.wikipedia.org/wiki?curid=648471", "title": "Fasti (storia romana)", "text": "I fasti, i \"dies fasti\" in lingua latina, erano i giorni dell'anno in cui, nell'antica Roma, era possibile trattare gli affari pubblici e privati; ad essi erano contrapposti i giorni nefasti, \"dies nefasti\" in latino, durante i quali ci si doveva astenere dal trattare gli affari. Nel tempo il termine assunse il significato di calendario.\nEtimologia.\nFasti \u00e8 il plurale dell'aggettivo latino \"fastus\", pi\u00f9 comunemente utilizzato come sostantivo. La parola deriva da fas, che significa \"ci\u00f2 che \u00e8 permesso\", cio\u00e8 \"ci\u00f2 che \u00e8 legittimo agli occhi degli d\u00e8i\". I \"Fasti dies\" erano i giorni in cui si potevano contrarre gli affari senza commettere empiet\u00e0, in contrasto ai \"dies nefasti\", i giorni in cui le assemblee e tribunali non potevano riunirsi. La parola stessa \"fasti\" venne poi utilizzata per indicare elenchi organizzati dal tempo. L'elemento temporale distingueva i fasti dai \"regesta\", semplici registri con elenchi di propriet\u00e0 o attivit\u00e0, come la terra o documenti, o le operazioni di trasferimento di propriet\u00e0.\nCalendari.\nI \"Fasti Diurni\", divisi in urbani e rustici, erano una specie di annuari, contenenti le date e le indicazioni per le cerimonie religiose, per i giorni per i giudizi, per i giorni di mercato, le divisioni del mese, e cos\u00ec via. Poich\u00e9 il popolo romano che avrebbe dovuto fare affidamento su queste informazioni era fondamentalmente analfabeta, questi venivano esposti nel Foro all'inizio di ogni mese, giorno che per questo motivo \u00e8 stato chiamato Calendae, deriva dal latino calare, ossia \"chiamare, convocare\". Questi \"Calendaria\", come erano ufficialmente chiamati, erano di esclusiva competenza del Collegio dei Pontefici.\nNel 304 a.C. Gneo Flavio, un liberto che per le funzioni che assolveva divenne un esperto della giurisprudenza romana, introdusse l'usanza di pubblicare nel Foro delle tavole scolpite nella pietra, di solito nelle quattro facce di un solido rettangolare, con l'indicazione dei Fasti, oltre a brevi riferimenti alle vittorie, i trionfi, i prodigi, ed eventi importanti di questo genere. Questa lista \u00e8 stata all'origine del Calendarium scritto, il calendario romano, in cui sono ogni settimana veniva suddivisa in otto giorni, ciascuno indicato con le lettere dalla A all'H. Ogni giorno poi era caratterizzato da una certa lettera ad indicarne la natura. Cos\u00ec la lettera F. stava per Fastus, la N. per Nefastus, NP per Nefastus Priore (\"illecito prima di mezzogiorno \"), FP per Fastus Priore (\"legittimo prima di mezzogiorno \"), Q. Rex C.F. per Quando rex (sacrorum) comitiavit fastus (\"legittimo dopo che il rex sacrorum \u00e8 apparso in assemblea\"), C. per Comitialis (\"giorni per le Assemble\"), EN, per Dies intercisus, endotercisus (\"nefasti all'inizio e alla fine, ma fasti in mezzo\").\nLa popolazione rurale celebrava meno feste, sacrifici, cerimonie e ferie della popolazione della citt\u00e0 e per questo i fasti rustici, come il \"Rusticum Calendarium Farnesianum\", contenevano semplici indicazioni come le cerimonie della calende, none e idi, le fiere, i segni dello zodiaco, l'incremento e il decremento dei giorni, gli dei tutelari di ogni mese, oltre all'indicazione di alcuni lavori agricoli da eseguire nel mese.\n\u00c8 stato ritrovato un numero considerevole di Calendaria, ma nessuno di questi sembra essere di et\u00e0 anteriore all'epoca di Augusto. Il calendario di Preneste, scoperto nel 1770, elaborato dal famoso grammatico Verrio Flacco, contiene i mesi di gennaio, marzo, aprile e dicembre, e una parte di febbraio. Le tavole danno conto delle festivit\u00e0, come anche dei trionfi di Augusto e Tiberio. Si conservano ancora due calendari completi, il cronografo del 354 di Furio Dionisio Filocalo, e una versione cristiana del calendario ufficiale, elaborato da Polemio Silvio nel 449.\nCronache ufficiali romane.\nI Fasti Magistrales, gli Annales o gli Historici trattavano di festivit\u00e0 e di ogni altro aspetto che avesse a che fare con le divinit\u00e0 e le magistrature romane; si occupavano degli imperatori, dei loro compleanni, cariche, giorni a loro consacrati, delle feste e celebrazioni stabilite in loro onore o per la loro prosperit\u00e0. Nel tempo furono chiamati \"magni\" per distinguerli dai pi\u00f9 semplici \"fasti diurni\". Per questo, con il tempo, la parola fasti assunse il significato di cronache o annali.\nFasti consolari.\nI \"fasti consolari\" erano cronache ufficiali nelle quali, ogni anno, era indicato con il nome dei consoli ed altri magistrati, qualche volta con l'aggiunta degli eventi pi\u00f9 importanti, verificatisi nell'anno.\nUn esempio di Fasti consolari sono i Fasti Capitolini, cos\u00ec chiamati perch\u00e9 conservati dal 1547 all'interno del cortile di Palazzo dei Conservatori sul Campidoglio, per disposizione di Alessandro Farnese, che li aveva recuperati durante gli scavi nel foro romano del 1545."}
{"id": "648473", "revid": "125015383", "url": "https://it.wikipedia.org/wiki?curid=648473", "title": "Tabriz", "text": "Tabriz (persiano: \u062a\u0628\u0631\u06cc\u0632; azero: \"T\u0259briz\") \u00e8 la pi\u00f9 grande citt\u00e0 dell'Iran nord-occidentale, con una popolazione di quasi abitanti.\n\u00c8 il capoluogo dell'Azerbaigian Orientale e dello shahrest\u0101n di Tabriz.\nGeografia fisica.\nTopografia.\nTabriz si trova nel nord-ovest dell'Iran, nella provincia dell'Azerbaigian orientale a nord dei monti Sahand, a , e a sud dei monti Eynali, in un'area fertile sulle rive del fiume Aji e del fiume Ghuri. La zona \u00e8 soggetta a terremoti e nel corso della sua storia la citt\u00e0 \u00e8 stata pi\u00f9 volte devastata e ricostruita.\nClima.\nTabriz ha un clima continentale con stagioni regolari (\"K\u00f6ppen Dsa\") che confinano con un clima semi-arido freddo (\"K\u00f6ppen BSk\"). La precipitazione annuale \u00e8 di circa 320 millimetri, buona parte della quale cade a carattere nevoso durante i mesi invernali e come pioggia in primavera e autunno. La citt\u00e0 gode di un clima mite in primavera, secco e semi-caldo in estate, umido e piovoso in autunno e freddo nevoso in inverno. La temperatura media annuale \u00e8 di (). I venti freddi soffiano da est a ovest principalmente in estate.\nEtimologia.\nSecondo alcune fonti, tra cui l'Encyclop\u00e6dia Britannica, il nome \"Tabriz\" deriverebbe da \"tap-riz\", dalle numerose sorgenti termali della zona. Altre fonti affermano che nel 246 d.C., per vendicare la morte di suo fratello, il re Tiridate II di Armenia respinse Ardashir I dell'Impero Sassanide e cambi\u00f2 il nome della citt\u00e0 da Shahistan a Tauris, derivante da \"ta-vrezh \"(\"questa vendetta\" in armeno classico). Nel 297 d.C. divenne la capitale di Tiridate III, re di Armenia. Tuttavia, questa storia ha un'origine popolare e nessuna fonte antica ha registrato tale evento. Essa si basa sui racconti di Vardan Areveltsi, uno storico armeno del XIII secolo. La \"Cambridge History of Iran\" indica una connessione tra \"l'antica roccaforte di Tarui-Tarmakisa\" (o Tarwi-Tarwakisa), esistita nell'VIII secolo a.C., e la citt\u00e0 di Tabriz, insieme anche alla pubblicazione \"Archaeological History of Iran di\" Ernst Herzfeld che identifica direttamente \"Tarwakisa\" con Tabriz. Alcuni ricercatori ritengono che \"Tabriz\" possa essere considerato un toponimo pre-iranico.\nStoria.\nNon ci sono fonti storiche certe circa la fondazione della citt\u00e0. La maggior parte di esse la collocano nell'era sasanide, mentre altre affermano che i primi insediamenti risalgano ancora pi\u00f9 indietro nella storia. Dopo l'occupazione turca selgiuchide dell'Asia centrale, in Iran, Tabriz divenne capitale dell'Impero ilkhanide dal 1270 al 1305, della dinastia degli Ak Koyunlu dal 1469 al 1502 e dei Safavidi dal 1502 al 1548. Atropat, comandante iraniano dei Medi nell'impero achemenide di Dario e poi di Alessandro Magno, trasfer\u00ec la capitale dei Medi, nel 4 d. C., da Ekbatan a un'altra citt\u00e0 vicino a Tabriz. Nel 1270 il bazar coperto di Tabriz, costruito dai selgiuchidi nell'XI secolo, divenne il centro commerciale di Tabriz e del mondo, nonch\u00e9 la capitale della dinastia Ikhanidi dell'impero di Changhiz Khan.\nMarco Polo la nomina come Tauris, citt\u00e0 nobile e grande.\nLa storia dei Medi (Mada) parla della conquista degli Assiri, con Sargon II nell'VIII secolo d. C., del grande castello (o fortezza) di Taurui (Tauris), dell'impero del popolo di manna (mannea), corrispondente alla Tabriz odierna. La citt\u00e0 veniva chiamata, anche dagli Europei, Tauris e, in vari periodi, anche Tarmakis o Tarmis o Tarbiz.\nMonumenti e luoghi d'interesse.\nBen poco \u00e8 rimasto a testimonianza della storia secolare della citt\u00e0, tuttavia Tabriz conserva alcuni luoghi ed edifici antichi di indubbio fascino ed interesse. Fra questi ricordiamo la Moschea Blu o \"Moschea Kabud\" costruita nel 1465, la Moschea del venerd\u00ec e il gran bazar, uno dei pi\u00f9 estesi e antichi dell'area mediorientale, citato da Marco Polo nel suo libro \"Il Milione\"."}
{"id": "648480", "revid": "1305772", "url": "https://it.wikipedia.org/wiki?curid=648480", "title": "Genealogia episcopale", "text": "La genealogia episcopale \u00e8 la disciplina storiografica in seno alla Chiesa che si occupa di ricostruire e tramandare l'origine, la discendenza e il legame tra \"consacratore\" e \"consacrato\", nel sacramento dell'ordinazione episcopale.\nQuesta disciplina si basa sulla dottrina teologica cristiana della successione apostolica, che afferma la trasmissione di autorit\u00e0 e poteri dagli apostoli a dei successori, i vescovi, attraverso il rito della consacrazione. Quando un vescovo consacra un altro vescovo, tra i due si stabilisce un legame gerarchico analogo a quello tra padre e figlio.\nLinee episcopali.\nCon il termine genealogia episcopale si tende ad indicare anche l'elenco completo dei consacratori con la relativa data di ordinazione (indicata spesso tra parentesi dopo il nome), ovvero l'albero genealogico che mostra i rapporti tra consacratore e suo consacrato: per ogni vescovo della lista, il precedente \u00e8 il suo consacratore mentre il successivo \u00e8 il suo consacrato, cos\u00ec fino all'ultimo prelato dell'elenco. Questo albero genealogico consente cos\u00ec di tramandare la linea dei consacratori unitamente ai poteri e alle autorit\u00e0 apostoliche. Sebbene durante il rito di ordinazione i consacranti siano tre, quello che compare nella linea genealogica \u00e8 il consacrante principale e non i due coconsacranti.\nLa genealogia episcopale ha radici gi\u00e0 nell'alto medioevo, quando si indicavano i predecessori genealogici di un vescovo per sottolinearne la successione apostolica e il legame spirituale affettivo. Tutta la genealogia episcopale dovrebbe risalire agli apostoli e al I secolo, tuttavia le fonti archivistiche non permettono comunque di andare oltre il XV secolo. Dopo il concilio di Trento (1545-1563), grazie alla creazione dei registri parrocchiali la documentazione divenne molto pi\u00f9 puntuale.\nLinee genealogiche della Chiesa latina.\nLe linee genealogiche conosciute all'interno della Chiesa latina, e di cui sono noti dei prelati affiliati ancora viventi, sono quattro (elencate in ordine temporale in relazione all'anno di consacrazione del prelato capostipite):\nLinee estinte.\nEsistono inoltre diverse linee genealogiche estinte, di cui cio\u00e8 non esistono pi\u00f9 affiliati viventi. Alcune linee estinte a cui appartenevano anche alcuni sommi pontefici sono elencate di seguito:"}
{"id": "648481", "revid": "1782831", "url": "https://it.wikipedia.org/wiki?curid=648481", "title": "Il carosello carnivoro", "text": "Il carosello carnivoro (\"The Carnivorous Carnival\") \u00e8 il nono libro di \"Una serie di sfortunati eventi\", scritta da Lemony Snicket.\nTrama.\nI ragazzi si ritrovano stavolta nascosti nel portabagagli del Conte Olaf, diretti verso il carosello Caligari dove Olaf avrebbe dovuto ricevere informazioni da una certa Madame Lul\u00f9, che possedeva una sfera di cristallo, a proposito dei poveri Baudelaire, la pratica Snicket e il genitore dei ragazzi rimasto in vita. Una volta scesi il conte Olaf ed i suoi complici, i Baudelaire escono dal portabagagli e cercano nella macchina di Olaf qualche travestimento per entrare in incognito a far parte del baraccone dei fenomeni del carosello. Klaus e Violet si travestono da persona con due teste entrando nello stesso vestito mentre Sunny indossa una barba finta e si spaccia per beb\u00e8-lupo. Allora si presentano da Madame Lul\u00f9, che sta cenando con Olaf e la sua compagnia, come Beverly-Elliot (Violet e Klaus) e Chabo (Sunny). Madame Lul\u00f9 li accetta come fenomeni e li assume. I ragazzi fanno allora conoscenza con gli altri fenomeni: Hugo, un uomo gobbo, Colette, una contorsionista, e Kevin, un ambidestro. Il giorno dopo i ragazzi si esibiscono per il carosello e vengono umiliati pubblicamente: tutti prendevano infatti in giro i poveri fenomeni ridendo delle loro disgrazie. La sera Olaf porta a Madame Lul\u00f9, che lo aveva informato che uno dei genitori dei Baudelaire si trovava sul Monte Manomorta, un regalo: dei leoni affamati. Allora Olaf annuncia a tutti che per rendere pi\u00f9 emozionante lo spettacolo l'indomani avrebbero dato in pasto ai leoni uno dei fenomeni. I ragazzi decidono allora di entrare di nascosto nella tenda di Madame Lul\u00f9 per avere qualche informazione e scoprono cos\u00ec che la donna non conosceva sempre la posizione dei Baudelaire grazie alla sfera di cristallo, ma grazie ad un archivio segreto sotto il tavolo. Gli orfani tentano di leggere qualcosa sulla pratica Snicket ma all'improvviso entra nella tenda Madame Lul\u00f9. I Baudelaire cominciano ad attaccare verbalmente la donna che scoppia in lacrime ed ammette di essere un membro del V.F., un'associazione segreta, e di non riuscire a non dare aiuto a tutti coloro che lo chiedevano, buoni o malvagi. Allora i Baudelaire si offrono di aiutare la donna a fuggire per non essere pi\u00f9 costretta ad aiutare persone malvagie ed i quattro organizzano un piano di fuga. La sera i ragazzi si trovano nel baraccone dei fenomeni, quando nella stanza entra Esm\u00e9 Squalor che offre ai fenomeni la possibilit\u00e0 di non esser mangiati dai leoni a patto di entrar a far parte della compagnia di Olaf. Hugo, Colette e Kevin accettano subito con entusiasmo e i Baudelaire travestiti si ritrovano costretti ad accettare. Esm\u00e8 aggiunge per\u00f2 che come prova di fedelt\u00e0 l'indomani il fenomeno che sarebbe stato sorteggiato per essere dato in pasto ai leoni avrebbe dovuto spingere Madame Lul\u00f9 nella fossa e perci\u00f2 ucciderla. Il giorno dopo i ragazzi non riescono ad attuare il loro piano di fuga e vengono portati allo spettacolo. Vengono sorteggiati i poveri Klaus e Violet che si ritrovano costretti a gettare Lul\u00f9 nella fossa. Per evitare di gettarvi la donna i ragazzi tentano di sfruttare la psicologia delle masse per fare un po' di confusione e scappare. Nel caos i ragazzi riescono ad allontanarsi ma Madame Lul\u00f9 e l'uomo calvo complice di Olaf cadono nella fossa e vengono mangiati dai leoni. I ragazzi spaventati e tristi, si dirigono verso il tendone della donna ma vengono bloccati da Olaf che dice loro di bruciare la tenda per non lasciare tracce della loro presenza. I ragazzi bruciano allora la tenda e perdono cos\u00ec la possibilit\u00e0 di conoscere qualcosa sul loro mistero. Riescono a prendere soltanto una cartina dei monti Manomorta e consigliano ad Olaf di dirigersi verso i monti dove probabilmente avrebbero trovavo la base dei V.F. Allora Olaf, Esm\u00e8, i vecchi complici, i fenomeni e Sunny entrano nella macchina nera del conte mentre Klaus e Violet vengono trainati nel baraccone dei fenomeni. Arrivati ai monti Manomorta Olaf avvisa Klaus e Violet tramite l'interfono di aver scoperto il loro travestimento. Allora Kevin taglia la corda del traino e i poveri Klaus e Violet precipitano con il camper dalla strada scoscesa mentre la povera Sunny rimane nelle grinfie del malvagio conte Olaf e dei suoi complici."}
{"id": "648485", "revid": "122897745", "url": "https://it.wikipedia.org/wiki?curid=648485", "title": "Pila zinco-aria", "text": "La pila zinco-aria (o accumulatore zinco-aria) \u00e8 una batteria ricaricabile che utilizza un catodo a ossigeno atmosferico (che riceve elettroni, riducendosi) e un anodo di zinco (che cede elettroni, ossidandosi); analogamente alle altre pile, il movimento di elettroni genera una differenza di potenziale e quindi una tensione elettrica che pu\u00f2 servire per alimentare vari tipi di circuiti elettrici.\nCaratteristiche.\nLe pile zinco-aria appartengono alla categoria delle celle a combustibile, dove lo zinco \u00e8 il combustibile e l'ossigeno \u00e8 il comburente. Quando le superfici degli elettrodi di zinco metallico si sono ossidate (diventando ossido di zinco), la batteria pu\u00f2 considerarsi \"scarica\". La batteria non pu\u00f2 essere ricaricata dall'utente ma deve essere sostituita \"\"al volo\" da un altro pacchetto di queste batterie nuove. Il vecchio pacchetto viene \"ricaricato\" a parte (in realt\u00e0 il diossido di zinco viene \"rigenerato\"\", cio\u00e8 con una procedura elettrochimica viene ridotto a zinco metallico) nell'industria o nella stazione di servizio automatizzata che si occuper\u00e0 di questo ciclo industriale.\nUn chilogrammo di batteria zinco-aria fornisce circa 110-200 wattora; questo \u00e8 pari a circa 6,8-10,2 volte la densit\u00e0 energetica di un comune accumulatore piombo-acido (il pi\u00f9 utilizzato nelle automobili). In teoria, in seguito a perfezionamenti tecnologici si potrebbe arrivare a densit\u00e0 energetiche fino a 1000 Wh/kg.\nInoltre il costo di produzione \u00e8 inferiore a quello degli accumulatori piombo-acido.\nReazioni.\nLe reazioni che avvengono all'interno di una pila zinco-aria sono le seguenti:\nQuindi la reazione globale \u00e8 la seguente:\nImpiego automobilistico.\nNel 1999, un veicolo (furgone Mercedes MB-410) equipaggiato con batterie zinco-aria \u00e8 stato in grado di superare il tratto alpino dell'autostrada tra Torino e Lione, garantendo un'autonomia di circa 500\u00a0km.\nNel bilancio energetico complessivo (trasformazione dell'energia contenuta nel petrolio in energia meccanica disponibile al veicolo), il sistema tradizionale a benzina ha fornito rese del 13%, mentre quello che prevede la trasformazione dell'energia chimica del petrolio in energia elettrica, ed il suo successivo stoccaggio nella batteria zinco-aria ed impiego da parte di motori elettrici, ha fornito rese del 16%. Ovviamente, dal momento che si tratta di energia elettrica, nessuno vieta di produrla con centrali idroelettriche, con pannelli solari, con generatori eolici oppure con reattori nucleari, sempre collegandoli all'industria che \"rigenera\" la pila zinco-aria. Bisogna sottolineare che, dato che si usa un motore elettrico con una efficienza media del 90% invece di un motore a combustione con una efficienza media 30%, il costo per km risulta 3 volte inferiore.\nAttualmente, vista la svantaggiosa durata dell'accumulatore litio-ione, che alla temperatura ambiente (25\u00a0\u00b0C) perde circa il 2% della sua capacit\u00e0 di carica ogni anno (la batteria Li-ion sembra pi\u00f9 adatta ai climi freddi), in alcuni modelli di auto elettrica si stanno utilizzando le batterie zinco-aria come possibile alternativa conveniente, sia dal punto di vista economico, che del rapporto carica fornita/peso della batteria.\nPrincipale vantaggio per gli autoveicoli: la sicurezza.\nLa caratteristica principale \u00e8 quella del \"non incendiarsi\" in nessuna condizione. La velocit\u00e0 di combustione dello zinco dipende principalmente dalla pressione atmosferica e dalla percentuale di ossigeno atmosferico (19 % costante), dalla temperatura, dall'umidit\u00e0 e dal tasso di ossidazione della batteria. Rispetto agli accumulatori piombo-acido solforico, ha il vantaggio di non liberare acidi ustionanti se la batteria venisse incautamente aperta o danneggiata in uno scontro.\nL'ossigeno puro aumenta la potenza della pila zinco-aria.\nUna delle fonti di idrogeno proposte per l'economia dell'idrogeno \u00e8 l'elettrolisi dell'acqua, grazie all'elettricit\u00e0 prodotta dall'energia eolica e dall'energia idroelettrica. Questa procedura, oltre all'idrogeno, porta ad ottenere anche ossigeno.\nAlte pressioni di ossigeno, la presenza di ozono e l'alta temperatura sembrano aumentare le prestazioni, sia di picco di potenza che di capacit\u00e0 di erogazione totale di potenza, della pila zinco-aria. In questo caso, aggiungendo al sistema della batteria zinco-aria un misuratore-dosatore dell'afflusso di ossigeno con la possibilit\u00e0 di arricchire la miscela prelevandolo da una bombola, si potrebbe ottenere una specie di sovralimentazione della pila zinco-aria.\nSviluppo in Italia.\nIn Italia queste batterie, nelle dimensioni, tipologia e voltaggio (~ 12 V) necessari per l'autotrazione, vengono studiate e costruite dalla Edison di Trofarello, in provincia di Torino.\nIn corso di sviluppo la batteria Zn/aria ricaricabile.\nLe prime batterie di questo tipo sono state descritte in un articolo della IEEE, del 1995.\nAl giorno d'oggi le batterie zinco-aria ricaricabili non sono disponibili in commercio. I progetti in corso di sviluppo hanno un'energia specifica che va da 100 a 150 Wh/kg, raggiunta con componenti a basso costo. Attualmente le ricerche eseguite nel Paul Scherrer Institute - Laboratory for Electrochemistry, in collaborazione con enti svizzeri e stranieri, hanno portato allo sviluppo, come dimostratore tecnologico, di una batteria ricaricabile con un'energia specifica superiore ai 100 Wh/kg. Dal momento che i componenti della batteria Zn/aria sono di basso costo ed i sistemi acquosi in genere sono pi\u00f9 economici da produrre rispetto a quelli inglobati in un polimero (batterie litio-ione), si pensa che si possa produrre questa batteria a prezzi competitivi.\nLa principale difficolt\u00e0 nella costruzione di batterie zinco-aria ricaricabili elettricamente si riscontra nella stabilit\u00e0 degli elettrodi a zinco e degli elettrodi porosi per la diffusione di ossigeno (che attualmente sono fatti in carbonio). Nell'elettrodo in carbonio l'ossigeno viene liberato (per riduzione dello zinco) per assorbimento di elettroni della corrente elettrica) durante la ricarica, e invece viene riassorbito dallo zinco durante la scarica (lo zinco si ossida). Il gruppo di ricerca del PSI \u00e8 riuscito a sviluppare elettrodi di entrambi i tipi a superficie porosa \nsuper-rugosa, per assemblarli come moduli di una batteria dimostrativa, all'apparenza una tradizionale batteria per auto, ma molto pi\u00f9 leggera, da 12 Volt, con capacit\u00e0 di erogare un'intensit\u00e0 di 20 ampereora.\n\u00c8 in corso di valutazione, quali catalizzatore della riduzione dell'ossigeno, un composto appartenente al gruppo delle perovskiti."}
{"id": "648496", "revid": "126257", "url": "https://it.wikipedia.org/wiki?curid=648496", "title": "Lingua bajan", "text": "La lingua bajan o bajan \u00e8 una lingua creola basata sull'inglese parlata a Barbados.\nDistribuzione geografica.\nSecondo \"Ethnologue\", la lingua bajan contava 256.000 locutori nel 1999 stanziati nell'isola di Barbados.\nSull'isola, gli abitanti del posto parlano inglese standard in situazioni formali (radio, tv, lingua ufficiale e commerciale), mentre il creolo \u00e8 riservato ai contesti meno formali. Anche se gli abitanti dell'isola possono considerare l'inglese come una lingua materna, la maggior dei parlanti isolani sceglie di usare il Bajan quando si trovano tra di loro in una conversazione molto spontanea.\nOggi vi sono piccole comunit\u00e0 di bajan in Canada, in particolare a Toronto, e nel Regno Unito, in particolare a Liverpool.\nStoria.\nIn gran parte basato sull'inglese, con l'aggiunta di elementi africani (portati dagli antichi schiavi dell'Africa occidentale). Alcune espressioni idiomatiche derivano dal patois e dalla lingua twi.\nRispetto ai creoli usati nelle isole vicine, il bajan prevede pochi elementi basati sullo scozzese e sull'irlandese.\nCome accennato, la nascita di questo idioma \u00e8 legata alla tratta degli schiavi, che obbligati a parlare inglese, hanno mantenuto parte delle strutture delle loro lingue native. Col tempo, gli sviluppi di questo idioma hanno portato alla formazione di un codice che veniva usato dagli schiavi senza che i padroni potessero capirlo sempre.\nLa parola \"Bajan\" non \u00e8 altro che lo sviluppo fonologico del termine \"Barbadian\": in seguito ai mutamenti fonologici, la parola si \u00e8 contratta.\nAi tempi della dominazione britannica, il termine aveva anche una connotazione negativa e indicava una persona del posto soprattutto se veniva considerata come ignorante. Con il tempo, il connotato \u00e8 sparito ed il suo uso \u00e8 stato esteso a tutti i contesti. Oggi il termine \u00e8 di uso comune e viene alternato a quello di \"Barbadian\".\nFonologia.\nQuesto idioma presenta diverse caratteristiche della pronuncia dei dialetti inglesi del gruppo \"scouse\" come quello di Liverpool. A differenza di altri creoli dei Caraibi, l'accento delle parole non \u00e8 rotico; si registra inoltre una forte tendenza a pronunciare la /t/ finale con il cosiddetto colpo di glottide : questo vuol dire ad esempio che la pronuncia della parola inglese \"start\", , \u00e8 in opposizione chiarissima rispetto alla pronuncia in uso su altre isole, pi\u00f9 vicina all'inglese standard .\nGrammatica.\nLa sintassi del Bajan si basa sia su elementi delle lingue africane occidentali che sull'inglese. Le strutture grammaticali di questo creolo sono molto semplici rispetto a quelle di altri creoli caraibici, con vari elementi comuni al creolo giamaicano.\nEsempi.\nSi ricordano alcuni esempi:"}
{"id": "648503", "revid": "767487", "url": "https://it.wikipedia.org/wiki?curid=648503", "title": "Candle in the Wind", "text": "Candle in the Wind \u00e8 un brano pop rock, con musica di Elton John e testo di Bernie Taupin. Fu scritta nel 1973 prendendo come spunto Marilyn Monroe per descrivere l'eventualit\u00e0 della morte prematura all'apice di una carriera artistica, ma il successo maggiore si \u00e8 avuto con il riadattamento per Lady Diana Spencer, nel 1997, che la trasform\u00f2 nel singolo pi\u00f9 venduto di tutti i tempi.\nVersione originale.\nLa versione originale \u00e8 presente nell'album doppio del 1973 \"Goodbye Yellow Brick Road\", uno dei maggiori successi di Elton, sia artistici che commerciali. Il testo della canzone ha come spunto un ritratto disincantato della vita di Marilyn Monroe (Norma Jean Baker era infatti il suo vero nome). La canzone fu pubblicata anche come singolo e si posizion\u00f2 all'undicesimo posto delle classifiche dei dischi venduti nel Regno Unito nel 1974.\nQuesta versione \u00e8 al 347\u00ba posto della lista redatta dalla rivista \"Rolling Stone\" delle 500 canzoni pi\u00f9 grandi di tutti i tempi ed \u00e8 sicuramente uno dei classici di Elton.\nIl 7 aprile 1990 Elton dedic\u00f2 il brano a Ryan White, un ragazzo malato di AIDS che morir\u00e0 il giorno successivo a causa di complicazioni.\nVersione live del 1987.\nNel 1987 il brano venne nuovamente realizzato come singolo, in una versione dal vivo estratta dall'album \"Live in Australia with the Melbourne Symphony Orchestra\"; Elton era vestito da Wolfgang Amadeus Mozart con tanto di parrucca incipriata e fu seguito in diretta da oltre dieci milioni di telespettatori. Questa nuova versione raggiunse la Top10 negli USA e nel Regno Unito.\nRiadattamento del 1997.\nCandle in the Wind 1997 o Goodbye England's Rose \u00e8 un riadattamento effettuato da Elton John e Bernie Taupin in onore di Lady Diana. La canzone raggiunse nello stesso anno il primo posto nella classifica dei singoli venduti nel Regno Unito ed ebbe uno straordinario successo in tutto il mondo, superando in poco tempo \"White Christmas\" di Bing Crosby nella classifica dei singoli pi\u00f9 venduti di tutti i tempi, con circa 40 milioni di copie vendute."}
{"id": "648508", "revid": "110157", "url": "https://it.wikipedia.org/wiki?curid=648508", "title": "Distretto di contea di Bridgend", "text": "Il distretto di contea di Bridgend (in inglese \"Bridgend County Borough\", in gallese \"Bwrdeisdref Sirol Pen-y-bont ar Ogwr\") \u00e8 un distretto di contea del Galles meridionale, nella contea storica di Glamorgan.\nGeografia fisica.\nIl distretto confina a nord ed a ovest con il distretto di Neath Port Talbot, a nord-est ed a est con il distretto di Rhondda Cynon Taff, a sud-est con Vale of Glamorgan ed a sud-ovest si affaccia sul canale di Bristol.\nIl territorio \u00e8 prevalentemente collinare a nord. Tra le colline si stendono le ampie valli del fiume \"Ogmore\" e dei suoi affluenti \"Llynfi\" e \"Garw\". In prossimit\u00e0 della costa il territorio \u00e8 pianeggiante e qui l'Ogmore riceve da sinistra il fiume \"Ewenny\".\nLa citt\u00e0 principale \u00e8 Bridgend, che d\u00e0 il nome al distretto e di cui \u00e8 il capoluogo amministrativo. Bridgend \u00e8 posta sul fiume Ogmore, poco prima del suo estuario sul canale di Bristol. Sulla costa \u00e8 posta la citt\u00e0 di Porthcawl e poco a nord di questa \u00e8 situata \"Pyle\". Nelle valli interne sono situate le cittadine di Maesteg, \"Ogmore Vale\" e \"Pontycymer\".\nStoria.\nIl distretto \u00e8 nato il primo aprile del 1996 in attuazione del \"Local Government (Wales) Act\" del 1994. Esso include quasi interamente l'ex distretto di Ogwr della contea di Mid Glamorgan.\nLista delle comunit\u00e0.\nIl distretto di contea di Bridgend \u00e8 suddiviso nelle seguenti 20 comunit\u00e0:"}
{"id": "648511", "revid": "729019", "url": "https://it.wikipedia.org/wiki?curid=648511", "title": "Enrique L\u00edster", "text": "Fu il comandante dell'11\u00aa divisione dell'esercito popolare della seconda repubblica spagnola. Prima di diventare un combattente comunista lavor\u00f2 come cavapietre (o tagliapietre) nei cantieri edili. Figlio di una contadina e di un operaio edile, all'et\u00e0 di undici anni, a causa dell'estrema povert\u00e0, part\u00ec per lavorare a L'Avana (Cuba).\nIn questo contesto, il giovane L\u00edster, venne a contatto con il mondo sindacale e inizi\u00f2 la sua militanza comunista. Al ritorno dall'isola, intensific\u00f2 la sua militanza tra le file del Partito Comunista di Spagna e, grazie al suo carisma, dal 1932 al 1935 venne mandato a studiare nell'accademia militare Michail Frunze, a Mosca.\nDopo il golpe franchista, guid\u00f2 uno dei primi reggimenti inquadrati dai comunisti. Successivamente, dopo la riorganizzazione dell'esercito, divenne comandante dell'XI divisione dell'esercito popolare, agli ordini del colonnello Juan Modesto.\nLa sua divisione ben figur\u00f2 in diverse battaglie e L\u00edster stesso si dimostr\u00f2 un ottimo comandante.\nNel 1937, fu incaricato da Juan Negr\u00edn (capo del governo) di sciogliere con la forza il consiglio d'Aragona e le comuni anarchiche della regione. \nQuest'episodio fu una delle pagine nere della sua attivit\u00e0 politica in Spagna: infatti in Aragona egli attu\u00f2 una repressione spietata, mostrando un ingiustificato disprezzo nei confronti degli anarchici e dei loro esperimenti libertari. L'episodio gener\u00f2 indignazione e spaccature nel Fronte Popolare, tanto da innescare furiose polemiche tra gli stessi Lister e Negr\u00edn.\nNel 1938, la divisione comandata da Lister fu impiegata anche nell'ultima, disperata, controffensiva della Repubblica: la battaglia dell'Ebro. Dopo la fine della guerra, si distinse nell'organizzazione del partito comunista spagnolo in esilio in Francia."}
{"id": "648520", "revid": "1372005", "url": "https://it.wikipedia.org/wiki?curid=648520", "title": "Bartolomeo I della Scala", "text": "Bartolomeo fu signore di Verona tra il 1301 ed il 1304. Fu il figlio primogenito di Alberto I della dinastia scaligera e di Verde di Salizzole.\nDante lo appella \"l gran Lombardo\" (Paradiso - Canto diciassettesimo, vv. 70-71).\nGli anni anteriori alla presa del potere.\nA Bartolomeo I, che aveva assunto il capitanato gi\u00e0 nel 1290, furono affidate dal padre Alberto due imprese belliche nel 1297 e nel 1299: la prima contro il vescovato di Trento, che minacciava gli amici di famiglia Castelbarco (i quali possedevano un territorio compreso tra Rovereto e Riva del Garda); la seconda contro Mantova, che venne occupata, costringendo Bardellone dei Bonacolsi al ritiro. Le due vittorie consolidarono ulteriormente la fedelt\u00e0 dei Castelbarco e della citt\u00e0 mantovana. Bartolomeo pot\u00e9 quindi fregiarsi del titolo di grande condottiero in due importanti campagne.\nIl padre mor\u00ec a Verona il 3 settembre 1301, e fu lui a 31 anni, come figlio primogenito, a prenderne il posto come signore della citt\u00e0, e sempre a lui fu dato l'affidamento dei due fratelli, Alboino e Cangrande, ancora minorenni.\nBartomoleo Signore di Verona.\nBartolomeo, nonostante avesse dimostrato doti di guerriero, prefer\u00ec mantenere la pace e governare la citt\u00e0. Infatti il 30 settembre 1301 riusc\u00ec a concludere una pace con il vescovo di Trento. Questa pace venne cercata poich\u00e9 il Signore aveva intuito che si stava creando una nuova minaccia in Lombardia: i ghibellini di Milano avevano trovato un nuovo capo, il quale voleva prendere il posto degli scaligeri come forza ghibellina del nord Italia. Matteo Visconti infatti era gi\u00e0 stato nominato vicario imperiale, per cui poteva esserci il pericolo di attacco da nord, che con la pacificazione del confine trentino non poteva per\u00f2 avvenire. Conclusa quindi la pace Bartolomeo provvide immediatamente a cercare una nuova alleanza: questa fu firmata con il Signore di Piacenza il 7 settembre 1302, principale guelfo della Lombardia. Questa alleanza fu importante per velocizzare il tracollo del Visconti, che fu obbligato a lasciare Milano. In questo modo i tentativi di espansione dei Visconti fu temporaneamente fermato.\nIl resto del tempo fu passato in pace insieme ai fratelli e ai due figli Franceschino (detto Chichino) e Bailardino (illegittimo). Nel suo ultimo anno di regno accolse Dante Alighieri, esiliato da Firenze dalla fazione nera dei guelfi. Mor\u00ec giovane anche lui, il 7 marzo 1304: a succedergli non fu il figlio legittimo, ma il fratello secondogenito Alboino, evitando cos\u00ec possibili contrasti in seno alla famiglia.\nDiscendenza.\nDalla prima moglie Costanza di Antiochia, figlia di Corrado di Antiochia conte di Celano e Alba, sposata nel 1291, ebbe un solo figlio:\nDalla seconda moglie, di cui ci \u00e8 giunto solo il nome, Onesta dei conti di Savoia, non ebbe alcuna prole.\nEbbe due figli illegittimi da amanti sconosciute:"}
{"id": "648525", "revid": "2091899", "url": "https://it.wikipedia.org/wiki?curid=648525", "title": "Yahoo! 360\u00b0", "text": "Yahoo! 360\u00b0 era un servizio di rete sociale e portale di comunicazione personale lanciato da Yahoo! nel 2005. Permetteva agli utenti di creare siti web personali, condividere foto da Yahoo! Photos, gestire blog ed elenchi, creare e condividere un profilo pubblico e vedere quali amici sono attualmente in linea. In 360\u00b0 era inoltre disponibile una sezione chiamata \"aggiornamenti degli amici\", in base al quale era riassunto l'ultimo aggiornamento di ogni amico (ad esempio, post dei blog, elenchi aggiornati, o nuove foto condivise). Questo servizio non \u00e8 mai stato ufficialmente lanciato; Yahoo! ha arrestato prematuramente lo sviluppo di questo servizio nel 2008.\nYahoo! 360\u00b0 Plus Vietnam era un servizio simile che fu lanciato nel 2008. Il servizio era disponibile in Vietnam fino al giugno 2012, quando fu sostituito da Yahoo! Blog. Infine, Yahoo! Blog Vietnam fu ufficialmente chiuso il 17 gennaio 2013."}
{"id": "648528", "revid": "2022787", "url": "https://it.wikipedia.org/wiki?curid=648528", "title": "Ischia (Pergine Valsugana)", "text": "Ischia (\"Is-cia\" in dialetto trentino) \u00e8 una frazione del comune di Pergine Valsugana in provincia di Trento, affacciato sul pendio sopra la riva est del lago di Caldonazzo. Situata in posizione soleggiata a 528 metri sul livello del mare.\nGli abitanti sono 429 (dato aggiornato al 31 dicembre 2005), mentre nel 1997 erano 445.\nDescrizione.\nDa Ischia si gode una magnifica vista sul lago e il clima \u00e8 mitigato proprio dalla presenza dello stesso. Ischia \u00e8 sulla strada che da San Cristoforo al Lago porta prima alla pineta di Alber\u00e8 e poi a Tenna.\nIl Colle di Tenna si trova tra i laghi: il lago di Caldonazzo, il pi\u00f9 grande, e quello di Levico, il meno esteso.\nAttorno ad Ischia ci sono dei piccoli centri abitati come Pozza, Zava, Visintainer e San Cristoforo al Lago.\nNelle campagne si trovano coltivazioni di mele, vigneti e ciliegi. Non \u00e8 raro vedere cachi e fichi. Ci sono anche coltivazioni di granoturco per uso familiare. Ischia \u00e8 abitata da tempi molto antichi. Rappresenta una delle antiche Regole della zona del perginese.\nNel 1928, per decisione fascista, il comune di Ischia fu inserito nel Comune di Pergine."}
{"id": "648529", "revid": "17351", "url": "https://it.wikipedia.org/wiki?curid=648529", "title": "Il-76", "text": ""}
{"id": "648532", "revid": "73537", "url": "https://it.wikipedia.org/wiki?curid=648532", "title": "Battaglia di Miriocefale", "text": ""}
{"id": "648533", "revid": "104265", "url": "https://it.wikipedia.org/wiki?curid=648533", "title": "Andrea D'Alpaos", "text": "Ha conseguito il diploma di maturit\u00e0 artistica ad indirizzo musicale, presso il Liceo Musicale B. Marcello e quindi la Laurea in Lettere a indirizzo artistico presso la Facolt\u00e0 di Lettere e Filosofia dell\u2019Universit\u00e0 degli Studi di Venezia. Parallelamente ha approfondito gli studi musicali conseguendo la Licenza di Teoria e solfeggio, il diploma di Storia della musica, il diploma di Armonia complementare.\nDal 1992 al 1998 ha fondato e diretto il Coro Venice Gospel Ensemble di Venezia.\nNel 1997 ha fondato il coro gospel Joy Singers, che dirige, per cui compone e con cui svolge una intensa attivit\u00e0 concertistica. \n\u00c8 stato due volte vincitore del concorso Song Expo di Utrecht dedicato a compositori di musica gospel.\n\u00c8 consigliere nazionale \"Feniarco\" (Federazione Nazionale Italiana Associazioni Regionali Corali)"}
{"id": "648536", "revid": "17351", "url": "https://it.wikipedia.org/wiki?curid=648536", "title": "Mitsubishi C-1", "text": ""}
{"id": "648539", "revid": "89265591", "url": "https://it.wikipedia.org/wiki?curid=648539", "title": "Kemetismo ortodosso", "text": ""}
{"id": "648542", "revid": "32116", "url": "https://it.wikipedia.org/wiki?curid=648542", "title": "Mandoa", "text": ""}
{"id": "648544", "revid": "1442080", "url": "https://it.wikipedia.org/wiki?curid=648544", "title": "Isoalina", "text": "In oceanografia, una isoalina \u00e8 una linea, generalmente mostrata su un rilievo topografico di un tratto di mare o di una sezione superficie-fondo, congiungente i punti ad uguale salinit\u00e0. \nDefinizione.\nIn oceanografia, l'alinit\u00e0 un tempo espressa in g/Kg, ovvero grammi di sali disciolti per chilo di acqua marina, viene tradizionalmente espressa in parti per mille (ppt dalla letteratura anglosassone parts per thousand, o anche \u2030), che considerando approssimativamente la densit\u00e0 come unitaria corrisponde ai grammi di sale per litro di soluzione. In chimica analitica si usa invece esprimere la salinit\u00e0 in mg/L o ppm. \nNel 1978, quando fin dagli inizi del ventesimo secolo si usava il riferimento alla clorinit\u00e0, la salinit\u00e0 o alinit\u00e0 erano espresse come \u2030 sulla base della conduttivit\u00e0 elettrica in riferimento a un campione artificiale di acqua marina utilizzato quale standard. La nuova Practical Salinity Scale fu quindi successivamente ulteriormente raffinata dagli oceanografi mondiali con l'introduzione dell'unit\u00e0 di misura in psu (Practical Salinity Units), corrispondente al rapporto tra la conduttivit\u00e0 di un campione di acqua di mare e quella di una soluzione standard di KCl formata da 32,4356 grammi di sale disciolti in 1\u00a0kg di soluzione a 15\u00a0\u00b0C. I rapporti sono adimensionali e 35 psu equivalgono a 35 grammi di sale per litro di soluzione."}
{"id": "648546", "revid": "34928", "url": "https://it.wikipedia.org/wiki?curid=648546", "title": "Salamb\u00f4", "text": ""}
{"id": "648548", "revid": "1719883", "url": "https://it.wikipedia.org/wiki?curid=648548", "title": "Aria compressa", "text": "L'aria compressa \u00e8 aria atmosferica compressa, cio\u00e8 ridotta di volume con un compressore alternativo o con una pompa e immagazzinata in un serbatoio, o generalmente bombole resistenti alla pressione, oppure utilizzata subito.\nPer l'hobbystica sono disponibili piccoli compressori trasportabili e bombolette spray. Nel caso di impianti frenanti come quelli dei mezzi pesanti, camion o autobus, l'aria compressa viene generata da compressori azionati dal motore del mezzo.\nHa utilit\u00e0 in molteplici settori principalmente in quello industriale, dei trasporti, in hobbistica, in quello della subacquea e della medicina subacquea dove in questo caso deve essere resa respirabile, grazie a compressori specifici molto sofisticati. Nell'uso pi\u00f9 comune serve per azionare utensili pneumatici e per soffiare, gonfiare, ripulire da polvere o limatura metallica.\nFunzionamento.\nDal serbatoio si distribuisce con tubature di plastica o metallo (di solito rame) verso i regolatori di pressione e i rubinetti a valvola a sfera dai quali si preleva con tubazioni flessibili per gli usi pi\u00f9 disparati. Presso il serbatoio e i rubinetti di distribuzione \u00e8 comune trovare manometri per il controllo della pressione e valvole di sicurezza. Eventuali nebulizzatori d'olio lubrificano i meccanismi degli utensili grazie al trasporto di minute goccioline attraverso l'aria.\nTalvolta \u00e8 deumidificata all'uscita del serbatoio di accumulo con un deumidificatore o meglio essiccatore installato all'uscita appunto del serbatoio per scongiurare la condensa, che pu\u00f2 causare ruggine e danni ai servomeccanismi come ad esempio elettrovalvole\nUtilizzo.\nL'aria compressa si usa in innumerevoli casi. Per esempio in officina per azionare utensili automatici come la pistola avvitatrice oppure per gonfiare gli pneumatici degli autoveicoli o per pulire, anche per verniciare a spruzzo; in falegnameria per utensili come la pistola sparachiodi; nei laboratori di ottica per la sospensione dei tavoli antivibrazioni e per la pulizia delle superfici ottiche; nelle macchine utensili per l'azionamento di valvole e martinetti; nei cantieri edilizi per i martelli pneumatici. Molto nota \u00e8 la pompa per bicicletta, a mano o a pedale. Ormai quasi scomparsa ma un tempo assai diffusa \u00e8 la posta pneumatica: l'aria spinge un recipiente che contiene le lettere o altri oggetti attraverso un sistema di tubi fino al destinatario.\nL'aria compressa \n\u00e8 utilizzata largamente nel mondo dei trasporti su gomma, camion autobus, e ferroviario per l'attuazione del sistema frenante e per innumerevoli altri usi (porte automatiche, toilette). Nel caso degli impianti frenanti, data l'importanza ed i rischi relativi ad eventuali malfunzionamenti questi impianti sono revisionati e collaudati periodicamente per legge. Un altro grande utilizzo \u00e8 quello della subacquea, molto diffuso grazie al notevole incremento delle attivit\u00e0 turistiche legate a questo sport.\nIn aeronautica si usa a bordo dei velivoli per il funzionamento di strumenti, vedi il giroscopio, e generazione di pressurizzazione/depressurizzazione. In ambiente medicale il campo di applicazione principale e quello dentistico dove si utilizza per far funzionare le turbine degli ambulatori dentistici e dei laboratori ortodontici. \u00c8 utilizzata inoltre nel campo delle sospensioni come elemento elastico al posto delle molle o degli elastomeri per via della notevole riduzione di peso, le pressioni utilizzate variano dai 5 ai 15 bar e oltre. In ambito navale in certi casi si usa per avviare i grandi motori diesel.\nMisurazione.\nL'aria compressa si misura in Atmosfere o bar attraverso degli strumenti detti manometri che possono essere analogici o digitali. Essendo ridotta di volume proporzionalmente alle variabili del contenitore e della compressione raggiunta, (pressione di esercizio), per comprendere e sapere quale sar\u00e0 la sua relativa quantit\u00e0 reale bisogna moltiplicare la capacit\u00e0 del contenitore per quella della pressione all'interno del contenitore stesso quindi per esempio se la bombola \u00e8 di 10lt e la pressione \u00e8 di 150 Atm 10x150=1500 litri. Questo tipo di operazione \u00e8 essenziale nel caso se ne debba misurare l'autonomia per particolari attivit\u00e0."}
{"id": "648549", "revid": "287204", "url": "https://it.wikipedia.org/wiki?curid=648549", "title": "Il club Dumas", "text": "Il club Dumas (o L'ombra di Richelieu) \u00e8 un romanzo di Arturo P\u00e9rez-Reverte, pubblicato nel 1993 e dal quale \u00e8 stato tratto il film dal titolo \"La nona porta\", diretto da Roman Pola\u0144ski.\nIl libro contiene alcune illustrazioni di Francisco Sol\u00e9, disegnate dietro indicazione di Arturo P\u00e9rez-Reverte.\nPersonaggi.\nIl protagonista: Lucas Corso, mercenario di libri da collezione, \"cacciatore di libri su commissione\", svolge indagini sui libri come si fa con i crimini.\nAltri personaggi:\nTrama.\nEnrique Taillefer, collezionista di libri antichi e rari, commissiona al suo amico Flavio La Ponte la vendita di un manoscritto in suo possesso, contenente una sezione inedita de \"I Tre Moschettieri\" intitolata \"Il Vino d'Angi\u00f2\". Poco dopo questa richiesta Taillefer apparentemente si suicida; La Ponte, tuttavia, \u00e8 dubbioso circa la morte dell'uomo e sull'autenticit\u00e0 del manoscritto. Lo consegna cos\u00ec a Lucas Corso, \"mercenario dei libri\" specializzato nel reperimento di volumi antichi e rari per la sua clientela, anche quando ci\u00f2 comporta metodi illegali, e lo incarica di autenticare il testo. Mentre si trova a Madrid per compiere indagini in merito, Corso viene richiamato a Toledo da Varo Borja, un collezionista eccentrico e molto ricco. Questi, morbosamente attratto da libri oscuri e diabolici, \u00e8 entrato in possesso di una copia de \"Le Nove Porte del Regno delle Ombre\", un antico e misterioso testo del 1666 che si dice contenga la formula per evocare il Diavolo. Il suo autore, Aristide Torchia, \u00e8 stato arrestato dalla Santa Inquisizione per aver collaborato con Lucifero nella realizzazione di quello stesso volume, e pertanto \u00e8 stato condannato al rogo, lasciando una sola copia del libro: Borja tuttavia rivela a Corso che al mondo ne esistono altri due esemplari, in realt\u00e0 elaborate falsificazioni dell'originale. Il collezionista gli chiede dunque di recuperare a qualsiasi costo le restanti due copie, allo scopo di confrontarle con quella in suo possesso e stabilire quale delle tre sia quella originale. Corso accetta l'incarico e lo porta avanti in parallelo con la missione del manoscritto di Dumas. \nCorso incontra la vedova di Taillefer, Liana, la quale gli dice di credere che il manoscritto posseduto dal marito sia in realt\u00e0 un falso, ma insiste per ricomprarlo. La donna prova perfino a sedurlo pur di riottenere il fascicolo, e quando il mercenario, pur soccombendo al suo fascino, rifiuta di consegnarle il manoscritto, lei inizia a mettere in atto una serie di trappole per metterlo fuori gioco e impossessarsene. Liana, che assume l'identit\u00e0 di \"Milady De Winter\", mette alle sue calcagna un sicario di nome \"Rochefort\" che tenta di recuperare il manoscritto con la forza.\nNel frattempo Corso incontra i Fratelli Ceniza, restauratori di libri antichi esperti nell'identificazione dei falsi, i quali gli rivelano che la copia delle \"Nove Porte\" di Borja \u00e8 in realt\u00e0 un falso e gli danno indicazioni su come riconoscere l'esemplare originale. \nMentre si reca a Lisbona per incontrare il possessore di una copia delle \"Nove Porte\", Corso incontra una bellissima ragazza che si fa chiamare Irene Adler come la donna amata da Sherlock Holmes, la quale le dice di essere un angelo caduto. Corso incontra poi Victor Fargas, rinomato collezionista che ha dovuto svendere la sua biblioteca per mantenere il suo antico castello; Corso confronta la copia di Borja con quella di Fargas e scopre alcune varianti nelle nove incisioni che corredano il testo: in ciascuna delle copie, oltre a sottilissimi differenze nei disegni, sei tavole riportano le iniziali di Torchia, mentre le altre tre sono firmate con \"L.F.\"; nessuna di esse corrisponde a quelle presenti nell'altro.\nAl ritorno da casa di Fargas, Irene salva Corso da un attacco di Rochefort, e successivamente gli si offre come complice per rubare la copia di Fargas, andando lei stessa a compiere il furto. Tuttavia la ragazza lo chiama per informarlo che Fargas \u00e8 stato ucciso e la copia del libro bruciata. \nCorso e Irene si recano a Parigi per parlare con Replinger, un antiquario esperto dell'opera di Dumas, il quale autentica il manoscritto di Taillefer; mentre parlano, Corso intravede Liana passare per strada, e tenta di rintracciarla. Lui e Irene, intanto, hanno un rapporto sessuale al termine del quale lei ripete di essere un angelo caduto e di aver assistito alla guerra tra gli angeli e il Drago dell'Apocalisse, cosa che induce Corso a pensare che lei sia una fanatica religiosa, nonostante le si sia molto affezionato.\nSempre nella Capitale francese, Corso incontra la baronessa Ungern, promotrice di un'associazione di beneficenza e proprietaria della pi\u00f9 grande collezione di testi occulti in Europa, comprendente anche la terza copia delle \"Nove Porte\". Corso la confronta con quella di Borja e scopre che in nessuno dei tre libri le illustrazioni corrispondono perfettamente a quelle delle altre, ma le incisioni firmate \"L.F.\" formano una serie completa di nove disegni senza duplicati. Il mercenario comprende dunque che probabilmente la copia originale del libro \u00e8 stata smembrata e suddivisa in tre distinti tomi. \nCorso riesce a rintracciare Liana, ma durante un confronto Rochefort gli fa perdere i sensi. Quando rinviene, Corso scopre di non avere pi\u00f9 n\u00e9 la copia delle \"Nove Porte\" n\u00e9 il manoscritto di Dumas, e apprende che la baronessa \u00e8 morta nell'incendio della sua biblioteca. Facendo riferimento all'ossessione di Liana per Milady De Winter, Corso riesce a scoprire che la donna si trova a Meung-sur-Loire e la segue l\u00ec, ma viene catturato da Rochefort; questi riceve l'ordine da un misterioso personaggio chiamato \"Richelieu\" di portare Corso a un castello l\u00e0 vicino. Qui il mercenario scopre che Richelieu \u00e8 il capo del \"Club Dumas\", una societ\u00e0 segreta di seguaci del grande autore, alla quale anche Liana e Rochefort sono affiliati; quando li accusa di avergli sottratto i due testi e di aver ucciso Fargas e la Ungern pur di ottenerli, Richelieu gli rivela che la loro unica intenzione era di entrare in possesso del \"Vino D'Angi\u00f2\" e di aver ucciso solo Taillefer poich\u00e9 si era rifiutato di consegnare il manoscritto a Liana; tra l'altro, nessuno tra i membri del Club conosce le \"Nove Porte\". Corso comprende dunque che dietro gli omicidi ci dev'essere Borja, che lo ha usato per rintracciare la copia originale del libro. \nMentre tornano in Spagna, Irene continua a ripetere a Corso di essere un angelo caduto e di aver vagato per millenni in cerca di lui. Corso, ormai innamorato di lei, decide di non indagare oltre circa la vera identit\u00e0 della ragazza. Il mercenario si reca dunque da Borja e lo accusa di entrambi gli omicidi dei collezionisti; l'uomo gli rivela di aver voluto sin dall'inizio ottenere l'originale delle \"Nove Porte\" per evocare il Diavolo e chiedergli la conoscenza suprema, ed \u00e8 addirittura arrivato a distruggere la sua intera collezione perch\u00e9 nessuno possa essere pi\u00f9 in grado di arrivarci dopo di lui. Mentre si accinge a utilizzare le nove illustrazioni per compiere il rituale d'evocazione, Corso si accorge che una di esse \u00e8 in realt\u00e0 una falsificazione, e si allontana. Borja scopre con orrore che il rituale non potr\u00e0 funzionare; sentendo le sue urla di angoscia, Corso realizza che ciascuno dei personaggi coinvolti nell'intricata faccenda avr\u00e0 alla fine il diavolo che gli spetta."}
{"id": "648552", "revid": "73537", "url": "https://it.wikipedia.org/wiki?curid=648552", "title": "Turchi Selgiuchidi", "text": ""}
{"id": "648557", "revid": "114392363", "url": "https://it.wikipedia.org/wiki?curid=648557", "title": "Cordillera Blanca", "text": "La Cordillera Blanca \u00e8 una catena montuosa situata in Per\u00f9, compresa nella parte settentrionale delle Ande, lunga circa 180\u00a0km e composta da 33 vette che superano i 6000\u00a0m s.l.m. (e' in media la catena pi\u00f9 elevata del continente americano). Il nome deriva dalla presenza di molti ghiacciai, ma \u00e8 anche chiamata \"Cordillera Tropical\".\nDescrizione.\nLa vetta pi\u00f9 elevata della Cordillera Blanca (e del Per\u00f9) \u00e8 il monte Huascar\u00e1n (6.768\u00a0m), una delle vette pi\u00f9 celebri e nel contempo pi\u00f9 pittoresche del continente \u00e8 l'Alpamayo (5947\u00a0m) situato pi\u00f9 a nord dello Huascar\u00e1n. Altre vette della catena sono il Ranrapalca, lo Huants\u00e1n, il Taulliraju, lo Huandoy, il Nevado Pisco, il Chopicalqui, il Nevado Copa, l'Urus (5495\u00a0m).\nLa localit\u00e0 principale nei pressi della catena \u00e8 Huaraz, situata alle pendici occidentali. Altre citt\u00e0 sono Caraz e Yungay.\nGran parte della Cordillera \u00e8 stata compresa nel 1975 nel Parco nazionale del Huascar\u00e1n, vi si pu\u00f2 accedere pagando una tariffa di accesso ed \u00e8 una delle mete pi\u00f9 visitate del Per\u00f9.\nEscursionismo.\nNell'estate del 2003 i peruani \"Carlos Flores e Edgar Laveriano\" (della escuela de Guias DonBoscoenlosAndes fondata da \"Giancarlo Sardini\") hanno effettuato la prima traversata completa della Cordillera Blanca (180\u00a0km - impresa mai riuscita prima nella storia dell'andinismo), in completo stile alpino (senza l'uso di portatori o muli) partendo dal passo Mujon (SUD) e raggiungendo la valle del Champar\u00e1 (NORD) in 23 giorni, muovendosi quasi sempre fra i 4000 e i 6000 m, valicando 30 passi molti dei quali superiori ai 5000 m, salendo alcune cime e soprattutto ricercando quotidianamente un percorso in gran parte inedito, per lo pi\u00f9 fuori da sentieri o vie sperimentate, per praterie d'alta quota, pietraie, ghiacciai, pareti rocciose, boschi e valli incassate. I pernottamenti sono avvenuti quasi sempre in tenda, salvo al passaggio dai tre rifugi Ishinca, Huascaran e Per\u00f9 (realizzati negli anni scorsi dall'Operazione Mato Grosso per raccogliere aiuti per gli anziani pi\u00f9 indigenti dei villaggi andini)"}
{"id": "648561", "revid": "14691", "url": "https://it.wikipedia.org/wiki?curid=648561", "title": "Il club dumas", "text": ""}
{"id": "648562", "revid": "17351", "url": "https://it.wikipedia.org/wiki?curid=648562", "title": "Ki-10", "text": ""}
{"id": "648563", "revid": "57342", "url": "https://it.wikipedia.org/wiki?curid=648563", "title": "Leonardo Gori", "text": "Biografia.\nFarmacista, per molti anni si \u00e8 interessato al fumetto e al disegno animato sia come studioso che come collezionista.\nNel 2000 ha esordito nel giallo con il romanzo \"Nero di maggio\", in cui compare la figura del capitano dei carabinieri Bruno Arcieri, soldato, agente segreto e investigatore, che torner\u00e0 in molti suoi romanzi.\nIl romanzo \"L'angelo del fango\", pubblicato nel 2005 ha vinto successivamente due prestigiosi premi letterari italiani: il Premio Scerbanenco e il Premio Fedeli."}
{"id": "648564", "revid": "647919", "url": "https://it.wikipedia.org/wiki?curid=648564", "title": "SOLE", "text": ""}
{"id": "648565", "revid": "287204", "url": "https://it.wikipedia.org/wiki?curid=648565", "title": "Con romana volont\u00e0", "text": "Con romana volont\u00e0 (sottotitolo: Quando eravamo una maschia giovent\u00f9) \u00e8 un libro autobiografico di Giorgio Vecchiato pubblicato nel 2005 da Marsilio Editori per la collana \"Gli specchi\" (serie \"Gli specchi della memoria\").\nIl titolo - e il relativo sottotitolo - traggono spunto da uno dei pi\u00f9 conosciuti inni \"della Patria e della Rivoluzione\" cantato dai giovani avanguardisti dell'Opera nazionale balilla, prima, e della Giovent\u00f9 italiana del littorio, poi, al termine degli esercizi ginnici tenuti durante le adunate del sabato fascista. Uno dei versi dell'inno recitava:\nScritto con la formula dell'io narrante - a mezza strada fra l'autobiografia e il saggio di impronta storica riferito a un determinato periodo dell'Italia della prima met\u00e0 del Novecento (quello caratterizzato dall'era fascista) - il libro, \"divertissement\" della memoria, come specificato nelle note di copertina, ripercorre con arguzia e dovizia di particolari l'arco temporale del \"ventennio\" che caratterizz\u00f2 l'ascesa, il controllo del potere e la caduta del fascismo, visto nell'ottica dell'autore, al tempo giovane studente liceale della borghesia veneziana.\nTrama.\nGimmi, Finetta e le altre.\nAppoggiandosi in maniera massiccia a un linguaggio volutamente triviale, Vecchiato focalizza con esito favorevole il picaresco impianto narrativo principalmente sulla primavera del 1942 quando l'Italia era impegnata in campagne militari nell'est balcanico e nell'Africa orientale. \nIn un viaggio a ritroso nel tempo e nella memoria (personale e, nel contempo, di un'intera generazione), la storia fa i conti con le figure ufficiali del regime, i gerarchi e gli alti ufficiali del Partito Nazionale Fascista, affiancati qui da figure ridotte a poco pi\u00f9 che macchiette come, ad esempio, lo \"squadrista Pedrenzon\" e il \"seniore Marinello\" (il cui nome viene storpiato dai giovani fascisti in \"Merdinello\").\nFra calli e campielli, nell'evocazione delle brume che avvolgono calle e piazzette fra san Marco e Rialto, con i bar ritrovo per giocatori del Canal Grande e improbabili case di tolleranza, \u00e8 possibile fare la conoscenza di una moltitudine di \"caratteri\": fra gli altri, \"Gimmi, faccia da teppa, giacchino testa di moro e brache a tubo\", i due ripetenti \"Vacca\" e \"Toro\", l'inseparabile (e, come si vedr\u00e0, sfortunato) compagno di classe Conte di Pralongo (possessore di un\"'Ardea\" a bordo della quale era facile sognare), e il folto gruppo delle ragazze \"sempre pronte a farsi palpare ma anche a dire di no\", con - una spanna sopra le altre - la memorabile figura di \"Finetta\", \"troppo assorta con il suo cerchio per occuparsi d'altro\".\nSi dipanano cos\u00ec velocemente - con il taglio del racconto che vira verso un disincantato ma commosso verismo da pura iniziazione alla vita - i lunghi sabati pomeriggio alle \"Adunate\" in piazza, in attesa di \"andar per casini\", con le sfilate al \"passo romano\" da parata sul tipo del \"passo dell'oca\" dei soldati della Germania, le ore trascorse a giocare a carte, le mattinate a scuola, studiando - e citando in maniera irriguardosa ed irriverente - l'Imperatore Hirohito del Giappone alleato dell'Italia nel Patto tripartito (\"Cupo, solo, senza veli si strappava via dal culo uno ad uno tutti i peli\").\nIl testo nel suo complesso, intriso di una nostalgia evocativa il cui intento \u00e8 quello di andare oltre lo scontato \"amarcord\" in grado di far rimpiangere il tempo giovanile, si guarda bene dallo scadere in un'altrettanto scontata \"commemorazione\" di un determinato - e determinante - periodo storico che ha segnato l'Italia.\nVisto con gli occhi \"giovani\" di un anziano, \u00e8 per molti versi solare (brume veneziane a parte), con pagine ricche di festosa spensieratezza, come quelle che descrivono le domeniche balneari ai Bagni comunali del Lido di Venezia, in attesa dei \"Settembrini\", ovvero coloro che parteciperanno alle rassegne della Biennale.\nParticolarmente gustosa risulta, in questa chiave, la parte dedicata dall'autore al proprio padre, aderente al fascismo fin dai tempi della marcia su Roma, impegnato nella realizzazione di un \"idroscivolante\", sorta di moderno aliscafo \"necessario\" per distruggere la flotta d'Inghilterra."}
{"id": "648577", "revid": "76655", "url": "https://it.wikipedia.org/wiki?curid=648577", "title": "Pierluigi Romita", "text": ""}
{"id": "648584", "revid": "307923", "url": "https://it.wikipedia.org/wiki?curid=648584", "title": "Genista", "text": "Genista \u00e8 un genere di piante della famiglia delle Fabacee (o Leguminose)\nDescrizione.\nLe specie del genere sono arbusti o piccoli alberi, spesso spinosi. Sono piante xerofite. \nFioriscono con masse di fiori piccoli, simili a quelli dei piselli, gialli. Solo a in alcune specie sono profumati. \nIn alcune specie i fiori si aprono violentemente se toccati dall'insetto, coprendolo con una pioggia di polline.\nDistribuzione e habitat.\nIl genere \u00e8 diffuso ampiamente nel bacino del Mediterraneo, dall'Europa meridionale al Medio Oriente al Nord Africa.\nComprende specie xerofile, in grado di adattarsi a substrati poveri.\nAlcune specie.\nTra le specie presenti in Europa vi sono:"}
{"id": "648586", "revid": "599013", "url": "https://it.wikipedia.org/wiki?curid=648586", "title": "Aleksandar \u0106apin", "text": "Era un playmaker, alto 186 cm per un peso forma di 78 kg. Ha vinto nel 2003 il campionato sloveno.\nCarriera.\nNella sua carriera ha esordito con il Partizan Belgrado. Dal 2000 al 2003 ha giocato nel campionato sloveno, vincendo il titolo nel 2003 con la maglia del Krka Novo mesto.\nSi \u00e8 poi trasferito in Germania, al Telekom Baskets Bonn, in Francia, al BCM Gravelines, in Grecia, al Panellinios Atene, e infine in Italia. Nel 2005-06 ha giocato per la Viola Reggio Calabria, per poi passare alla Pallacanestro Varese nella stagione 2006-2007 e 2007-2008.\nCon la maglia della nazionale slovena, ha partecipato agli Europei in Serbia e Montenegro (nel 2005) e in Spagna (nel 2007). Dopo le difficolt\u00e0 incontrate in campionato con Varese nelle stagione 2007-2008, ha deciso di abbandonare il gruppo chiedendo alla dirigenza di essere ceduto. Da gennaio 2008 gioca in Grecia nelle file del Panionios Telecom di Atene.\nNella stagione successiva ha firmato un 1+1 con gli ucraini del Azovmash Mariupol.\nDal 2012 milita nel Radni\u010dki Kragujevac."}
{"id": "648589", "revid": "6923", "url": "https://it.wikipedia.org/wiki?curid=648589", "title": "Aurebesh", "text": "L'aurebesh \u00e8 un alfabeto artificiale creato e incluso nell'universo fantascientifico di \"Guerre stellari\". Era usato per rappresentare graficamente il linguaggio Basic Galattico. Il nome deriva dalla combinazione delle due prime lettere, Aurek e Besh, analogamente a quanto avviene con la parola \"alfabeto\" che combina le due lettere Alfa e Beta.\nIl simbolo per il credito era il \"resh\" (la \"R\" di Repubblica).\nDescrizione.\nL'aurebesh usava consonanti, vocali, digrafi e punteggiatura. Le parole erano separate da spazi.\nL'aurebesh si scriveva solitamente da sinistra a destra o dall'alto al basso, tuttavia si potevano notare scritti anche invertiti a specchio.\nI numeri sono sempre rappresentati secondo il sistema arabo.\nEvoluzione.\nLe origini dell'alfabeto e il momento della sua implementazione non sono conosciuti. Esisteva probabilmente molto prima della Guerra Civile Jedi e veniva usato comunemente anche dopo la caduta dell'Impero.\nLa scrittura in aurebesh che compare nella trilogia originale dei film \u00e8 completamente casuale e si pensa che non fosse prevista alcuna creazione di un alfabeto reale. L'assegnamento delle lettere ad alcuni significati della lingua inglese venne iniziato da parte di alcuni scrittori della West End Games per .\nQuesto aurebesh \"originale\" \u00e8 occasionalmente usato in giochi come Star Wars Monopoly. Siccome le lettere viste nella trilogia originale sono casuali, l'assegnamento secondo il codice stabilito da West End Games produce un risultato senza senso.\nNella trilogia nuova e nella edizione speciale della vecchia, le iscrizioni usano la mappatura di West End Games, e possono essere tradotte in Inglese.\nAurebesh e alfabeto latino.\nLa parola \"aurebesh\" \u00e8 simile alla parola \"Alfabeto\", che \u00e8 derivata dalle prime due lettere dell'alfabeto greco (Alfa e Beta).\nSembra che la Galassia usasse anche l'alfabeto latino oltre all'aurebesh (che \u00e8 una traslitterazione dall'inglese): vi sono occorrenze di alfabeto latino in diverse iscrizioni, come per il codice Jedi e per degli emblemi; si potrebbe pensare che l'uso dell'alfabeto latino nei lavori di Guerre stellari sia dovuto alla maggiore comodit\u00e0, ma alcune fonti mostrano l'uso contemporaneo di entrambi gli alfabeti."}
{"id": "648590", "revid": "123061100", "url": "https://it.wikipedia.org/wiki?curid=648590", "title": "Delonte Holland", "text": "Giocava nel ruolo di ala piccola. Alto 201\u00a0cm, pesa 102\u00a0kg.\nCarriera.\nNato e cresciuto a Greenbelt, nel Maryland, Holland frequent\u00f2 la high school alla Eleanor Roosevelt, dove fu compagno del futuro giocatore NBA Delonte West. Gioc\u00f2 successivamente nella squadra dell'Independence Community College e della Vincennes University, prima di trasferisrsi definitivamente alla DePaul University. Qui trascorse due anni giocando con i Blue Demons, la squadra dell'universit\u00e0, terminando con una media di 13,9 punti a partita. Alla conclusione della stagione 2003\u201304, con il suo compagno Andre Brown, fu inserito nella seconda miglior squadra universitaria dell'All-Conference USA.\nNon venne scelto durante il Draft NBA 2004, cos\u00ec decise di iniziare la sua carriera professionistica in Europa nell'Atlas Belgrado in Serbia e Montenegro. Nel maggio del 2005, i media riportarono che Holland lasci\u00f2 l'Atlas Belgrado dopo l'invito al training camp dei Boston Celtics. Nemmeno questa volta riusc\u00ec per\u00f2 ad entrare nell'NBA, e decise cos\u00ec di ritornare in Europa, questa volta in Italia, nel Teramo Basket.\nIn Italia ha giocato nel Teramo Basket, nella Pallacanestro Varese, nella Virtus Bologna e a Roseto. Nel gennaio 2008 venne ceduto in prestito dalla societ\u00e0 emiliana alla Pallacanestro Varese, dove nonostante le cifre rilevanti, non riusc\u00ec a salvare la squadra lombarda dalla retrocessione in Legadue.\nDelonte nell'infanzia giocava a streetball, ma si appassion\u00f2 presto alla pallacanestro come gioco di squadra e da l\u00ec in poi and\u00f2 avanti giocando a basket, arrivando a Teramo dove concluse la sua esperienza con una media di circa 20 punti a partita.\nPoi fu la volta di Varese dove termin\u00f2 l'ultima stagione con la media pi\u00f9 alta della squadra e tra i primi nella serie A.\nNel derby contro l'Olimpia Milano, giocato alla 10\u00aa di ritorno del campionato 2007-08, mise a referto 50 punti, record assoluto da quando esiste la serie A unica.\nNel luglio del 2008 gioc\u00f2 la Summer League di Las Vegas con la maglia dei New York Knicks assieme a Danilo Gallinari.\nNel 2008 gioca due gare in D-League con i Rio Grande Valley Vipers che lo tagliano per infortunio. Nel marzo 2009 viene cos\u00ec ingaggiato in Legadue a gettone da una Pallacanestro Roseto 1946 in crisi: qui gioca 7 partite, tutte perse, rischiando anche il contatto fisico con alcuni tifosi rosetani. Le ultime partite della stagione 2008-09 le gioca in Francia con la canotta del Besan\u00e7on, e anche l\u00ec non riesce a raggiungere la salvezza, diventando di fatto uno di quei pochi giocatori capaci di retrocedere tre volte in due anni con tre squadre diverse (Varese, Roseto e Besan\u00e7on). Il 23 gennaio 2010 viene ingaggiato dall'Al Ahli Basketball, nel massimo campionato degli Emirati Arabi Uniti.\nNell'estate 2010 firma per una stagione con la Cestistica San Severo, neopromossa, e alla sua prima esperienza in Legadue. Lo statunitense torna cos\u00ec in Italia, ma il rapporto col club pugliese dura appena 4 partite, tutte sconfitte, terminate a 14,3 punti di media.\nLasciata la Mazzeo, Holland si trasfer\u00ec in Libano, all'Al Riyadi, con cui per\u00f2 non fece neanche in tempo ad esordire. Finita la parentesi in Medio Oriente si accord\u00f2 con il Dnipro, in Ucraina. Ma anche qui, dopo 4 partite a 18,8 punti di media, Holland trov\u00f2 un accordo con la societ\u00e0 per rescindere.\nNel giugno 2011 firma con gli argentini del 9 de Julio de R\u00edo Tercero, esperienza che dura molto poco: a settembre, dopo una sola partita giocata, lascia la squadra e si sposta in Colombia, dove gioca per i Guerreros de Bogot\u00e1.\nRitorna per\u00f2 subito dopo in Argentina, dove finisce l'anno militando nelle file degli Atenas de C\u00f3rdoba.\nNel gennaio del 2012, Holland firma con i Toros de Aragua in Venezuela, ma nel maggio dello stesso anno cambia nuovamente squadra \u00e8 stato, accasandosi nei Leones de Santo Domingo, nella Repubblica Dominicana."}
{"id": "648594", "revid": "709565", "url": "https://it.wikipedia.org/wiki?curid=648594", "title": "\u00cd\u00fer\u00f3tta- og ungmennaf\u00e9lag Keflav\u00edkur", "text": "Il Keflav\u00edk \u00cd\u00ferotta- og ungmennaf\u00e9lag, meglio noto come Keflavik \u00cdF, \u00e8 una societ\u00e0 calcistica islandese che ha oggi sede a Reykjanesb\u00e6r, municipalit\u00e0 alla quale fu accorpata, nel 1995, la citt\u00e0 di Keflav\u00edk. Milita in \u00darvalsdeild, livello di vertice del campionato islandese di calcio.\nStoria.\nLa societ\u00e0 fu creata il 29 settembre 1929 con il nome di UMFK Keflav\u00edk; assunse il nome attuale dopo la fusione, avvenuta nel 1956, con il KFK Keflav\u00edk, la seconda squadra cittadina, che era nata il 12 luglio 1950. Vinse quattro campionati islandesi tra il 1964 e il 1973, oltre a quattro Coppe d'Islanda, delle quali due sono state conquistate in tempi pi\u00f9 recenti. Dopo la vittoria dei titoli nazionali partecip\u00f2 alla Coppa dei Campioni venendo sempre eliminata al primo turno contro squadre come Ferencv\u00e1ros ed Everton. Nel 2005 partecip\u00f2 alla Coppa UEFA, venendo eliminata al secondo turno dal .\nNella stagione 2016 ha partecipa alla 1. deild karla, la seconda serie del campionato islandese di calcio.\nOrganico.\nRosa 2018.\n\"Aggiornata al 25 aprile 2018.\""}
{"id": "648607", "revid": "1442080", "url": "https://it.wikipedia.org/wiki?curid=648607", "title": "Franco e Ciccio", "text": "Franco e Ciccio \u00e8 stato un duo comico italiano formato dagli attori Franco Franchi e Ciccio Ingrassia che ha goduto di particolare notoriet\u00e0 negli anni sessanta e settanta in Italia protagonista di 116 film, molti dei quali come protagonisti assoluti e altri al fianco di attori come Tot\u00f2, Domenico Modugno, Buster Keaton e Vincent Price.\nLa loro collaborazione inizi\u00f2 nel 1954 e si concluse con la morte di Franchi nel 1992. Al cinema la coppia esord\u00ec nel 1960 con il film \"Appuntamento a Ischia\", in cui furono lanciati da Modugno che dopo averli visti li volle con s\u00e9 nel suo film, e rimase attiva fino al 1984 quando girarono il loro ultimo film insieme, \"Kaos\", anche se ci furono delle interruzioni nel 1973 e dal 1975 al 1980.\nNonostante i loro film venissero etichettati come opere minori del cinema italiano dalla critica cinematografica, che non considerava come degni di nota i loro film comici, spesso parodia di film del periodo, venivano premiati da importanti riscontri di pubblico con incassi notevoli; ad esempio \"I figli del leopardo\", parodia del \"Il Gattopardo\". Vi furono comunque eccezioni ai giudizi negativi della critica come quelli di Alberto Moravia e Carmelo Bene Recitarono in film realizzati certamente in breve tempo e con pochi mezzi, come quelli girati con il regista Marcello Ciorciolini, arrivando a realizzarne in un anno anche una decina, spesso privi di una vera e propria sceneggiatura e dove spesso improvvisavano sul set; di migliore fattura risultano i tredici film diretti da Lucio Fulci, che fu l'artefice del ribaltamento dei loro ruoli tipici facendo diventare Ciccio quello serio, la spalla, e Franco quello comico. Lavorarono anche con registi importanti come Pasolini e i fratelli Taviani. Considerati da sempre come protagonisti di film \"trash\" vennero successivamente rivalutati per la loro comicit\u00e0 e le capacit\u00e0 creative divenendo oggetto di studio. Il grandissimo successo di pubblico \u00e8 testimoniato dagli incassi che negli anni sessanta rappresentarono il 10% di quelli annuali in Italia.\nStoria.\nGli inizi a teatro.\nNelle vicinanze di piazza Venezia a Palermo - ora rinominata \"piazzetta Franco Franchi e Ciccio Ingrassia\" - Franchi si esibiva nella \"posteggia\" ovvero uno spettacolo all'aperto in cui prima attirava l'attenzione della gente con una grancassa, raccogliendo i soldi con un cappello prima di esibirsi. Franchi cercava di inserirsi nell'ambiente teatrale frequentando un locale dove altri artisti si ritrovavano e dove c'era anche Ingrassia, gi\u00e0 attore noto ma ancora povero. Anche Ciccio per\u00f2 ammirava Franco, ritenendolo pieno di buone potenzialit\u00e0.\nNel 1954 la compagnia teatrale di Pasquale Pinto si spost\u00f2 da Napoli a Palermo. Un attore, Nino Formicola, si ammal\u00f2 e il capocomico Giuseppe Pellegrino si doveva occupare di sostituirlo: la scelta cadde su Ciccio. Ingrassia, per\u00f2, era tornato a lavorare come tagliatore-modellista di calzature e inizialmente rifiut\u00f2, proponendo di contattare Franco. Pellegrino non era convinto della scelta, in quanto avrebbe dovuto ingaggiare uno sconosciuto che non era neanche un vero attore, e contropropose a Ciccio di ingaggiarli insieme. A questo punto entrambi furono assunti dalla compagnia.\nAvrebbero dovuto semplicemente interpretare la canzone \"Core 'ngrato\", ma Franco propose una variante: Ciccio avrebbe cantato mentre lui lo disturbava. Nella preparazione allo spettacolo, Ingrassia lavor\u00f2 molto su Franchi, che oltre ad avere delle gravi lacune in lingua italiana non aveva neanche le basi della vera e propria recitazione. Debuttarono al teatro \"Costa\" di Castelvetrano e ne venne fuori uno \"sketch\" che ebbe un grande successo tra il pubblico. Il numero, che all'inizio durava circa 5 minuti, negli spettacoli successivi raddoppi\u00f2 la sua durata e fu anche portato al Salone Margherita di Napoli.\nI due iniziarono a realizzare dei dialoghi comici. Inizialmente Ciccio era restio ad unirsi a Franco, sia a causa della differenza d'et\u00e0 che li divideva (Ciccio era pi\u00f9 vecchio di sei anni), sia per le diverse condizioni artistiche (Ciccio era gi\u00e0 capocomico di una compagnia di giro, Franco invece era poco pi\u00f9 di un guitto di quartiere). Visto il successo, si decise per\u00f2 a proseguire a lavorare con lui, continuando a fargli da maestro.\nDopo i successi in Sicilia, andarono a Napoli, dove recitarono anche per i soldati della NATO e a poco a poco conquistarono una notoriet\u00e0 sempre maggiore. Nel 1957 furono notati da Giovanni Di Renzo, un capocomico, che li assunse per una \"tourn\u00e9e\" in nord Italia; nella compagnia figurava anche il Complesso Cal\u00ec (di cui faceva parte la futura moglie di Ciccio, Rosaria Cal\u00ec), tre fratelli e due sorelle cantanti che li avrebbero accompagnati per un paio di anni. Debuttarono a Como e Bergamo con \"Al Texas Club\" di Gallucci. Poi Amedeo Sollazzo forn\u00ec loro \"Due in allegria e cinque in armonia\", che presentarono inizialmente a Roma. Nel 1959 si trasferirono in Veneto dove Franco, insieme a delle ballerine, rischi\u00f2 la vita in un teatro di Belluno a causa di un incendio, riuscendo egli stesso a domarlo e mettere tutti in salvo. Quell'anno Franco ottenne il premio \"Mascotte\" come rivelazione dell'anno e fu premiato insieme a Ciccio a Roma.\nNel 1960 furono prima a Genova, dove Ciccio si spos\u00f2 con Rosaria (dalla quale ebbe il figlio Giampiero), e poi in Francia, dove vennero ingaggiati dall'impresario Metz a cui era piaciuta la commedia \"Due in allegria e cinque in armonia\" e che era convinto che i due potessero parlare il francese. I comici palermitani recitarono la prima a Nizza, dove si accorsero che le battute in italiano erano assolutamente inutili perch\u00e9 incomprensibili e, non sapendo assolutamente nulla di francese, si basarono sulla mimica riuscendo a far ridere il pubblico. Il titolo di un giornale fotograf\u00f2 perfettamente la situazione \"Nous avons ri, mais nous n'avons rien compris.\" (Abbiamo riso, ma non abbiamo capito niente). In seguito, si esibirono a Cannes senza il complesso Cal\u00ec. Alle prove gli organizzatori furono molto delusi dalla loro impreparazione e disorganizzazione e riservarono al loro numero solo tre minuti prima dell'inizio dello spettacolo vero e proprio ma riuscendo a conquistare ancora una volta il pubblico. Rientrati in Italia, furono anche sul punto di partire per il Sudamerica per un \"musical\" organizzato da Gianni Ravera e Michele Galdieri. Vennero anticipate loro 250.000 lire, ma lo spettacolo non sarebbe stato mai messo in scena. In quel periodo, infatti, a Bivona Franco e Ciccio incontrarono il regista Mario Mattoli, che li avrebbe lanciati nel mondo del cinema. Fu grazie a Domenico Modugno che venne loro concessa una parte nel film-commedia \"Appuntamento a Ischia\" (1960), di cui egli era protagonista. Li aveva conosciuti nel 1958, durante uno spettacolo a Reggio Calabria e li aveva chiamati solo per invitarli a formare con lui una compagnia teatrale, ma sul set furono notati dal regista che li mise alla prova chiedendo loro di recitare un'orazione funebre con l'intento di farlo ridere e, riuscendovi, vennero scritturati per il film, dove interpretarono un ruolo secondario, ma sufficiente a convincere Modugno a offrire loro un contratto di cinque anni; i due restituirono l'anticipo a Ravera, rescindendo il contratto che li legava alla \"tourn\u00e9e\" in Sudamerica e abbandonando il teatro per lavorare a tempo pieno nel cinema, tranne due pause nel 1961 e nel 1963. Nel 1961 presero parte, facendosi notare (in particolare con la canzone \"Tre somari e tre briganti\") pur in parti secondarie, alla commedia musicale \"Rinaldo in campo\" con Domenico Modugno e Delia Scala, che fu un grande successo.\nIl cinema.\nFranchi e Ingrassia iniziarono a comparire in una lunga serie di produzioni cinematografiche inizialmente in ruoli di secondo piano. Esordirono come protagonisti in \"L'onorata societ\u00e0\", il cui discreto successo (oltre 300 milioni di incasso) mostr\u00f2 le potenzialit\u00e0 commerciali della coppia. Al film prese parte anche Vittorio De Sica, che accett\u00f2 di partecipare a patto di avere la coppia nel suo film \"Il giudizio universale\"; nonostante il notevole cast il film si rivel\u00f2 un flop, tanto che la distribuzione corse ai ripari tentando allora di spacciare il film per una pellicola con Franco e Ciccio protagonisti, pubblicizzandolo con lo slogan \"Ciccio e Franco nel giudizio universale, il film pi\u00f9 comico dell'anno\". Il vero successo arriv\u00f2 con \"I due della legione\" - diretto da Lucio Fulci agli esordi e che diriger\u00e0 poi altri dodici film della coppia - la Titanus spese per la produzione circa 100 milioni di lire e ne incass\u00f2 oltre 430. Il successo valse a Franco e Ciccio l'appellativo di \"coppia d'oro\". Nel 1963 il produttore Edmondo Amati, che aveva a disposizione alcuni filmati di repertorio di spogliarelli realizzati nei night-club parigini e avrebbe voluto renderli pi\u00f9 interessanti aggiungendo la presenza comica di Franchi e Ingrassia, propose al regista Giorgio Simonelli di firmare la pellicola, dal titolo provvisorio \"Due siciliani a Parigi\"; il regista per\u00f2 convinse il produttore a cambiare il soggetto, riuscendo a ritagliare uno spazio centrale alla loro comicit\u00e0; da questo cambio di registro nacque una serie che ebbe grande successo sia in Italia che all'estero con film come \"I due mafiosi\", parodia del \"Mafioso\" di Lattuada e che incass\u00f2 quasi un miliardo di lire, seguito da \"Due mafiosi nel Far West\", \"Due mafiosi contro Goldginger\" (entrambi sopra il miliardo) e \"2 mafiosi contro Al Capone\" (oltre settecento milioni). Nel 1963 la coppia sciolse il contratto con Modugno accettando di comparire gratis al suo film d'esordio da regista, \"Tutto \u00e8 musica\" e inizi\u00f2 la collaborazione con l'agente Alfredo Adami. Per tutti gli anni sessanta gli incassi si mantennero alti (sui 500-800 milioni di lire a film), spesso con tempi ristretti di produzione (si arriv\u00f2 anche ad appena tre settimane per \"Don Franco e don Ciccio nell'anno della contestazione\" del 1970).\nUn problema che dovettero affrontare e inizialmente non riuscirono a calcolare fu quello della risposta del pubblico all'umorismo. A teatro, le battute possono essere inframmezzate da pause pi\u00f9 o meno lunghe, ovviamente secondo la risposta del pubblico in termini di applausi o risate. Nel cinema manca una risposta immediata e sta al regista stabilire come e quando mettere delle pause. La condizione di Franco e Ciccio, che erano solitamente mal diretti, impose loro di trovare una soluzione: per questo parteciparono a molte prime in mezzo al pubblico, fino a quando non riuscirono a trovare i tempi giusti.\nEntrambi comunque preferivano i teatri ai cinema. Se \"Rinaldo in campo\" di Garinei e Giovannini (uno dei successi teatrali pi\u00f9 importanti del Novecento, detenendo il record di incassi per molti anni) li lanci\u00f2 sul proscenio nazionale, Franchi e Ingrassia riuscirono a concedersi una pausa dal set cinematografico per apparire in \"Tommaso d'Amalfi\" di Eduardo De Filippo, che non ebbe altrettanto successo.\nTra la met\u00e0 degli anni sessanta e l'inizio dei settanta toccarono il massimo del loro successo. Franco raccont\u00f2 che una volta girarono tre film nello stesso giorno, e ci\u00f2 rende chiara la frenesia del loro lavoro. Al cinema si aggiunsero altri impegni: la televisione, con la partecipazione a variet\u00e0 come \"I due nel sacco\", \"Cantatutto\" e \"Partitissima\", la musica, con la pubblicazione di vari singoli 45 giri, i caroselli e la radio; addirittura la coppia fu protagonista di una serie di fumetti, con 16 albi pubblicati tra il 1967 e il 1968.\nAl grande successo di pubblico corrispondeva tuttavia il disinteresse, a volte velato di disprezzo, della critica. La coppia continuava a recitare un gran numero di film l'anno, spesso di mediocre fattura, ma occasionalmente fu anche coinvolta in progetti di grande valore artistico, come per l'episodio del film \"Capriccio all'italiana\" diretto da Pier Paolo Pasolini \"Che cosa sono le nuvole?\", al fianco di Tot\u00f2. Degna di nota fu anche l'interpretazione del gatto e della volpe ne \"Le avventure di Pinocchio\" di Luigi Comencini, nel 1972.\nLa coppia ebbe anche modo di lavorare con il regista horror Mario Bava in \"Le spie vengono dal semifreddo\" (dove Franchi e Ingrassia se la dovevano vedere con il \"mad doctor\" Vincent Price), e con l'icona del cinema muto Buster Keaton, che incontrarono in \"Due marines e un generale\".\nLa separazione.\nNei primi anni settanta Franchi aveva partecipato al Festival di Napoli come cantante suscitando qualche irritazione nel partner, che ebbe a dichiarare \u00abFranchi s'\u00e8 messo in testa di fare il cantante. E adesso per la musica trascura il cinema che \u00e8 il nostro pane quotidiano.\u00bb Ingrassia, da parte sua, ruppe il patto non scritto di rifiutare parti soliste per partecipare al film drammatico \"\", ma la rottura definitiva si ebbe nel 1972, all'indomani della partecipazione alla serie televisiva \"Pinocchio\", quando Ingrassia, ricoverato per una grave forma di ulcera perforata, si vide sostituito da Luigi Pistilli come \"partner\" di Franchi nel film \"Il gatto di Brooklyn aspirante detective\" (che in origine si sarebbe dovuto intitolare \"Il gatto di Siracusa e la volpe di Trapani\"). Alla base della rottura vi era anche una diversa visione delle loro scelte artistiche, che il pi\u00f9 ambizioso Ingrassia avrebbe voluto pi\u00f9 ponderate, dando pi\u00f9 peso alla qualit\u00e0 che alla quantit\u00e0. Una breve riconciliazione avvenne nel 1973 quando il Programma Nazionale commission\u00f2 una commedia in siciliano, \"Il cortile degli Aragonesi\", che fu rappresentata una sola volta e poi trasmessa in televisione. L'anno dopo girarono due film insieme, \"Paolo il freddo\" e \"Farfallon\". \"Paolo il freddo\" era il primo film che vedeva Ciccio come regista. \nNei piani di Ingrassia, Lino Banfi avrebbe dovuto essere il protagonista della parodia del romanzo \"Paolo il caldo\"; i produttori per\u00f2 vollero Franco e cos\u00ec i due si riavvicinarono. Franco riusciva a esprimere tutto ci\u00f2 che gli altri registi non gli avevano saputo tirare fuori e la sceneggiatura, firmata da Ciccio, esaltava le qualit\u00e0 del compagno. Ciccio avrebbe voluto fare ancora una volta il regista con Franco nel \"sequel\" de \"L'Esorciccio\" (\"L'Esorciccio contro King Kong\"), ma la proposta fu talmente stravolta che dovette rinunciarvi. Stessa sorte per il progetto di un ennesimo film parodia su \"Sandokan\", inserito poi nel riuscito variet\u00e0 \"Due ragazzi incorreggibili\" del 1976, come naufrag\u00f2 la loro idea di scrivere e dirigere un film in coppia.\nNel 1974 tornarono a lavorare separatamente ma rincontrandosi sul set in due occasioni, la prima in \"Crema, cioccolata e pa... prika\" del 1981 e \"Kaos\" del 1984. Franco continu\u00f2 sulla scia dei film comici ma tentando anche la via drammatica (\"Tango blu)\"; Ciccio invece pass\u00f2 con successo a fare l'attore drammatico partecipando ad \"Amarcord\", \"Todo modo\" (che gli frutt\u00f2 un Nastro d'argento), \"L'ingorgo\", \"Domani accadr\u00e0\", \"Condominio\" (per cui vinse un David di Donatello).\nNel 1977 sorse un contenzioso con il produttore Edmondo Amati, che aveva realizzato un video (\"Amici pi\u00f9 di prima\") formato da un \"collage\" di vari film di Franco e Ciccio, senza contattarli. Ciccio, indignato per l'accaduto e abbattuto per varie vicissitudini che lo avevano colpito dall'ultima volta in cui aveva litigato con Franco, a una festa a cui erano presenti tutte le case di produzione, denunci\u00f2 l'accaduto in pubblico. Si attir\u00f2 le simpatie di Marco Bellocchio, che inser\u00ec lo sfogo ripreso in diretta ne \"La macchina cinema\", ma non quelle degli altri presenti, che lo isolarono. Si era nel frattempo riavvicinato a Franco - riconciliazione che avvenne pubblicamente nel corso dell'ultima puntata dell'edizione 1976 del programma televisivo \"Ieri e oggi\" condotto da Mike Bongiorno. Nel 1977 Gino Landi li contatt\u00f2 per \"La granduchessa e i camerieri\", che interpretarono fino a quando non finirono di pianificare una \"tourn\u00e9e\" negli Stati Uniti. Per problemi contrattuali per\u00f2, litigarono nuovamente e Ciccio fu sostituito da Lino Banfi. Franco e Banfi ottennero un buon successo oltreoceano ma la vecchia coppia perse alcuni contratti importanti che avevano firmato insieme. Nel 1980 Ciccio si scus\u00f2 pubblicamente a \"Domenica in\" e avvenne la riconciliazione fra i due. Cos\u00ec parteciparono insieme al programma televisivo di Gianni Boncompagni \"Drim\", che permise un rilancio della coppia. Vennero anche contattati per mettere in scena a teatro \"Cavalleria rusticana\" nel 1980, senza per\u00f2 riuscire a realizzarla. Nel 1982 iniziarono a lavorare per la Fininvest. Continuarono a partecipare a vari programmi televisivi, sia come presentatori che come ospiti, fino al 1992. Nel 1986, durante \"Grand Hotel\", Ciccio ebbe un malore e venne rimpiazzato dal figlio Giampiero; nel 1992 fu Franco ad avere un malore e a lasciare il compagno durante \"Avanspettacolo\". A dicembre Franco mor\u00ec dopo una lunga malattia che lo aveva pi\u00f9 volte costretto a rinunciare agli impegni televisivi. Ciccio visse per altri undici anni, quasi totalmente fuori dal mondo dello spettacolo.\nImpatto culturale.\nLa coppia fu protagonista a fine anni sessanta anche di una serie a fumetti, \"Ciccio &amp; Franco\"; le storie erano originali, ma riprendevano le gag gi\u00e0 proposte al cinema.\nL'8 settembre 2004, durante la 61\u00aa Mostra internazionale d'arte cinematografica di Venezia, Daniele Cipr\u00ec e Franco Maresco presentarono fuori concorso il film-documentario \"Come inguaiammo il cinema italiano\", sulla vita di Franco e Ciccio. Malgrado i problemi incontrati, i due registi hanno raccolto una gran quantit\u00e0 di materiale, anche ricostruendo gli sketch degli esordi in strada dei due comici palermitani, collezionando testimonianze e interviste e cercando di rivalutare la loro comicit\u00e0 mai pienamente apprezzata dai critici.\nIspirazioni.\nIl modello principale della coppia rimane quello di Stanlio &amp; Ollio. Da giovane, l'idolo di Ciccio era Tot\u00f2. Lo and\u00f2 a vedere durante uno spettacolo a Palermo e ne rimase colpito, tanto da prendere molti spunti dalla sua figura e ricrearli nei suoi personaggi, soprattutto nel periodo iniziale del teatro. Inoltre ammirava molto Danny Kaye e Charlie Chaplin.\nFranco invece ammirava e considerava il re della comicit\u00e0 Buster Keaton, che considerava anche migliore di Chaplin. Il suo sogno era quello di recitare al suo fianco e ci riusc\u00ec nel 1966. Nei primi anni di teatro, Franco fu spesso accostato a Jerry Lewis. Veniva definito anche il suo omologo italiano, e per un periodo il comico aiut\u00f2 la pubblicit\u00e0 cercando di assomigliargli oltre che nello stile comico anche nell'aspetto fisico.\nFranco e Ciccio inoltre ammiravano molti loro colleghi contemporanei: Peppino De Filippo, Erminio Macario, Raimondo Vianello, Luigi Pavese, Aldo Fabrizi, Akim Tamiroff e Misha Auer. Inoltre Ciccio era stato positivamente colpito da Jayne Mansfield, un'attrice-icona morta a soli 34 anni per un incidente stradale.\nFilmografia.\nSpesso i loro film erano senza una vera e propria sceneggiatura e si basavano su un canovaccio e i dialoghi erano affidati all'improvvisazione. Il regista, il pi\u00f9 delle volte, si limitava a dare indicazioni a chi si occupava della cinepresa, senza interferire nel lavoro degli attori. Franco la definisce una \"direzione artistica superficiale, figlia di una concezione passiva del cinema\". Si possono individuare nella filmografia della coppia due tipologie di film, le parodie e lavori originali, storie interamente inventate da loro o dagli sceneggiatori. In mezzo a queste due vi sono dei film originali con titolo parodiato, i film a episodi e i film di spezzoni. Inoltre sono molto importanti le partecipazioni a film d'autore come \"Il giudizio universale\" di Vittorio De Sica o \"Kaos\", \"Capriccio all'italiana\" e \"Le avventure di Pinocchio\". I film con trama originale rappresentano la maggioranza e sono di pi\u00f9 generi, che solitamente seguivano la corrente della moda e le esigenze di mercato del periodo in cui venivano realizzati.\nMolti film sono incentrati sul tema della mafia, giocando inizialmente sullo stereotipo siciliano-mafioso come \"L'onorata societ\u00e0\" e la serie che segue \"I due mafiosi\". Altri s'incentrano sulla satira umoristica della societ\u00e0 prendendo di mira la politica (\"I 2 deputati\"), la religione (\"Don Franco e Don Ciccio nell'anno della contestazione\"), lo sport (\"I due maghi del pallone\"), la giustizia (\"Riuscir\u00e0 l'avvocato...\"). Di genere western \"I due sergenti del generale Custer\", film con titoli demenziali (\"Come rubammo la bomba atomica\", \"Come svaligiammo la Banca d'Italia\", \"Come inguaiammo l'esercito\") o incentrato semplicemente sui personaggi (\"I due pompieri\", \"I due assi del guantone\", \"Franco e Ciccio e le vedove allegre\"). \nCapitava molto spesso che le case cinematografiche minori, non appena avuta notizia dell'uscita di un nuovo film d'autore, commissionassero una parodia anche basandosi sul solo titolo portando a realizzare film come \"Satiricosissimo\", \"I figli del leopardo\", \"I due pericoli pubblici\"; poi le parodie di genere western, rivisitazioni degli spaghetti western (\"Per un pugno nell'occhio\", \"Il bello, il brutto, il cretino\", \"Due rrringos nel Texas\") e quelli di spionaggio (\"Le spie venute dal semifreddo\", \"00-2 agenti segretissimi\", \"00-2 Operazione Luna\") che si rifanno alla saga di James Bond. Altre parodie furono \"Don Chisciotte e Sancio Panza\" e \"Farfallon\".\nA met\u00e0 tra le parodie e i lavori originali vi sono poi i film con titolo che si rif\u00e0 a titoli famosi ma con trama originale come \"I due maggiolini pi\u00f9 matti del mondo\" e alcuni western. \nA parte vanno considerati i film a episodi e i film di spezzoni. I primi, realizzati soprattutto perch\u00e9 si impiegava molto meno tempo per realizzarli e perch\u00e9 potevano mettere in scena pi\u00f9 attori di primo piano e quindi richiamare pi\u00f9 pubblico: gli episodi \"La giara\" in \"Kaos\" e \"Che cosa sono le nuvole?\" in \"Capriccio all'italiana\". Di film a spezzoni ne esiste solo uno, \"I 2 magnifici frescon\".\n\"Amici pi\u00f9 di prima\" e \"Franco e Ciccio superstars\" vengono considerati documentari, anche se pi\u00f9 propriamente sarebbero da ascrivere a questa categoria. Altri spezzoni di Franco e Ciccio sono stati inseriti in \"Un sorriso, uno schiaffo, un bacio in bocca\" e \"Lo schermo a tre punte\".\nDiscografia.\nFranco, mentre lavorava con gli \"striscianti\" di Salvatore Polara, oltre a recitare, suonava la grancassa e la fisarmonica e cantava negli spettacoli in piazza. Ciccio, invece, inizialmente si dedicava alle parodie di canzoni napoletane, tra cui \"Agata\", cavallo di battaglia di Nino Taranto. Il primo spettacolo insieme era dedicato alla canzone napoletana \"Core 'ngrato\". Hanno collaborato con Modugno alla registrazione dell'LP dello spettacolo \"Rinaldo in campo\", che raccoglieva tutte le canzoni interpretate durante la commedia; il brano \"Tre briganti, tre somari\" venne poi pubblicato anche in 45 giri. Anche dalle loro apparizioni in televisione sono stati ricavati dei singoli. Il successo migliore tocc\u00f2 a Franco che da solo pubblic\u00f2 l'album \"Sar\u00f2 Franco\" e vari singoli (di cui \"L'ultimo dei belli\" fin\u00ec in hit parade). Anche durante le loro conduzioni televisive degli anni ottanta firmarono diverse sigle di coda dei rispettivi programmi, tra cui quella realizzata per \"Drim\" intitolata \"E mi pareva strano\". Nello stesso periodo fece una \"cover\" di un successo del 1981 intitolato \"Shaddap your face\" e inciso da Joe Dolce, che qui diventa \"Al\u00ec Al\u00ec Al\u00e8\". In questa parodia, recitata in parte in dialetto, si fa finta di non conoscere il significato del titolo scambiandolo per un complimento, fino a rendersi conto che esso corrisponde alla nostra espressione \"alla faccia tua\"."}
{"id": "648608", "revid": "394", "url": "https://it.wikipedia.org/wiki?curid=648608", "title": "Rugosomyces ionides", "text": ""}
{"id": "648610", "revid": "394", "url": "https://it.wikipedia.org/wiki?curid=648610", "title": "Tricholoma ionides", "text": ""}
{"id": "648611", "revid": "394", "url": "https://it.wikipedia.org/wiki?curid=648611", "title": "Melanoleuca ionides", "text": ""}
{"id": "648612", "revid": "729019", "url": "https://it.wikipedia.org/wiki?curid=648612", "title": "Isola di Beatrice", "text": "L'isola di Beatrice (inglese: \"Beatrice Island\") \u00e8 una piccola isola situata nel Golfo di Carpentaria, nel Territorio del Nord dell'Australia. Si trova a sud dell'Isola di Maria (\"Maria Island\") e a est della foce del fiume Limmen Bight."}
{"id": "648613", "revid": "394", "url": "https://it.wikipedia.org/wiki?curid=648613", "title": "Lyophyllum ionides", "text": ""}
{"id": "648614", "revid": "394", "url": "https://it.wikipedia.org/wiki?curid=648614", "title": "Agaricus ionides", "text": ""}
{"id": "648615", "revid": "473181", "url": "https://it.wikipedia.org/wiki?curid=648615", "title": "Ragionamenti", "text": "Ragionamenti \u00e8 stata una rivista bimestrale di carattere culturale e politico, nata nel settembre-ottobre 1955 a Milano e diretta da Armanda Giambrocono Guiducci. La sua pubblicazione si protrasse fino al 1957.\nPanoramica.\nIl periodico rappresenta il complesso pensiero e le lacerazioni del processo di revisione di analisi critica del marxismo che negli anni cinquanta viene portato avanti da un gruppo di intellettuali marxisti.\nLa rivista, che \u00e8 molto attenta ai contributi di diverse discipline, dalla linguistica all'economia, si compone di un comitato di redazione, composto, dal n.7, da Luciano Amodio, Franco Fortini, Roberto Guiducci, ai quali si aggiungeranno, dal n.9, Franco Momigliano e Alessandro Pizzorno.\nIl periodico, dal punto di vista culturale, si caratterizza per lo sforzo di sprovincializzare la cultura italiana aprendosi alla filosofia di Adorno, alla linguistica, alla riscoperta del Luk\u00e1cs di \"Storia e coscienza di classe\" con la pubblicazione di diverso materiale bibliografico e tenendo un costante collegamento con la rivista francese \"Arguments\".\nDal punto di vista politico, la rivista si pone la questione della necessit\u00e0 di trovare nuovi strumenti teorici per poter superare l'inadeguatezza dell'apparato culturale dei partiti di sinistra.\nLa rivista \u00e8 stata rifondata nel 1974 ed \u00e8 attualmente diretta da Giuseppe Averardi."}
{"id": "648621", "revid": "14691", "url": "https://it.wikipedia.org/wiki?curid=648621", "title": "Candle in the wind", "text": ""}
{"id": "648628", "revid": "767487", "url": "https://it.wikipedia.org/wiki?curid=648628", "title": "Artrosis", "text": "Gli Artrosis sono una band Gothic metal formata nel 1995 a Zielona G\u00f3ra in Polonia."}
{"id": "648630", "revid": "110157", "url": "https://it.wikipedia.org/wiki?curid=648630", "title": "Macerazione", "text": "La macerazione \u00e8 un'operazione di solubilizzazione consistente nel trattare con acqua o con altri solventi a temperatura ambiente alcune sostanze per estrarne determinati componenti. Il tempo di macerazione varia in base al principio attivo che occorre estrarre.\nIl prodotto della macerazione \u00e8 detto macerato. \nSi parla di digestione e infusione se tale operazione avviene a temperatura pi\u00f9 elevata.\nApplicazioni.\nIndustria cartaria.\nIn particolare vengono sottoposte a questo processo le piante produttrici di fibre tessili (ad esempio canapa, lino o iuta) o di fibre cartarie (il legno o la carta da macero utilizzati per formare la pasta di cellulosa, materia prima per la carta), immergendole in grosse vasche piene d'acqua con lo scopo di separare la corteccia dal fusto e/o di liberare le fibre dalle sostanze che le tengono insieme.\nEnologia.\nIn enologia la macerazione \u00e8 una fase della vinificazione che consiste nel tenere la vinaccia a contatto con il mosto nella fase di fermentazione, in modo da favorire l'estrazione delle sostanze coloranti contenute nella buccia dell'uva. Viene effettuata soprattutto per la realizzazione di vini rossi da variet\u00e0 di uve a bacca rossa; per le variet\u00e0 bianche, viene adottata una speciale procedura a freddo chiamata criomacerazione, che permette di ottenere vini con minor carico polifenolico e maggior complessit\u00e0 aromatica (tecnica poco diffusa). Essa apporta essenzialmente composti fenolici (antociani e tannini), sostanze aromatiche, azotate, polisaccaridi.\nTecnica farmaceutica.\nIn cosmetica e farmaceutica si utilizzano le foglie e i fiori che vengono fatti macerare per estrarne i componenti desiderati.\nConsiste nel lasciare a contatto per un tempo pi\u00f9 o meno lungo la droga con un solvente adatto. Questa tecnica si utilizza, in via preferenziale rispetto alla spremitura, quando non si ha a disposizione un percolatore, ma anche quando i principi attivi da estrarre sono\nLa macerazione pu\u00f2 essere ottimizzata compiendo delle valutazione preliminari sulla natura delle droga e sul principio attivo da estrarre. La natura della droga influenza notevolmente l'estrazione. Se infatti dobbiamo estrarre dei tessuti particolarmente coriacei, come radici o corteccia, possiamo provare a lavorare a temperature maggiori della temperatura ambiente, (max 35 \u00b0C, altrimenti abbiamo la digestione) in modo tale da aumentare l'energia cinetica del sistema, e quindi dei fluidi. La macinazione della droga \u00e8 un'ottima tecnica di preparazione all'estrazione, in quanto aumenta l'area superficiale di dissoluzione.\nLa scelta del solvente adatto richiede particolare attenzione. Il solvente deve essere affine ai principi attivi che vogliamo estrarre. Inoltre \u00e8 possibile utilizzare solventi alcalini o basici per estrarre quelle sostanze che salificano in quel determinato ambiente."}
{"id": "648631", "revid": "31360", "url": "https://it.wikipedia.org/wiki?curid=648631", "title": "Accumulatore zinco-aria", "text": ""}
{"id": "648632", "revid": "1543377", "url": "https://it.wikipedia.org/wiki?curid=648632", "title": "Usipeti", "text": "Gli Usipeti o Usipi erano un antico popolo germanico occidentale stanziato nella Germania Magna, lungo la riva destra del Reno e quindi immediatamente al di l\u00e0 del limes renano, .\nStoria.\nAl tempo di Cesare (55-54 a.C.).\nCesare ricorda gli Usipeti e i Tencteri come due popolazioni germaniche, che nel 55 a.C., spinte alle spalle dai Suebi, si ammassarono sul Reno, con l'intento di passare in Gallia. Alla confluenza tra questo fiume e la Mosa, Gaio Giulio Cesare e i capi di questi popoli si incontrarono per giungere a un compromesso. Con una scusa, il proconsole romano li fece per\u00f2 arrestare e poi, con azione fulminea, piomb\u00f2 su queste trib\u00f9, massacrandole..\nAl tempo di Cesare, prima della loro migrazione in Gallia, si trovavano della regione sulla riva destra del Reno, compresa tra il popolo dei Catti, a sud, e dei Sigambri, a nord.. Cesare, in seguito anche Tacito, raccontavano della loro abilit\u00e0 nel combattere a cavallo: \nIdentificazione del luogo dello scontro tra Cesare, Usipeti e Tencteri.\nIl giorno 11 dicembre 2015, nel corso di una conferenza stampa tenutasi presso l'Allard Pierson Museum di Amsterdam, l'archeologo della Vrije Universiteit di Amsterdam Nico Roymans annunci\u00f2 che, grazie alla combinazione di dati storici, archeologici e geochimici, era stato scoperto il luogo dove nel 55 a.C. Giulio Cesare aveva sconfitto le due trib\u00f9 degli Usipeti e dei Tencteri. In particolare, nel sito si sono rinvenuti resti di scheletri, spade, punte di lancia e di un elmo appartenenti alle due trib\u00f9 germaniche, che furono totalmente massacrate (si sono rinvenuti scheletri anche di donne e bambini), tanto da far pensare a un genocidio. Per la prima volta \u00e8 stato possibile dimostrare cos\u00ec la presenza di Giulio Cesare sul territorio dei Paesi Bassi. Il luogo della battaglia si trova presso Kessel, nel Brabante Settentrionale, a circa 120\u00a0km dalla costa laddove convergono Reno e Mosa.\nDa Augusto a Domiziano (16 a.C. - 82 d.C.).\nDopo gli eventi narrati da Cesare nel \"De bello Gallico\", si stabilirono sulla riva destra del fiume Reno, occupando gran parte delle terre degli Ubi, che avevano attraversato il fiume. Nel 16 a.C. Tiberio, appena nominato pretore, accompagn\u00f2 Augusto in Gallia Comata, dove trascorse i tre anni successivi, fino al 13 a.C., per assisterlo nell'organizzazione e governo delle province galliche. Il \"princeps\" fu accompagnato dal figliastro anche in una campagna punitiva oltre il Reno, contro le trib\u00f9 dei Sigambri e dei loro alleati, Tencteri ed Usipeti, che nell'inverno del 17-16 a.C. avevano causato la sconfitta del proconsole Marco Lollio e la parziale distruzione della legio V Alaudae e la perdita delle insegne legionarie.\nNel 12/11 a.C. furono sconfitti da Druso. Forse nel I secolo confluirono nella confederazione dei Franchi. Strabone nella sua \"Geografia\" e Tacito, sia nella \"Germania\" sia nell\"'Agricola\", li ricordano come \"Usipi\". Nella \"Germania\" gli Usipi vengono descritti come una delle trib\u00f9 che abitavano accanto ai Catti ed ai Tencteri durante il I secolo. Pi\u00f9 diffusamente Tacito se ne occupa in maniera pi\u00f9 completa nell'\"Agricola\", dove si racconta di come una coorte di Usipi fece parte dell'esercito romano durante una campagna in Britannia settentrionale (probabilmente sulla costa occidentale) guidata dal generale Gneo Giulio Agricola (probabilmente nell'82). Questa coorte si ribell\u00f2 uccidendo il centurione, rubando tre navi e circumnavigando la Britannia settentrionale. Alla fine vennero obbligati al cannibalismo a causa della mancanza di cibo. Infine approdarono sul territorio controllato dai Suebi, dove alcuni vennero catturati. Altri vennero presi dai Frisi ed i pochi sopravvissuti vennero venduti come schiavi per poter raccontare la loro storia. Cassio Dione racconta una storia simile, ma semplificata, in cui gli eventi sono ambientati pochi anni prima."}
{"id": "648640", "revid": "92723", "url": "https://it.wikipedia.org/wiki?curid=648640", "title": "Arcidiocesi di Tebe", "text": "Larcidiocesi di Tebe (in latino: \"Archidioecesis Thebana in Graecia\") \u00e8 una sede soppressa e sede titolare della Chiesa cattolica.\nStoria.\nTebe \u00e8 un'antica diocesi della Grecia, nel patriarcato di Costantinopoli. Inizialmente suffraganea dell'arcidiocesi di Corinto, \u00e8 menzionata come arcidiocesi autocefala nella \"Notitia Episcopatuum\" attribuita all'imperatore Leone VI e databile all'inizio X secolo. Nell'XI secolo Tebe \u00e8 elevata al rango di sede metropolitana; secondo l'Annuario Pontificio, erano suffraganee di Tebe le diocesi di Castoria, Platea, Tanagra, Tespia, Zaratovio.\nSecondo la tradizione greca, primo vescovo di Tebe sarebbe stato Rufo, menzionato nella lettera ai Romani di san Paolo (). Altri vescovi tebani del primo millennio cristiano sono: Giulio, che firm\u00f2 gli atti del concilio di Sardica (circa 344); Anisio, che presenzi\u00f2 al concilio di Efeso nel 431; Architimo, che sottoscrisse la lettera dei vescovi greci all'imperatore Leone (458) in seguito all'uccisione del patriarca alessandrino Proterio. In seguito non sono pi\u00f9 noti vescovi di Tebe, fino al IX secolo, dove appare il nome di Marciano, \"archiepiscopus Thebarum\", tra i partecipanti al Concilio di Costantinopoli IV nell'869.\nDurante la quarta crociata, fu costituito il ducato di Atene che ebbe Tebe come capitale. Qui fu istituita un'arcidiocesi di rito latino, che sopravvisse fino al 1456, quando il sultano Maometto II conquist\u00f2 definitivamente il ducato. Secondo Le Quien la sede latina di Tebe aveva due suffraganee: Castoria e Zaratovio.\nDal XV secolo Tebe \u00e8 annoverata tra le sedi arcivescovili titolari della Chiesa cattolica; la sede \u00e8 vacante dal 1\u00ba febbraio 1965."}
{"id": "648642", "revid": "132266", "url": "https://it.wikipedia.org/wiki?curid=648642", "title": "Corpo delle capitanerie di porto - Guardia costiera", "text": "Il Corpo delle capitanerie di porto \u2013 Guardia costiera \u00e8 uno dei sei costituenti la Marina militare italiana; ad esso sono affidati compiti relativi agli usi civili del mare, svolti in dipendenza funzionale dai Ministeri delle infrastrutture e della mobilit\u00e0 sostenibili, della transizione ecologica e delle politiche agricole, alimentari e forestali.\nLe sue articolazioni territoriali, ai sensi del Codice della navigazione, sono le Direzioni marittime, i Compartimenti marittimi, gli Uffici circondariali marittimi e gli Uffici locali marittimi. L'appartenenza alla Marina Militare, nel cui ambito le Capitaneria di porto esercitano comunque, oltre che ai profili legati all'ordinamento ed allo status del personale, si concretizza nell'esercizio, in regime di concorso con la Forza Armata, dei compiti di ordine militare previsti dalla legge. Nel novero di queste funzioni si collocano oggi la salvaguardia della vita umana in mare, la sicurezza della navigazione e del trasporto via mare, delle attivit\u00e0 che si svolgono nei porti e lungo i litorali. Le attribuzioni funzionali moderne collocano le Capitanerie di porto alle dipendenze funzionali anche del Ministero della transizione ecologica e del Ministero delle politiche agricole, alimentari e forestali, Dicasteri che hanno ereditato le attribuzioni che, fino al 1994, erano riconducibili all'ambito di competenze del soppresso Ministero della marina mercantile.\nLa fondazione del Corpo \u00e8 legata all'emanazione del regio decreto 20 luglio 1865, n. 2438, subito dopo l'unit\u00e0 d'Italia, al 2019 il Corpo dispone di un organico di circa 11.000 unit\u00e0, tra ufficiali, sottufficiali, graduati e militari di truppa.\nStoria.\nNegli Stati italiani preunitari.\nLe repubbliche marinare lasciarono in eredit\u00e0 le loro solide istituzioni marittime e il \"corpus\" legislativo del mare agli stati preunitari della penisola italiana, che li adottarono adeguandone gli ordinamenti alle loro esigenze temporali.\nGli antichi stati preunitari italiani disponevano ognuno di un proprio ordinamento: ad esempio, la Real Marina del Regno delle Due Sicilie, composta nei porti principali del Regno dal capitano di porto e dal controllore dei dazi, alle dipendenze del ministro della Marina; il capitano del porto di Livorno era il responsabile dei porti e della Marina mercantile del Granducato di Toscana, mentre nel Regno sardo piemontese vi erano due distinti corpi istituzionali, i consoli e i vice-consoli, ai quali era devoluta l'amministrazione della Marina mercantile e i capitani e gli ufficiali di porto, appartenenti al Corpo dello stato maggiore dei porti, ai quali era affidato il comando dei porti, la polizia e i servizi tecnico-nautici.\nL'unit\u00e0 d'Italia e la nascita del corpo.\nCon l'unit\u00e0 d'Italia si pose quindi il problema dell'unificazione degli ordinamenti portuali previgenti nel neonato Regno d'Italia, allo scopo venne emanato il regio decreto 20 luglio 1865, n. 2438 che tra l'altro istitu\u00ec il corpo, creando nel contempo nel nuovo ordinamento statuale, una nuova istituzione per la disciplina dei porti e delle attivit\u00e0 mercantili portuali e della navigazione. Con la nascita del corpo, vennero soppressi i \"consoli di marina\" e il \"corpo dello stato maggiore dei porti\".\nIl Corpo delle capitanerie di porto era all'epoca un corpo civile inquadrato militarmente e formato da capitani di porto di 1\u00aa, 2\u00aa e 3\u00aa classe, ufficiali di porto 1\u00aa, 2\u00aa e 3\u00aa classe e applicati di porto. Le giurisdizioni marittime erano costituite da compartimenti e circondari marittimi; i primi erano affidati al comando dei capitani, mentre i secondi erano di competenza degli ufficiali di porto. Al Corpo, erede delle precedenti istituzioni sabaude, fu dato carico di molteplici attivit\u00e0, dalla regolamentazione delle attivit\u00e0 marittime, a funzioni meno mercantili come gli arruolamenti militari marittimi. Successivamente, con R.D. 8 dicembre 1910, n. 857,venne creato l\"Ispettorato generale del corpo delle capitanerie di porto\", con competenza su tutti gli organi periferici.\nL'impiego operativo.\nIl Corpo fu impiegato in vari teatri bellici, come ad esempio nella guerra italo-turca, e nelle varie fasi delle guerre coloniali italiane. Con lo scoppio della prima guerra mondiale partecip\u00f2 al servizio di mobilitazione del personale militare, alla difesa delle coste, all'impiego e alla requisizione del naviglio mercantile per uso bellico, all'azione di polizia militare e soprattutto l'organizzazione e il funzionamento dell'attivit\u00e0 portuale, indispensabile per assicurare l'approvvigionamento degli eserciti operanti. Con Decreto luogotenenziale del 3 febbraio 1918 il Ministro della Marina affid\u00f2 definitivamente alle \"capitanerie di porto\" i servizi che interessavano la difesa militare e perci\u00f2 tutti gli appartenenti al Corpo furono militarizzati per la durata della guerra in corso, con proroga di un semestre oltre la firma dei trattati di pace.\nIl Corpo fu definitivamente inquadrato militarmente nel mese di novembre del 1919&lt;ref name = \"RD2349/1919\"&gt;Regio decreto n. 2349 del 27 novembre 1919.&lt;/ref&gt; e infine entr\u00f2 a far parte dei corpi della Regia Marina nel settembre del 1923.&lt;ref name = \"RD2068/1923\"&gt;Regio decreto n. 2068 del 10 settembre 1923.&lt;/ref&gt;\nCon il successivo Regio Decreto 3235 del 1923, vennero istituite le Direzioni marittime, alle quali fu demandato un certo numero di competenze, in precedenza riservate al Ministero. Nel contempo nacquero le capitanerie coloniali, nei territori entrati a far parte del Regno d'Italia.\nCon il regio decreto legge 11 novembre 1938 n. 1902 l'ispettorato generale veniva soppresso e in sua vece istituito il Comando generale delle capitanerie di porto, retto da un ammiraglio di squadra, ridisegnandone organici e organizzazione.\nLa seconda guerra mondiale e la guerra civile in Italia.\nNel corso della seconda guerra mondiale estese la competenza anche nei territori via via occupati (Francia, Jugoslavia, Grecia, Tunisia), con la creazione di nuovi uffici di porto. Con la perdita dei territori in Africa e in Dodecaneso, il personale delle Capitanerie non rimpatriato, divenne prigioniero di guerra.\nDurante la guerra civile in Italia e la divisione del territorio tra la Repubblica sociale italiana ed il Regno del Sud, a seguito dell'armistizio dell'8 settembre 1943, mentre nel Regno vigeva il preesistente ordinamento, con il comando generale a Taranto, nel nord Italia vennero istituiti presso il trasferito Ministero delle Comunicazioni, la Direzione generale della marina mercantile e il Comando generale delle capitanerie di porto, con sede a Verona e successivamente a Milano.\nQueste due istituzioni, sorte in situazioni molto emergenziali, furono di grande utilit\u00e0 nella tutela del naviglio nazionale, dei porti e nella salvaguardia delle istituzioni marittime in genere.\nIl secondo dopoguerra.\nLa ricostruzione interess\u00f2 tutti i porti della penisola e delle isole, totalmente distrutti, sia strutturalmente sia negli arredi, senza tralasciare il naviglio, completamente distrutto e la rinascita vide protagonisti anche gli uomini del Corpo, attivi anche nei settori economici, oltre che nel ruolo che compete loro di gestione dei porti e dell'amministrazione tecnico giuridica della navigazione marittima. Il \"Comando generale delle capitanerie di porto\", nel 1948, lasci\u00f2 il posto a un ricostruito \"Ispettorato generale delle capitanerie di porto\", al cui Comando fu preposto l'Ufficiale Ispettore pi\u00f9 anziano di grado in servizio permanente effettivo, appartenente ai ruoli del Corpo, e in questo contesto il Corpo fu posto alle dipendenze dell'allora Ministero della marina mercantile. Nel 1968 fu demandata direttamente al Corpo la gestione dei mezzi navali destinati ai compiti istituzionali.\nLa nascita della componente aerea del Corpo avvenne nel 1988 quando furono acquisiti i primi quattro velivoli della linea Piaggio P166.\nLa Guardia costiera.\nCon il Decreto interministeriale dell'8 giugno 1989 fu istituita la \"Guardia Costiera\", quale articolazione operativa delle Capitanerie di porto, costituita dalle proprie componenti operative aeronavali.\nDal 1996 con una serie di accorpamenti gli uffici delle capitanerie di porto passarono al Ministero dei trasporti e della navigazione, nato dalla soppressione del Ministero della marina mercantile. Con la riforma Bassanini del governo D'Alema I di cui al d.lgs. 30 luglio 1999, n. 300, entrata in vigore nel 2001 col governo Berlusconi II, il \"Corpo delle Capitanerie di porto - Guardia Costiera\", \u00e8 stato inquadrato funzionalmente ed organizzativamente nell'ambito del Ministero delle infrastrutture e della mobilit\u00e0 sostenibili, conservando l'appartenenza alla Marina Militare ed il collegamento con il Ministero della difesa per le funzioni di ordine militare, assicurate in regime di concorso.\nLa riforma delle forze di polizia in mare.\nAi sensi del d.lgs.19 agosto 2016, n. 177, la Guardia di Finanza ha assunto il ruolo di unica forza di polizia in mare, quale diretta proiezione dei compiti di tutela dell'ordine pubblico che derivano dall'appartenenza alle forze di polizia a competenza generale prevista dal TULPS. Coerentemente a tale presupposto , ha acquisito le competenze in mare delle altre forze di polizia che avevano una componente operativa marittima , ovvero dell'Arma dei Carabinieri, della Polizia di Stato, e del Corpo forestale dello Stato. Il Corpo delle capitanerie di porto - Guardia costiera - come chiaramente espresso dalla norma citata - oltre ai compiti legati alla ricerca e soccorso in mare, ha conservato, per effetto della riforma, le proprie competenze di polizia a connotazione specialistica nei settori della sicurezza della navigazione, della vigilanza anti-inquinamento e sugli scarichi che recapitano in mare dalla terraferma, oltre che sulla pesca professionale, sul coordinamento dei controlli sul ciclo dei rifiuti in ambito portuale, in tema sicurezza della navigazione da diporto,oltre che, in generale, i compiti di vigilanza connessi al rispetto delle norme di polizia della navigazione e dell'uso degli specchi acquei introdotti dai Circondari marittimi con ordinanza.\nOrganizzazione e struttura.\nHa dipendenza funzionale dal Ministero delle infrastrutture e della mobilit\u00e0 sostenibili al quale si riconducono i suoi principali compiti istituzionali, e dai dicasteri del Ministero della transizione ecologica e del Ministero delle politiche agricole alimentari e forestali, che si avvalgono della sua organizzazione e delle sue competenze specialistiche. Al vertice vi \u00e8 Comando generale del Corpo delle capitanerie di porto - Guardia costiera che ha sede a Roma (nel quartiere EUR) presso il palazzo del Ministero delle infrastrutture e della mobilit\u00e0 sostenibili. La carica \u00e8 ricoperta da un ammiraglio ispettore capo mentre un ammiraglio ispettore ricopre la carica di vice comandante generale del corpo.\nL'organizzazione a livello territoriale \u00e8 stata definita con il decreto interministeriale dell'8 giugno 1989. Essa \u00e8 attualmente ripartita in:\nReparti subacquei.\nLa Componente subacquea della Guardia Costiera \u00e8 composta da 5 nuclei operatori subacquei ubicati in tutto il territorio nazionale:\nReparti volo.\nLa Componente Aerea della Guardia Costiera dispone di quattro basi aeree: \nCompetenze e funzioni.\nIl Corpo \u00e8 destinatario di funzioni prevalentemente legate alla regolazione degli usi civili e produttivi del mare, dei porti e delle coste, oltre che al trasporto marittimo in generale. Le attribuzioni di carattere strettamente militare coprono una componente sostanzialmente residuale legate alle attivit\u00e0 di concorso nella difesa costiera e nel supporto all'azione delle unit\u00e0 navali della Marina Militare italiana. L'appartenenza ordinamentale al comparto difesa si concilia, pertanto, organicamente con lo svolgimento di funzioni prevalentemente legate all'uso pubblico del mare nella pi\u00f9 ampia accezione del termine, e vengono svolti in dipendenza funzionale dal Ministero delle infrastrutture e della mobilit\u00e0 sostenibili, erede del Ministero della Marina mercantile, soppresso nel 1994, oltre che dal Ministero dell'ambiente e della tutela del territorio e del mare e dal Ministero delle politiche agricole, alimentari e forestali. Il personale del Corpo \u00e8 investito della qualifica di ufficiali ed agenti di polizia giudiziaria, per le violazioni previste dal codice della navigazione (articolo 1235) e delle altre leggi speciali (pesca, demanio marittimo, diporto nautico, ambiente, ecc.) I servizi d'istituto sono effettuati con dipendenza da diversi organi dello Stato, dei quali il Comando generale del Corpo delle CC.PP. \u00e8 l'interfaccia naturale. Il Ministero delle infrastrutture e della mobilit\u00e0 sostenibili \u00e8 il principale organo istituzionale che si avvale dell'operato delle capitanerie di porto, per la maggior parte delle funzioni collegate all'uso del mare e attivit\u00e0 connesse alla navigazione commerciale e da diporto e sul cui bilancio gravano le spese di funzionamento. Il Corpo poi esercita le competenze relative alle materie del Ministero delle infrastrutture e della mobilit\u00e0 sostenibili per cui la legge e altre disposizioni normative prevedono la diretta attribuzione allo stesso e svolge, in regime di avvalimento, le attivit\u00e0 a esso conferite nei settori riconducibili al competente Dipartimento per i trasporti, la navigazione e i sistemi informativi e statistici del Ministero delle infrastrutture e della mobilit\u00e0 sostenibili.\nSinteticamente le attivit\u00e0 espletate si possono riassumere in:\nPer la variet\u00e0 di compiti e diversi dicasteri o enti amministrativi interessati, la componente del Corpo delle capitanerie di porto \u00e8 uno sportello unico per le attivit\u00e0 marittime.\nCompiti di polizia.\nIl corpo esercita, dunque, la funzione di polizia giudiziaria in specifiche materie (codice della navigazione e altre leggi speciali), assumendo eccezionalmente competenza generale solo nei porti ove non sia presente un ufficio di pubblica sicurezza. Il Corpo non esercita funzioni di pubblica sicurezza. Inoltre, sono istituite Sezioni di polizia giudiziaria della guardia costiera presso le varie Procure della Repubblica: esse, in base alle disposizioni di attuazione del codice di procedura penale, dovrebbero essere specializzate ed occuparsi di reati attinenti alle materie di competenza del Corpo; tuttavia, concretamente si trovano spesso ad occuparsi di reati comuni. Il Corpo concorre all'attivit\u00e0 di contrasto al traffico di sostanze stupefacenti o psicotrope, nei termini stabiliti dagli articoli 5 e 99 del decreto del Presidente della Repubblica 9 ottobre 1990, n. 309.\nAltre competenze sono:\nRicerca e soccorso (SAR) in mare.\nNell'ambito delle funzioni sopraelencate, svolge la funzione generale di autorit\u00e0 marittima ai sensi del codice della navigazione, e ferme restando le attribuzioni in materia di coordinamento generale dei servizi di soccorso marittimo, di cui all'articolo 3, comma 1, lettera a), del decreto del presidente della Repubblica 28 settembre 1994, n. 662, \u00e8 competente per l'esercizio delle funzioni di ricerca e salvataggio in mare, ai sensi degli articoli 69, 70 e 830 del codice della navigazione, di disciplina, monitoraggio e controllo del traffico navale, di sicurezza della navigazione e del trasporto marittimo, nonch\u00e9 delle relative attivit\u00e0 di vigilanza e controllo, ai sensi del codice della navigazione, della legge 28 dicembre 1989, n. 422 e delle altre leggi speciali.\nIl regolamento di attuazione della convenzione di Amburgo del 1979 sul soccorso marittimo (d.P.R. 28 settembre 1994, n. 662), \u00e8 il documento di coordinamento, anche innovativo, in materia di ricerca e soccorso in mare. Infatti questo documento dispone l'organizzazione del sistema di soccorso secondo precisi criteri aderenti alla normativa internazionale. In questo assetto, Il Comando generale del Corpo delle capitanerie di porto, attraverso la propria centrale operativa, ha assunto le funzioni di \"Italian Maritime Rescue Coordination Centre\" con l'acronimo IMRCC (Centro nazionale di coordinamento del soccorso marittimo). L'IMRCC, in tale veste, assume il coordinamento delle operazioni di soccorso in mare, nell'area marittima di competenza Italiana, ma in particolare \u00e8 incaricato di promuovere, mantenendo i pertinenti collegamenti internazionali con gli omologhi di altri Stati, il soccorso in favore dei mezzi e cittadini italiani in qualsiasi mare; analogamente, \u00e8 incaricato del soccorso a mezzi e persone straniere nelle acque italiane. In questo ambito le direzioni marittime, con le loro sale operative, assumono le funzioni di centri secondari di soccorso marittimo (MRSC) e assicurano il coordinamento delle operazioni SAR nelle aree di loro competenza, secondo i pertinenti piani di soccorso o in base alle deleghe dell'IMRCC.\nTutti gli altri uffici periferici del Corpo delle capitanerie di porto, sono classificati UCG (Unit\u00e0 costiere di guardia), i quali hanno la facolt\u00e0 di coordinamento degli eventi SAR che accadono nelle proprie giurisdizioni, sempre secondo le deleghe permanenti o degli organi sovraordinati.\nIn fase di coordinamento di soccorsi marittimi, i Centri secondari di Soccorso e le unit\u00e0 costiere di guardia hanno facolt\u00e0 di richiedere i mezzi necessari anche ad altre Amministrazioni dello Stato o privati.\nFunzione di polizia militare.\nNell'ambito delle altre attribuzioni connesse allo svolgimento di compiti e mansioni di carattere militare discendenti dalle incombenze di forza armata, per quanto attiene le funzioni di polizia militare, oltre che all'Arma dei carabinieri, le stesse sono prescritte anche per il Corpo delle capitanerie di porto - guardia costiera per quanto riguarda esclusivamente gli appartenenti al Corpo, gi\u00e0 a mente della legge 8 luglio 1926, n. 1178 (Gazzetta Ufficiale n. 162 del 15 luglio 1926), recante \"Ordinamento della Regia Marina\", e del precipuo art. 32 \"Spettanze del Corpo delle capitanerie di porto\", lettera M, che recitava: \u00abconcorrere alla difesa marittima e costiera, ai servizi ausiliari e logistici dell'armata, all'applicazione delle norme del diritto internazionale marittimo e all'esercizio della polizia militare.\nIl \"codice dell'ordinamento militare\" all'art. 132, comma 1\u00ba lett. a), richiama letteralmente il predetto articolo, e si evidenziano i contenuti ex comma 2 art. 90, stessa norma, dal titolo \"Funzioni di polizia militare\", che salvaguarda espressamente detta competenza riguardo ai militari del Corpo. In particolare alle capitanerie di porto sono riconosciute competenze in materia di polizia militare e polizia giudiziaria militare per quanto attiene la sicurezza della navigazione, la sicurezza dei porti e la sicurezza sui luoghi di lavoro.\nInoltre pu\u00f2 essere incaricata delle medesime funzioni in ambito missioni militari internazionali, sia per i porti in cui opera la Marina Militare, oppure nelle ipotesi in cui sia autorizzata ad operare in acque territoriali straniere ove le competenze specifiche non esistano.\nVigilanza ambientale marittima.\nIl Corpo delle capitanerie di porto - Guardia costiera dipende funzionalmente dal Ministero dell'ambiente e della tutela del territorio e del mare, ai sensi dell'articolo 8 della legge 8 luglio 1986, n. 349, e dell'articolo 3 della legge 28 gennaio 1994, n. 84, esercitando funzioni di vigilanza e controllo in materia di tutela dell'ambiente marino e costiero. Fermo restando quanto previsto dall'articolo 12 del decreto legislativo 6 novembre 2007, n. 202, il Corpo delle capitanerie di porto esercita, specificatamente, le funzioni sottostanti:\nIn virt\u00f9 delle attribuzioni sopraccitate, il Corpo delle capitanerie di porto esercita, in particolare, le funzioni seguenti:\nPersonale.\nModalit\u00e0 di reclutamento.\nI requisiti per l'arruolamento sono simili a quelli previsti per la Marina militare. In ordine crescente di grado, ci si pu\u00f2 arruolare nella truppa come VFP1, con la possibilit\u00e0 successiva di partecipare al concorso per VFP4 e infine transitare in s.p.e. con il grado di sottocapo. Si pu\u00f2 inoltre partecipare al concorso per allievi marescialli e per allievi ufficiali (entrambi per diplomati); c'\u00e8 inoltre la possibilit\u00e0 di arruolarsi come ufficiali in ferma prefissata (30 mesi, per diplomati e laureati), oppure la possibilit\u00e0 per i possessori di specifiche lauree quinquennali di arruolarsi come \"Ufficiali a nomina diretta\".\nMezzi utilizzati.\nComponente navale.\nIl Corpo delle capitanerie di porto - Guardia costiera ha una flotta composta da oltre 300 unit\u00e0 navali di vario tipo, dislocate in 113 fra porti e approdi della penisola italiana e delle sue isole.\nI mezzi navali utilizzati per l'assolvimento dei compiti istituzionali del corpo sono in fase di rinnovamento.\nIl potenziamento dei mezzi navali del Corpo delle capitanerie di porto ha origine con la promulgazione della legge 30 novembre 1998, n. 413, con la quale sono stati messi in cantiere 5 pattugliatori della classe 900 e 2 navi classe Dattilo con ponte di volo da mt.100 di lunghezza, una nave logistica da 65 m., 28 unit\u00e0 d'altura a grande autonomia (AGA) della classe 200/S, per investimenti complessivi di 40 miliardi di lire in 15 anni, e \"la costruzione, d'intesa con il Ministro della difesa, di unit\u00e0 navali di tipologia simile ai pattugliatori classe \"Cassiopea\", affidate alla Marina militare per la vigilanza a tutela degli interessi nazionali, al di l\u00e0 del limite esterno del mare territoriale, e gestite dal Ministero della difesa;\"per complessivi 35 miliardi di lire a partire dall'anno 2000. Inoltre sono state commissionate 94 motovedette Classe 800, 26 motovedette classe 2000 e 32 unit\u00e0 navali classe 500 oltre che diversi mezzi litoranei.\nAttualmente la flotta in dotazione alla Guardia costiera comprende:\nComponente d'altura:\nMezzi aerei.\nIl servizio aereo della Guardia costiera fu attivato nel 1989 con l'inglobamento dei reparti aeronavali preesistenti. La componente aerea \u00e8 formata da velivoli ad ala fissa e ala rotante stazionati presso le sedi del 1\u00ba, 2\u00ba e 3\u00ba nucleo aereo, rispettivamente negli aeroporti di Sarzana-Luni, Catania Fontanarossa e Pescara Fontanelle in cui operano 7 Piaggio P.166 (codice di chiamata radio: \"orca\") e 3 ATR 42 MP (uno in versione 400 e due in versione 500) (\"manta\"). Nelle sedi di Sarzana e Catania, esistono inoltre due sezioni elicotteri rispettivamente 1\u00aa e 2\u00aa sezione elicotteri che operavano con alcuni Agusta-Bell AB 412 (\"koala\"), ora dismessi, e 10 nuovi AgustaWestland AW139 (\"nemo\"). La dotazione attuale \u00e8 di 14 nuove macchine ad ala rotante.\nSimboli.\nIl Corpo delle capitanerie di porto - Guardia costiera \u00e8 rappresentato da:\nL'emblema della Guardia costiera.\nA seguito dell'istituzione dei reparti di Guardia costiera del Corpo delle capitanerie di porto di cui al decreto interministeriale dell'8 giugno 1989, a similitudine di quanto gi\u00e0 avveniva in tutti i servizi di Guardia costiera del mondo, le unit\u00e0 navali e aeree del Corpo furono \"vestite\" della tradizionale banda diagonale rossa sugli scafi e sulle carlinghe.\nQuesto simbolo, appunto, distintivo del servizio di Stato \u00abGuardia costiera\u00bb fu caricato di due piccole bande marginali verde e bianca, in ossequio alla bandiera nazionale; al centro \u00e8 stata posta l'ancora nera della Marina Militare, in un tondo bianco.\nOnorificenze concesse al Corpo delle capitanerie di porto - Guardia costiera.\nIl Corpo delle capitanerie di porto - Guardia costiera, nel corso della sua storia, \u00e8 stata insignita delle seguenti onorificenze:\nIndividuali.\nAl valor militare\n 9 medaglie d'argento\n 26 medaglie di bronzo\n 60 croci di guerra\n 63 encomi solenni\nAl valor civile\n 13 medaglie d'argento\n 67 medaglie di bronzo\n 143 attestati di benemerenza\n 12 encomi solenni\nAl valor di Marina\n 4 medaglie d'oro\n 33 medaglie d'argento\n 90 medaglie di bronzo\n 12 encomi solenni\nAl merito civile\n 3 medaglie d'oro (allo Stendardo)\n 3 medaglie d'argento\n 27 medaglie di bronzo\n 51 attestati di benemerenza\nAl merito di Marina (gi\u00e0 medaglia di benemerenza marinara)\n 3 medaglie d'oro\n 35 medaglie d'argento\n 171 medaglie di bronzo\nAllo stendardo del Corpo delle capitanerie di porto - Guardia costiera (aggiornamento al dicembre 2018).\n Diploma di medaglia d'oro ai benemeriti della cultura e dell'arte\n Medaglia d'oro al merito della sanit\u00e0 pubblica (14 maggio 1996)\n Medaglia d'oro con spade \"pro Merito Melitensi\" del Sovrano militare Ordine di Malta (12 febbraio 2009)\nAbbreviazioni.\nElenco delle abbreviazioni utilizzate dalla Guardia costiera:"}
{"id": "648643", "revid": "122438729", "url": "https://it.wikipedia.org/wiki?curid=648643", "title": "Il tamburo di latta (romanzo)", "text": "Il tamburo di latta \u00e8 un romanzo del 1959 di G\u00fcnter Grass, opera d'esordio dell'autore e primo scritto della Trilogia di Danzica, che comprende anche \"Gatto e topo\" (\"Katz und Maus\", 1961) e \"Anni di cani\" (\"Hundejahre\", 1963).\nTrama.\nDal manicomio in cui egli stesso \u00e8 morto, \u00e8 rinchiuso Oskar Matzerath, giovane tedesco fisicamente deforme, ma dotato di un'intelligenza superiore e paranoica, rievoca \u2015 suonando il suo tamburo di latta \u2015 tutta la sua vita, della sua famiglia e della Germania del 1900, storie che si sviluppano parallele ma che s'intrecciano continuamente. Dal giorno del suo terzo compleanno e fino al suo ventunesimo anno d'et\u00e0 Oskar aveva deciso di non crescere per protestare il suo disprezzo verso il mondo degli adulti e, in particolare, di suo padre Alfred e del suo presunto padre, Jan Bronski.\nIl mondo truce e turpe che lo circonda si riflette nella sua deformit\u00e0 fisica e mentale e nella sua innata capacit\u00e0 distruttiva.\nOskar comincia rievocando con il suo tamburo le vicende della sua famiglia prima della sua nascita, a cominciare da sua nonna Anna Bronski.\nNella Casciubia del 1899, racchiusa nelle sue storiche quattro gonne, Anna dona protezione al di sotto di queste a un uomo inseguito dalla polizia, un giovane incendiario di nome Joseph Koljaiczek. \u00c8 allora che Agnes Koljaiczek, futura madre di Oskar, viene concepita. Una volta sposati, i due decidono di scappare in un luogo sicuro dove Joseph Koljaiczek diventa Joseph Wranka e si distingue come pompiere. Nonostante questa precauzione, un giorno la polizia lo scopre e lui si tuffa in acqua senza ricomparire mai pi\u00f9.\nAnna, rimasta sola, decide di sposare Gregor Koljaiczek, fratello del defunto, violento e alcolizzato. Per questo Anna \u00e8 costretta a cominciare a lavorare e apre un negozio per mantenere la figlia. Nel 1917 il marito muore di febbre spagnola. Prende il suo posto in casa Jan Bronski, giovane nipote di Anna, di cui Agnes adolescente s'innamora. Ma il loro amore non pu\u00f2 durare perch\u00e9 la ragazza si fidanza e poi si sposa con un uomo originario della Renania, Alfred Matzerath, conosciuto nell'estate del 1918 nell'ospedale di Sibernamme, dove egli era ricoverato perch\u00e9 ferito da un proiettile e lei era infermiera volontaria. Nel 1923 Agnes e Alfred si sposano e Anna cede il suo negozio ai due, che abitano a Danzica. Intanto anche Jan si sposa con una ragazza casciubica, Hedwig. Jan e Agnes tuttavia continuano ad amarsi e a frequentarsi di nascosto.\nTempo dopo nasce Oskar, la cui paternit\u00e0 ufficiale \u00e8 attribuita ad Alfred, nonostante il padre naturale sia molto presumibilmente Jan. Oskar \u00e8 un bambino strano e speciale, mentalmente precoce. Tuttavia, nel giorno del suo terzo compleanno, ricevuto in regalo dalla madre un tamburo di latta rosso e bianco, decide di smettere di crescere, per protestare contro il mondo degli adulti. Per farlo si getta nella botola che porta in cantina lasciata aperta dal padre, il quale per tutta la vita sar\u00e0 incolpato da Agnes di avere provocato questo danno al bambino. Oskar vive la sua vita da bambino suonando il tamburo che porta sempre appeso al collo. Scopre inoltre che la sua voce ha delle capacit\u00e0 \"vetricide\". Durante il suo primo giorno di scuola utilizza questa capacit\u00e0 contro la maestra, chiudendo cos\u00ec per sempre la sua brevissima esperienza scolastica.\nIncuranti dell'istruzione di Oskar, la madre e i suoi due padri passano il loro tempo a giocare a carte allo skat; \u00e8 Gretchen Scheffler, moglie del pasticciere, ad occuparsi dell'istruzione del bambino, facendo leggere ad Oskar Goethe e Rasputin. Egli per\u00f2, pur imparando velocemente, continua a fingere un completo analfabetismo.\nMomento cruciale della vita di Oskar si rivela essere l'incontro col Maestro Bebra, un nano di 53 anni, il quale aveva anch'egli deciso di smettere di crescere in giovanissima et\u00e0 e lavorava per un circo. Intanto per\u00f2 la vita di Oskar scorre \"normalmente\", disturbando con il suo tamburo i comizi dei politici nazisti, distruggendo il vetro con la sua voce e incitando i cittadini di Danzica al furto, fracassando di notte le vetrine dei negozi davanti a passanti ignari.\nAccanto a sua madre, Oskar sviluppa un senso del religioso alquanto strano. Sua madre, cattolica, lo porta in cattedrale ogni sabato, ma lui riesce immediatamente a dissacrare la statua del bambin Ges\u00f9 e a farsi vietare futuri ingressi nella chiesa. Un venerd\u00ec Santo rappresenta un giorno cruciale nella vita di Oskar: al mare con i suoi tre genitori, s'imbattono in un pescatore di anguille che utilizza come esca la testa di un cavallo morto. A questa vista Agnes si sente male e comincia a rifiutare di mangiare qualsiasi tipo di pesce. Suo marito Alfred tuttavia insiste, tanto che, disperata, Agnes comincer\u00e0 a nutrirsi solo di pesce. Agnes nel frattempo aveva scoperto di essere incinta e, soffocata dalla sua famiglia e dall'idea di avere un altro figlio menomato, decide di lasciarsi morire avvelenata dal troppo pesce. Al funerale della madre partecipa anche il giocattolaio ebreo Sigismund Markus, dal quale Oskar si rifornisce di tamburi, che viene allontanato da alcuni membri del partito nazista presenti alla funzione. Un giorno di novembre del 1938 Oskar, ritrovandosi con il tamburino rotto, decide di recarsi al negozio di giocattoli per acquistarne uno nuovo, ma trova il negozio distrutto a causa dei pogrom antisemiti che dilagano. Oskar ritrova il giocattolaio morto suicida nel suo studio.\nLa morte della madre cambia la vita di Oskar, che s'avvicina alla famiglia Truczinski, in particolare alla mamma e a suo figlio Herbert. Quest'ultimo, pieno di cicatrici sulla schiena che stimolano l'attenzione di Oskar, dopo avere lavorato come cameriere in una taverna, decide di lavorare al museo navale, dove muore vittima della maledizione della Niobe. La morte della madre causa anche carenza di tamburi ad Oskar. Decide quindi di rivolgersi a suo zio/padre Jan, che lo porta nella sede delle poste polacche da un tale Kobyella, il quale avrebbe potuto aggiustare il vecchio tamburo ormai rotto. Tuttavia in quello stesso giorno inizia l'assedio di Danzica da parte dei nazisti, che cercano d'impadronirsi dell'edificio delle poste polacche. Dopo che Oskar ha recuperato un tamburo di latta nella stanza dei giochi dei figli del segretario delle poste polacche, Kobyella muore, mentre Jan resta lievemente ferito. Alla fine dell'assedio Jan viene catturato dai tedeschi per colpa di Oskar, che si rende quindi responsabile della successiva fucilazione del suo presunto padre naturale. Questa esperienza lo fa ammalare e ricoverare in ospedale, dove si sviluppa la sua ossessione per le infermiere.\nAlfred Matzerath, rimasto vedovo, assume nel negozio la figlia minore di mamma Truczinski, Maria. Attenta a tutti i bisogni di Oskar, diviene il primo amore del nano ormai adolescente e anche la prima (e spudorata) amante. Intanto Maria intreccia una relazione anche con Alfred, del quale diviene la seconda moglie e partorisce un figlio, la cui paternit\u00e0 ufficiale \u00e8 ancora una volta attribuita a quest'ultimo, ma la cui paternit\u00e0 naturale \u00e8 presumibilmente del giovane Oskar. Nasce quindi Kurt, figlio/fratellastro di Oskar, al quale Oskar promette solennemente di regalare un tamburo di latta il giorno del suo terzo compleanno. Intanto Oskar parte con il Maestro Bebra e Roswitha Raguna (altra nana amica di Bebra) per girare l'Europa con un circo, esibendosi per le truppe tedesche all'estero e facendo sfoggio del potere vetricida della sua voce. Durante gli spostamenti Oskar si innamora di Roswitha e i due diventano amanti. Nel villaggio di Bavent per\u00f2 Roswitha muore e Oskar torna a casa il giorno prima del terzo compleanno di Kurt.\nIl giorno dopo, come da promessa, Oskar gli regala il tamburo di latta, ma Kurt lo distrugge e se ne disfa immediatamente, deludendo il padre/fratellastro. Intanto la vita prosegue e Maria diventa sempre pi\u00f9 devota, portando anche Oskar in chiesa fino al giorno in cui avviene un miracolo, da Oskar tanto atteso, e la statua di gesso raffigurante Ges\u00f9 bambino gli parla e si mette a suonare il tamburo che Oskar gli aveva messo al collo. Egli per\u00f2, sprezzante, rompe un dito della statua e zittisce la visione. Oskar quindi, ormai ventenne, comincia a frequentare un gruppo di teppistelli nei pressi di una fabbrica. Dopo essere stato la loro vittima, diviene il capobanda della cosiddetta \"Banda degli spolveratori\", dandosi il nome di Ges\u00f9. Le loro scorribande si rivelano sacrileghe e antireligiose, fino a quando questi vandalismi non vengono scoperti dalla polizia.\nLa guerra intanto continua e la famiglia Matzerath si rifugia in cantina per difendersi dagli attacchi aerei. Quando i russi arrivano a Danzica, fanno irruzione anche nella cantina dei Matzerath. Qui Oskar si rende responsabile ancora una volta della morte di uno dei suoi \"due padri\": Alfred cerca di nascondere una spilla nazista che ha in bella mostra davanti ai soldati sovietici, prima nella mano, poi cerca d'inghiottirla e rimane dapprima soffocato, poi mitragliato dai nemici. Il giorno del funerale, Oskar prende l'importante decisione di riprendere la propria crescita fisica; quella che \u00e8 una scelta personale, dagli estranei \u00e8 invece considerata la conseguenza della botta in testa subita da Oskar a causa di una pietra lanciata da suo figlio.\nLa simbologia.\nIl tamburo.\nIl tamburo \u00e8 il medium scelto da Oskar per comunicare con un mondo dal quale si tiene opportunamente distante rifiutandosi di crescere. Sul tamburo Oskar esprime certo tutta la sua rabbia, ma anche tutta la sua potenza creativa. I suoi tamburi di latta registrano e assorbono il dolore della vita fino a quando, logori e inutilizzabili, possono essere sostituiti con un altro nuovo fiammante.\nSul tamburo Oskar reclama la sua individualit\u00e0, che non pu\u00f2 manifestarsi se non fuori dai canoni imposti dai modelli educativi precostituiti: la scuola, incarnata nella figura isterica della signorina Spollenhauer, e la famiglia, alla quale l'autore sembra togliere ogni autorevolezza.\nTramite il tamburo Oskar causa prima la morte della madre, poi quella del suo amante. Solo dopo aver causato anche la morte del suo padre putativo, Oskar decide di sbarazzarsi del suo ultimo tamburo di latta gettandolo nella fossa subito sopra la bara, ricominciando cos\u00ec a crescere.\nLa spilla.\nMatzerath, presunto padre di Oskar, per non farsi riconoscere dai russi come nazista, prima cerca di rifilare al figlioletto la spilla a forma di svastica, poi, preso dal panico cerca di ingoiarla, ma dal momento che proprio Oskar l'aveva aperta quando ce l'aveva in mano, si conficca nella gola di Matzerath, e per questo comincia a dimenarsi fino a quando un soldato sovietico lo uccide. In questa parte del romanzo appare fin troppo chiara la metafora della Germania che, con il nazismo e Hitler uccide solo se stessa.\nAltra \u00e8 la metafora. La guerra \u00e8 finita. Matzerath ha paura che la spilla possa determinare la sua morte una volta scoperta dai Russi. In realt\u00e0, come notiamo, ai soldati dell'armata rossa ben poco interessa di vedere chi ha spille oppure no. Entrano nella cantina dove sono nascosti Oskar e gli altri e si dedicano subito a violentare una donna. Matzerath si ritrova la spilla in mano dopo che Oskar gliela ha restituita e ne ha paura. Cerca di nasconderla inghiottendola, gli rimane conficcata in gola, si dimena e il soldato russo, che non capisce, comunque, lo vede agitarsi e l'ammazza. La simbologia sta in questo tentativo estremo di nascondere la spilla e l'appartenenza al nazismo che determina la fine di Matzerath. L'estremo rifiuto del nazismo e dei suoi crimini, ci vuol dire Grass, non pu\u00f2 che determinare, a lungo andare, un danno per la Germania. Ben preferibile \u00e8 affrontarne gli spettri.\nLa crescita.\nOskar si identifica con la Germania, che in questo periodo, alla fine della seconda guerra mondiale, usciva sconfitta sotto tutti i punti di vista.\nLa crescita di Oskar pu\u00f2 essere interpretata come la presa di coscienza da parte dei tedeschi degli orrori commessi da loro stessi nel seguire Hitler nella sua totale follia. La crescita, che non a caso avviene durante il funerale di uno dei suoi due presunti padri, un convinto nazista, \u00e8 qualcosa di molto doloroso per Oskar e continuer\u00e0 per molto tempo. Una volta terminata la crescita Oskar non \u00e8 un uomo adulto come tutti gli altri, ma un nano-mostro, completamente sfigurato.\nLa gobba.\nC'\u00e8 chi ha visto nella gobba che cresce a Oskar dopo la morte del presunto padre Matzerath la rappresentazione del peso della Storia che la Germania sarebbe stata destinata a portare sulle sue spalle, nonch\u00e9 il giudizio che avr\u00e0 il mondo intero sul popolo tedesco, macchiatosi di un cos\u00ec mostruoso crimine: una Storia pesante che rende definitivamente storpia una Germania gi\u00e0 provata nel suo pi\u00f9 profondo dopo anni di dittatura e di guerra. Una simile lettura sarebbe rafforzata metaforicamente dai ritratti che gli studenti dell'Accademia di Belle Arti fanno di Oskar nei quali la gobba assume spesso proporzioni abnormi.\nA una simile lettura non \u00e8 estranea per\u00f2 una certa forzatura alla quale si giunge nel tentativo di ridurre alla pura simbologia anche aspetti della letteratura di G\u00fcnter Grass che vanno ricondotti invece a una dimensione estetica o alla pura espressione poetica. Nel caso specifico la gobba di Oskar \u00e8 la manifestazione concreta, fisica, di una difformit\u00e0 che il protagonista mantiene anche dopo aver ricominciato a crescere e che consente all'autore di sviluppare le dinamiche dei contrasti tra individuo e societ\u00e0.\nLe cipolle.\nLe cipolle vengono usate dai clienti della Cantina delle Cipolle per riuscire a piangere. Le lacrime rappresentano la rielaborazione di un passato troppo pesante con cui la Germania \u00e8 costretta a fare i conti.\nLe cipolle sono la presa di coscienza delle azioni, commesse o comunque sostenute, da tutti i tedeschi. Sono le stesse cipolle che ritroveremo in un altro suo romanzo, un'autobiografia, dal titolo \"Beim H\u00e4uten der Zwiebel\" (sfogliando la cipolla) in cui Grass confessa, dopo pi\u00f9 di sessant'anni, di aver fatto parte dell'esercito delle SS all'et\u00e0 di 16 anni.\nLa Cuoca Nera.\nLa figura della Cuoca Nera, tratta da una filastrocca tedesca, nutre l'angoscia del trentenne Oskar, ormai obbligato a vivere, a integrarsi, a fare delle scelte. Anche il suo ultimo tentativo di sottrarsi a queste responsabilit\u00e0 \u00e8 fallito. Ma ora che fare? - si chiede Oskar. \"Sposarsi? Restare scapolo? Emigrare? Posare? Comprare una cava? Radunare discepoli? Fondare una setta?\" - Qualunque sia la scelta nulla lo liberer\u00e0 dalla presenza inquietante della Cuoca Nera, che \"prima gli sedeva sulle spalle e baciava la sua gobba e ora gli si fa incontro e sempre pi\u00f9 si avvicina\"."}
{"id": "648646", "revid": "767487", "url": "https://it.wikipedia.org/wiki?curid=648646", "title": "Tigranocerta", "text": "Tigranocerta (armeno: \u054f\u056b\u0563\u0580\u0561\u0576\u0561\u056f\u0565\u0580\u057f, \"Tigranakert\"; armeno occidentale: Dikranagerd; latino: Tigranocerta) era una citt\u00e0 nei pressi dell'attuale Silvan, Turchia, a est di Diyarbak\u0131r.\nFondata dal re armeno Tigrane II nel I secolo a.C. (attorno al 78 a.C.), Tigranocerta divenne nuova capitale del regno d'Armenia perch\u00e9 era posta in una posizione pi\u00f9 centrale all'interno dei confini della regione. Per creare questa citt\u00e0, Tigrane fece migrare molti dei suoi sudditi affinch\u00e9 ne diventassero i nuovi abitanti. L'Armenia a quel tempo si espandeva ad est fino al Mar Caspio e ad ovest fino alla Cappadocia ed a sud fino in Giudea, nella regione circondata da quello che in seguito sarebbe diventato il Krak dei Cavalieri. Una armata romana al comando di Lucio Licinio Lucullo sconfisse Tigrane alla battaglia di Tigranocerta intorno al 69 a.C., a cui segu\u00ec il saccheggio della capitale, e alla liberazione della sua popolazione che venne inviata nuovamente nelle loro citt\u00e0 e villaggi d'origine.\nTigranocerta era un centro importante della cultura armena del tempo e fu la patria degli Armeni fino ai genocidi perpetrati contro questa popolazione nel XIX secolo e al genocidio armeno del 1915, quando venne costretta ad abbandonare la citt\u00e0 e sostituita da coloni curdi.\nVoci correlate.\nTigranocerta dell'Artsakh"}
{"id": "648653", "revid": "287204", "url": "https://it.wikipedia.org/wiki?curid=648653", "title": "Cerfontaine", "text": ""}
{"id": "648657", "revid": "1149807", "url": "https://it.wikipedia.org/wiki?curid=648657", "title": "Dr. Myuu", "text": ""}
{"id": "648659", "revid": "767487", "url": "https://it.wikipedia.org/wiki?curid=648659", "title": "Skip James", "text": "Figlio di un predicatore, fu uno degli ispiratori delle grandi personalit\u00e0 del blues americano.\nFamoso soprattutto per la sua \"I'm So Glad\", ripresa dai Cream negli anni '60, nel 1931 incise 26 brani che non ebbero molto successo. Fu riscoperto nel 1964, quando riscosse un grande successo al Newport Folk Festival di quell'anno.\nUn altro brano suggestivo con cui viene ricordato \u00e8 \"Devil Got My Woman\".\n\u00c8 morto di cancro nel 1969.\nDiscografia.\nBlues Revival: 1964-1969"}
{"id": "648660", "revid": "484362", "url": "https://it.wikipedia.org/wiki?curid=648660", "title": "Hic sunt dracones", "text": ""}
{"id": "648664", "revid": "287204", "url": "https://it.wikipedia.org/wiki?curid=648664", "title": "Gerard Brach", "text": ""}
{"id": "648671", "revid": "1534172", "url": "https://it.wikipedia.org/wiki?curid=648671", "title": "Swiss Market Index", "text": "Lo Swiss Market Index (acronimo SMI) \u00e8 il principale indice azionario svizzero, che fu introdotto il 30 giugno 1988. Attualmente raggruppa i 20 pi\u00f9 importanti valori del mercato svizzero. L'indice \u00e8 calcolato secondo la ponderazione semplice della capitalizzazione fluttuante (capitalizzazione totale - azioni iscritte) di questi valori, divisa per il divisore.\nRevisione.\nA seguito della revisione ordinaria di settembre 2007, l'indice SMI comprende ora un numero di 20 azioni (precedentemente ne conteneva 25) Sono state oggetto di \"delisting\" (uscita dal listino) le seguenti societ\u00e0: Ciba Specialty Chemicals, Lonza Group, Givaudan, SGS e Swatch Group (azioni nominali). \nAzioni componenti l'indice.\nAl 30 dicembre 2020 "}
{"id": "648672", "revid": "1516566", "url": "https://it.wikipedia.org/wiki?curid=648672", "title": "Salmone (araldica)", "text": "In araldica il salmone \u00e8 un pesce molto usato nell'araldica civica delle citt\u00e0 del Nord Europa.\nPosizione araldica ordinaria.\nIl salmone, come la maggior parte dei pesci, si rappresenta posto in fascia."}
{"id": "648674", "revid": "182396", "url": "https://it.wikipedia.org/wiki?curid=648674", "title": "Tubanti", "text": "I Tubanti erano una trib\u00f9 germanica stanziata nella parte orientale dei Paesi Bassi. Sono spesso identificati con i Tuianti, conosciuti da un'iscrizione sacrale nei pressi del Vallo di Adriano:\nSi conosce molto poco su questa popolazione. Sono menzionati a proposito della prima spedizione militare di Germanico contro i Marsi, quando, insieme ai Bructeri e agli Usipeti, attaccarono ma furono sconfitti, da qualche parte nel M\u00fcnsterland, le legioni che tornavano negli accampamenti invernali (a tal proposito si veda: Spedizione germanica di Germanico).\nNel 69, \"anno dei quattro imperatori\", fornirono una coorte durante la rivolta batava, coorte che fu annientata dagli Ubi.\nNel 308, si unirono all'alleanza contro Costantino I, impegnato a combattere contro i Bructeri. Nel tardo IV secolo si fusero coi Sassoni."}
{"id": "648675", "revid": "1305772", "url": "https://it.wikipedia.org/wiki?curid=648675", "title": "Discussioni", "text": "Discussioni \u00e8 una rivista di carattere culturale e politico nata nel gennaio del 1950.\nLa rivista \"Discussioni\", che aveva il suo antecedente culturale in un'altra rivista nata nel 1949 come Foglio di Discussioni, verr\u00e0 pubblicata in modo irregolare fino all'aprile del 1953 sotto la redazione di Insolera, Guiducci e Solmi e vedr\u00e0 aggiungersi, con il n.11 della nuova serie, anche Franco Fortini.\nIl gruppo di \"Discussioni\", cos\u00ec formato, inizia ad affrontare diversi temi: dalla ridefinizione del rapporto intellettuali-societ\u00e0 a quello della democrazia interna nei partiti di massa fino alla questione dell'autonomia della ricerca culturale."}
{"id": "648677", "revid": "599013", "url": "https://it.wikipedia.org/wiki?curid=648677", "title": "Lattato deidrogenasi", "text": ""}
{"id": "648685", "revid": "1948203", "url": "https://it.wikipedia.org/wiki?curid=648685", "title": "Introduce Yourself", "text": "Introduce Yourself \u00e8 il secondo album del gruppo statunitense dei Faith No More, pubblicato nel 1987 dalla Slash Records.\nIl disco.\nMolti, inclusi i componenti del gruppo, ritengono che questo sia l'album di debutto. Infatti l'album ha un missaggio migliore rispetto al precedente \"We Care a Lot\" (1985). Questa differenza \u00e8 evidenziata soprattutto nella versione presente in questo album del pezzo \"We Care A Lot\", presente anche nel precedente album, che oltre ad un migliore missaggio ha anche il testo diverso dalla precedente versione.\nL'album fu pubblicato originariamente nell'aprile del 1987 solo in versione vinile. La seconda edizione venne pubblicata il 15 novembre 1996, per la prima volta anche in versione CD. L'ultima edizione risale al 17 ottobre 2000, pubblicata dalla Slash Records/Rhino Records."}
{"id": "648691", "revid": "1543377", "url": "https://it.wikipedia.org/wiki?curid=648691", "title": "Bructeri", "text": "I Bructeri (anche \"Brutteri\") erano una trib\u00f9 germanica che, tra il 100 a.C. e il I secolo d.C., erano stanziati nella Germania Magna nord-occidentale (Soester B\u00f6rde), tra i fiumi Lippe e Ems, a sud della foresta di Teutoburgo, oggi nella Renania Settentrionale-Vestfalia.\nStoria.\nSi allearono coi Cherusci, i Marsi e i Catti, sotto il comando di Arminio, sconfiggendo nel 9 a.C. le legioni romane guidate da Publio Quintilio Varo nella battaglia di Teutoburgo. Sei anni dopo, uno dei generali comandati da Germanico, Lucio Stertinio, sconfisse i bructeri e devast\u00f2 le loro terre.\nNel 69/70 d.C. parteciparono alla rivolta dei Batavi, ispirata dalla \"bructer\" Velleda, poi catturata dai Romani.\nTacito racconta che Camavi ed Angrivari emigrarono nei territori dei Bructeri, dopo averli cacciati e totalmente annientati, in alleanza con altre popolazioni vicine, che lo scrittore latino ringrazia per \u00ab\"offrire diletto allo sguardo romano\"\u00bb, senza che Roma dovesse intervenire. Dei Bructeri caddero pi\u00f9 di 60.000.\nAll\u2019inizio del IV secolo ripresero di nuovo la guerra contro i Romani e Costantino I li vinse nel 310.\nAlla fine, i pochi Bructeri rimasti furono assorbiti dai Franchi."}
{"id": "648694", "revid": "104458", "url": "https://it.wikipedia.org/wiki?curid=648694", "title": "Tencteri", "text": "I Tencteri erano un antico popolo germanico occidentale stanziato nella Germania Magna, lungo la riva destra del Reno e quindi immediatamente al di l\u00e0 del limes renano, vicini degli Usipeti e dei Catti.\nStoria.\nAl tempo di Cesare (55-54 a.C.).\nCesare ricorda i Tencteri in coppia con i vicini Usipeti, entrambe popolazioni germaniche, che nel 55 a.C., spinte alle spalle dai Suebi, si ammassarono sul Reno, con l'intento di passare in Gallia. Alla confluenza tra questo fiume e la Mosa, Cesare e i capi di questi popoli si incontrarono per giungere a un compromesso. Con una scusa, il proconsole romano li fece per\u00f2 arrestare e poi, con azione fulminea, piomb\u00f2 su queste trib\u00f9, massacrandole. Cesare ci racconta che Tencteri e Usipeti avevano raggiunto le regioni abitate dai Menapi alla foce del Reno e che fossero ben 430.000 persone, tra civili ed armati.\nAl tempo di Augusto.\nNel 17 a.C., sotto il comando di Marco Lollio, la \"legio V Alaudae\" fu sconfitta da alcune popolazioni germaniche, tra le quali figuravano i Sugambri, gli Usipeti e i Tencteri, e perse anche il simbolo legionario dell'aquila. L'anno seguente (nel 16 a.C.), il \"princeps\" fu accompagnato dal figliastro Tiberio, appena nominato pretore, in Gallia Comata, dove trascorse i tre anni successivi, fino al 13 a.C., per assisterlo nell'organizzazione e governo delle province galliche.\nPochi anni pi\u00f9 tardi, la conduzione della guerra in Germania venne affidata all'altro figliarstro del \"princeps\", Druso maggiore. Nel corso della prima campagna del 12 a.C., Druso, che aveva gi\u00e0 programmato un'invasione della Germania insieme ad Augusto (16-13 a.C.), per prima cosa respinse un'invasione di Sigambri e dei loro alleati Tencteri e Usipeti, che avevano mosso contro le genti galliche di confine della Gallia Comata. Penetr\u00f2 all'interno del territorio germano, passando per l'isola dei Batavi (probabili alleati di Roma) e devast\u00f2 le terre di Tencteri, Usipeti e Sigambri. Dopo aver disceso con una flotta il Reno in direzione del Mare del Nord (grazie anche alla costruzione di un canale artificiale, la \"fossa Drusi\"), si rese alleati i Frisi e penetr\u00f2 nel territorio dei Cauci, fino oltre l'\"Amisia\" (l'attuale Ems, dove potrebbe aver costituito un avamposto per l'attracco).\nNel 10 a.C., sempre Druso diede inizio alle operazioni contro i Catti ed altre popolazioni limitrofe, come i Mattiaci e i Tencteri. Ne devast\u00f2, quindi, i territori, che in precedenza i Romani avevano loro assegnato, ma che trovarono disabitati poich\u00e9, come avevano fatto i Sigambri l'anno precedente, si erano ritirati nel profondo delle foreste germaniche (selva Ercinia).\nSociet\u00e0.\nTecniche militari.\nI Tencteri , oltre ad avere una fama di guerrieri, come del resto tutti i Germani, erano rinomati per distinguersi nell'arte dell'equitazione, tanto che la rinomanza dei Catti come fanti non era maggiore di quella dei Tencteri come cavalieri.\nDiritto.\nI cavalli passavano in eredit\u00e0 come gli schiavi, la casa e tutto ci\u00f2 che fa parte del diritto successorio. Tacito racconta che i cavalli per\u00f2 non passavano in eredit\u00e0 al figlio maggiore, ma solo a quello tra i figli che fosse pi\u00f9 meritevole, vale a dire pi\u00f9 valoroso e fiero."}
{"id": "648695", "revid": "1543377", "url": "https://it.wikipedia.org/wiki?curid=648695", "title": "RAD6000", "text": "Il RAD6000 \u00e8 un processore RISC sviluppato per ambienti soggetti ad elevate radiazioni basato sul processore RISC Single Chip di IBM. Il processore \u00e8 prodotto da BAE Systems ed \u00e8 stato utilizzato da molte sonde progettate dalla NASA. Il set di istruzioni \u00e8 molto simile a quello dei primi processori PowerPC.\nIl processore deriva da un POWER da 1,1 milioni di transistor e inizialmente venne sviluppato dall'IBM Loral Federal System (ora parte di BAE Systems) per la Air Force Research Labs. Il processore \u00e8 stato utilizzato da 77 sonde e satelliti artificiali, tra i quali si segnalano:\nLa frequenza massima del processore \u00e8 di 33\u00a0MHz e il processore sviluppa circa 35 MIPS. In aggiunta il processore ha 128 MB di RAM con correzione d'errore integrata. Usualmente questi sistemi utilizzano un sistema operativo real-time tipo VxWorks. La scheda collegata al processore normalmente pu\u00f2 utilizzare frequenze di 2.5, 5, 10 o 20\u00a0MHz commutabili a comando.\nIl costo di una scheda oscilla tra i 200.000 e i 300.000 dollari statunitensi e le schede sono state messe in vendita dal 1996.\nIl RAD6000 \u00e8 stato sostituito dal RAD750 basato su un PowerPC750 di Motorola/Freescale."}
{"id": "648699", "revid": "115441208", "url": "https://it.wikipedia.org/wiki?curid=648699", "title": "Cross-compilazione", "text": "La cross-compilazione \u00e8 la tecnica mediante la quale si compila un codice sorgente con un cross-compilatore, ottenendo cos\u00ec un file binario eseguibile su di un elaboratore con architettura diversa da quella della macchina su cui si \u00e8 lanciato il cross-compilatore stesso. La cross-compilazione viene usata anche quando \u00e8 necessario compilare un programma per un sistema operativo differente dalla macchina su cui si trova il compilatore e linker. La macchina che esegue il cross-compilatore viene detta \"host\" mentre la macchina sulla quale si eseguir\u00e0 il binario ottenuto dal processo di cross-compilazione \u00e8 detta \"target\".\nUsi.\nSistemi Embedded.\nQuesta tecnica \u00e8 usata solitamente per compilare applicazioni per sistemi embedded dove le risorse sono generalmente molto limitate e non sarebbe quindi possibile effettuare la normale compilazione. Inoltre molti sistemi embedded, come i microcontrollori, non possiedono nessun sistema operativo ad eccezione di un piccolo BIOS, pertanto non \u00e8 possibile eseguire nessun compilatore o linker su questi dispositivi.\nSistemi di grandi dimensioni.\nIn una grande azienda o in una server farm che possiede un gruppo non omogeneo di piattaforme hardware e/o software si rende necessaria la tecnica della cross-compilazione quando deve essere distribuito un nuovo software, soprattutto nel caso dell'utilizzo di sistemi operativi differenti.\nNuovi software di base.\nLe operazioni di scrittura, compilazione e link di nuovi sistemi operativi devono essere necessariamente effettuate su altri sistemi preesistenti per poterlo salvare su un supporto di memorizzazione esterno, dopo aver generato il codice oggetto, con un file system leggibile dal BIOS e poter quindi avviare almeno il primo abbozzo del nuovo sistema operativo, che supporti la compilazione e il linking.\nCross Compilers GNU.\nPer una cross-compilazione di base con i tool del progetto GNU \u00e8 necessario avere una toolchain completa di cross-compilatore e delle binutils pi\u00f9 la glibc, questi ultimi compilati anch'essi per generare codice per il target. Nel caso invece che si vogliano compilare applicazioni pi\u00f9 complesse, come le applicazioni grafiche o che necessitano comunque di particolari librerie extra, \u00e8 necessario aggiungere alla propria toolchain anche queste librerie preventivamente cross-compilate."}
{"id": "648700", "revid": "198326", "url": "https://it.wikipedia.org/wiki?curid=648700", "title": "Moto rettilineo uniforme", "text": ""}
{"id": "648705", "revid": "842", "url": "https://it.wikipedia.org/wiki?curid=648705", "title": "RS6000", "text": ""}
{"id": "648708", "revid": "1123126", "url": "https://it.wikipedia.org/wiki?curid=648708", "title": "Giusto di Trieste", "text": "Agiografia.\nIl \"Martyrologium Hieronymianum\" riporta il giorno (ma non l'anno) della morte e attesta la devozione al santo in varie localit\u00e0 dell'Africa. La \"Passio\" (narrazione del processo e della morte), preservata in vari manoscritti medievali, data il martirio con precisione al 2 novembre ma per quanto riguarda l'anno i dati non sono n\u00e9 univoci n\u00e9 coerenti. L'ipotesi pi\u00f9 probabile \u00e8 che il martirio sia avvenuto nel 303, durante l'ultima persecuzione di Diocleziano e Massimiano.\nGiusto, noto a Trieste per le sue opere ed elemosine, fu denunciato di empiet\u00e0 (\"sacrilegium\") da alcuni suoi concittadini. Secondo la legge romana il giudice doveva verificare di persona l'accusa. Perci\u00f2 Giusto fu convocato nello studio privato (\"consistorium\") del magistrato ed invitato a sacrificare agli d\u00e8i romani - invito cui egli oppose un fermo rifiuto. Nella scrupolosa osservanza delle procedure, il magistrato Manazio mand\u00f2 Giusto in carcere per una pausa di riflessione. Il giorno seguente Giusto, nuovamente esortato a sacrificare, rifiut\u00f2; venne quindi fustigato e - poich\u00e9 persisteva nel suo rifiuto - condannato alla morte per annegamento. La tradizione triestina conserv\u00f2 memoria del luogo del martirio: le acque del golfo di Trieste al largo dell'odierno promontorio di Sant'Andrea.\nIl corpo di Giusto, inspiegabilmente sciolto dalle corde e dai pesi di cui era stato gravato, fu portato dalle onde sull'odierna Riva Grumula. Premonito da un sogno, il sacerdote (presbitero) Sebastiano avvert\u00ec altri fedeli ed insieme essi cercarono il cadavere. Trovatolo sulla spiaggia, lo seppellirono in luogo nascosto poco distante dal mare.\nIconografia.\nNella tradizione iconografica (mosaico ed affresco nella cattedrale di San Giusto, statua del santo, miniatura nel \"Breviario Tergestino-Aquileiese\" dell'Archivio Capitolare della Cattedrale) Giusto \u00e8 rappresentato giovane, e tale continua ad essere nell'immaginazione post-romantica (tela di Carlo Wostry nella cattedrale di Trieste), in conformit\u00e0 al dato della Passio, che lo descrive come un giovane uomo. Tuttavia l'analisi delle sue ossa effettuata nel 1985 le defin\u00ec appartenenti \"a soggetto sicuramente maschile e di et\u00e0 pressoch\u00e9 senile\".\nCulto.\nIl \"Martirologio romano\" fissa il ricordo di san Giusto al 2 novembre; poich\u00e9 lo stesso giorno ricorre la Commemorazione dei defunti, a Trieste la festa viene posticipata al giorno successivo, il 3 novembre, mentre ad Albona viene regolarmente festeggiato il 2 novembre."}
{"id": "648709", "revid": "834", "url": "https://it.wikipedia.org/wiki?curid=648709", "title": "K 545", "text": ""}
{"id": "648712", "revid": "1381093", "url": "https://it.wikipedia.org/wiki?curid=648712", "title": "The Real Thing (Faith No More)", "text": "The Real Thing \u00e8 il terzo album in studio del gruppo musicale statunitense Faith No More, pubblicato il 20 giugno 1989 dalla Slash Records.\nDescrizione.\n\u00c8 il primo album che annovera nella formazione il cantante Mike Patton. Grazie anche alle capacit\u00e0 vocali del nuovo cantante, in questo album i Faith No More aumentano la miscela di generi, combinando tra loro elementi tipici dell'heavy metal, del funk, dell'hard rock, dell'hardcore punk, del soul e del rap.\nI suoi singoli pi\u00f9 noti sono \"Epic\", una delle pi\u00f9 celebri canzoni rap metal, e \"Falling to Pieces\". Nell'album trovano posto anche la cover del pezzo contro la guerra \"War Pigs\" dei Black Sabbath, e \"Edge of the World\", una ballata che parla di un pedofilo.\nLa versione in musicassetta presenta il pezzo \"Edge of the World\" come traccia numero 6 alla fine del lato A, mentre nella versione in vinile mancano sia \"War Pigs\" che \"Edge of the World\".\nNel 1990 l'album ha conquistato sia il disco d'oro (certificazione RIAA del 18 luglio) che il disco di platino (certificazione RIAA del 26 settembre). \"Epic\" \u00e8 al 30\u00ba posto nella classifica delle \"40 Greatest Metal Songs Ever\" di VH1.\n\"The Real Thing\" \u00e8 considerato da molti critici il migliore album tra quelli pubblicati dalla band.\nTracce.\nGli autori dei singoli brani sono stati comunicati via email da Bill Gould nel 2004."}
{"id": "648714", "revid": "834", "url": "https://it.wikipedia.org/wiki?curid=648714", "title": "K 283", "text": ""}
{"id": "648724", "revid": "13604", "url": "https://it.wikipedia.org/wiki?curid=648724", "title": "K 332", "text": ""}
{"id": "648726", "revid": "775372", "url": "https://it.wikipedia.org/wiki?curid=648726", "title": "Tajakant", "text": "I Tajakant (anche Tadjakant) sono una trib\u00f9 Saharawi di origine arabo-berbera. La loro lingua \u00e8 la hassaniyya, che \u00e8 un dialetto arabo. Tuttavia il nome presenta un'evidente morfologia berbera. Molto probabilmente si tratta di berberi arabizzati.\nIl loro territorio.\nVivono tradizionalmente nel Sahara Occidentale e in Algeria. In Algeria i beduini Tajakant rappresentano circa il 4% della popolazione.\nLa religione.\nCome quasi tutti i Nordafricani, anch'essi sono in maggioranza musulmani sunniti, di rito malikita. \nLa loro storia.\nRiguardo alla loro origine, vi \u00e8 chi sostiene che siano discendenti della dinastia almoravide che govern\u00f2 il Marocco nell'XI secolo.\nI Tajakant erano conosciuti come cacciatori e commercianti. Avevano una posizione importante nel commercio trans-sahariano. Nel 1852, dei membri della trib\u00f9 Tajakant crearono nell'oasi di Tindouf un insediamento e un punto di scambio. Nel 1895 il villaggio fu attaccato da una scorreria della trib\u00f9 Saharawi dei Reguibat, con i quali i Tajakant erano in contrasto fin dal 1820. Tindouf fu distrutta, e molti dei Tajakant presenti furono uccisi.\nOggi i Tajakant sono prevalentemente stanziali, e sono specializzati in piccoli commerci e in agricoltura e allevamento."}
{"id": "648733", "revid": "46291", "url": "https://it.wikipedia.org/wiki?curid=648733", "title": "Copiapoa cinerea", "text": "Copiapoa cinerea \u00e8 una specie del genere \"Copiapoa\" che cresce nei dintorni della citt\u00e0 cilena di Taltal.\nIl complesso \"cinerea\".\n\"Copiapoa cinerea\" si \u00e8 rivelata essere una specie assai difficile da incasellare in categorie tassonomiche definite. Attualmente si preferisce parlare di un \"complesso cinerea\" che racchiude diverse popolazioni talvolta considerate come specie differenti. Probabilmente quella che tradizionalmente viene chiamata \"Copiapoa cinerea\" \u00e8 una entit\u00e0 che attualmente si sta differenziando in specie distinte. \nSicuramente nel \"complesso cinerea\" sono da includere le ben note Copiapoa cinerea, Copiapoa gigantea, Copiapoa columna-alba (quest'ultima considerata pi\u00f9 spesso una variet\u00e0 di cinerea che una specie a s\u00e9 stante).\nAlcuni considerano come sottospecie di \"cinerea\" persino Copiapoa dealbata, Copiapoa krainziana e Copiapoa longistaminea.\nDistribuzione.\n\"Copiapoa cinerea\" propriamente detta cresce in una zona ristretta tra Taltal e Breas. Copiapoa gigantea cresce lungo la costa, poco pi\u00f9 a nord, nei dintorni di Paposo. Copiapoa columna-alba ha una distribuzione molto pi\u00f9 ampia, pi\u00f9 a sud, dai dintorni di Cifuncho fino quasi a Cha\u00f1aral.\nAspetto.\nTipica di questa specie \u00e8 la caratteristica produzione di cera cuticolare bianca, tanto che le piante in habitat assumono un colore decisamente bianco-grigio, da cui l'epiteto specifico. La spinagione pu\u00f2 assumere vari colori, a seconda delle popolazioni, comunque in \"Copiapoa cinerea\" \u00e8 solitamente nera o marrone scura, per passare al color oro di \"Copiapoa gigantea\". I fiori sono gialli, piccoli rispetto alla media del genere, emessi all'apice. Il frutto matura tra la lana dell'apice ed \u00e8 visibile solo a maturazione avvenuta. Le piante crescendo solitamente formano cespi costituiti da diversi fusti, ma in Copiapoa columna-alba le piante hanno quasi sempre un unico fusto.\nConservazione.\nIn habitat le piante di questa specie non soffrono particolari problemi causati da animali predatori, anche se negli ultimi anni guanachi affamati sono stati visti \"rosicchiare\" alcuni individui. Senz'altro il maggior problema che la specie affronta \u00e8 l'esportazione di esemplari nei paesi del primo mondo operata dai collezionisti di succulente: questo ha anche causato, in alcune localit\u00e0, l'estinzione di forme particolarmente attraenti. Tuttavia la specie non appare essere in immediato pericolo di estinzione ed infatti nella convenzione CITES la pianta \u00e8 listata in appendice due.\nCollegamenti esterni.\nCactacee: il genere Copiapoa"}
{"id": "648734", "revid": "125756580", "url": "https://it.wikipedia.org/wiki?curid=648734", "title": "Follia (tema musicale)", "text": "La follia \u00e8 un tema musicale di origine portoghese tra i pi\u00f9 antichi della musica europea, originato nei secoli XVI e XVII.\nPer estensione \"follia\" \u00e8 passato ad indicare anche una musica folk delle isole Canarie o una \"Folia de Reis\" cantata durante la celebrazione della fine della schiavit\u00f9 nel XVIII secolo, che si svolge dal 24 dicembre al 6 Gennaio.\nStoria.\nIl primo autore noto che fa riferimento a questo tema risale alla met\u00e0 del XVII secolo, ma il tema \u00e8 certamente molto pi\u00f9 antico. Alcuni testi teatrali del rinascimento portoghese, tra cui alcuni di Gil Vicente, menzionano la follia come danza ballata da pastori e contadini. L'origine portoghese \u00e8 confermata dal trattato del 1577 \"De musica libri septem\" di Francisco de Salinas.\nSi distingue tra la \"follia primitiva\", che pu\u00f2 assumere diverse forme, e la pi\u00f9 conosciuta \"tarda follia\", che \u00e8 rimasta famosa nella musica colta fino ai giorni nostri. La tarda follia \u00e8 una progressione armonica (apparsa forse per la prima volta nella canzone anonima \"Rodrigo Martinez\", Cancionero de Palacio, 1475-1516), che sostiene un tema melodico preciso. Su questa struttura l'esecutore era libero di improvvisare. Caratteristica della tarda follia (conosciuta anche come \"Folies d'Espagne\" in Francia e \"Faronel's Ground\" in Inghilterra) \u00e8 quella di essere basata su una passacaglia, mentre la linea melodica prende la forma di una sarabanda lenta in tempo di 3/4. Le variazioni possono presentare tempi e linee melodiche fra le pi\u00f9 svariate. Gli esempi cinquecenteschi di tarda follia comprendono lavori di Juan del Encina nel 1520, Diego Ortiz nel 1553 e Antonio de Cabez\u00f3n nel 1557.\nGirolamo Frescobaldi inser\u00ec una serie di variazioni (\"partite\") \"sopra folia\" nel \"Primo libro di toccate d'intavolatura di cimbalo et organo\" (Roma 1637), ma il tema non \u00e8 quello della tarda follia. Si dice che il primo ad introdurre il tema della tarda follia nella musica colta sia stato Jean-Baptiste Lully. Nel corso di tre secoli, pi\u00f9 di 150 compositori l'hanno usato nelle loro composizioni. Esso fu impiegato dallo stesso Lully nel 1672, in collaborazione con Philidor, da Marin Marais nel 1701 (\"Pi\u00e8ces de Violes\", 2e Livre), da Alessandro Scarlatti nel 1710, da Fran\u00e7ois Couperin (\"Les Folies fran\u00e7oises, ou Les Dominos\"), da Francesco Geminiani (\"Concerto grosso in re minore op. 5 n. 12\"). Arcangelo Corelli nel 1700 (\"Sonata per Violino op. 5 n. 12\"), Antonio Vivaldi nel 1705 (\"Sonata op. 1 n. 12\") e Johann Sebastian Bach nella \"Cantata dei contadini\" BWV 212 del 1742 sono coloro che probabilmente hanno raggiunto le pi\u00f9 alte vette nella variazione di questo tema. Tra i compositori dell'et\u00e0 classica va ricordato Antonio Salieri, con le \"26 variazioni\" per orchestra. Da ricordare anche la sarabanda dalla Suite per clavicembalo in Re minore n. 11 di Georg Friedrich H\u00e4ndel, che nell'arrangiamento per archi, timpani e basso continuo di Leonard Rosenman \u00e8 utilizzata nella colonna sonora del film \"Barry Lyndon\" di Stanley Kubrick. Una versione per chitarra \u00e8 stata interpretata da Andr\u00e9s Segovia.\nNel XIX secolo la popolarit\u00e0 del tema diminuisce alquanto, ma esso ricompare, pi\u00f9 o meno modificato, qua e l\u00e0, per esempio nella \"Quinta Sinfonia\" di Beethoven e nella \"Danza Macabra\" di Liszt, e meritano una menzione anche le variazioni per chitarra di Mauro Giuliani. Il tema torna decisamente ad attirare l'interesse di alcuni compositori in pieno XX secolo con le \"Variazioni su un tema di Corelli\" di Sergej Rachmaninov, per pianoforte (1931), e in \"Preludio, Tema, Variaciones y Fuga\" di Manuel Ponce, per chitarra (1930). Successivamente esso \u00e8 stato usato da vari compositori, tra i quali Vangelis nel film \"1492: la conquista del paradiso\".\nStruttura.\nIl tema cosiddetto \"tarda follia\" si identifica di fatto in una progressione di accordi in 16 battute, la cui linea melodica \u00e8 generalmente esposta nella forma di una lenta sarabanda. Ogni battuta \u00e8 occupata da un solo accordo, eccetto la penultima che ne contiene due. La progressione si conclude con una cadenza perfetta V - i (accordo di dominante in forma di settima di dominante - tonica minore).\nLa sua forma pi\u00f9 comune, piuttosto schematica, ha la seguente struttura:\n\u00c8 possibile inserire delle sostituzioni: ad esempio, l'accordo di tonica della settima battuta pu\u00f2 essere sostituito dall'accordo di sesta, come anche quello della quindicesima; \u00e8 inoltre possibile che l'accordo di settima di dominante che conclude quest'ultima battuta venga costruito con la quarta in sostituzione della terza minore, per poi \"abbassare\" la quarta alla terza minore (cosiddetta sospensione 4-3). Tale quarta verrebbe dall'accordo di tonica precedente, di cui sarebbe il primo grado, ovvero, nel caso della sostituzione, dal terzo grado dell'accordo di sesta."}
{"id": "648735", "revid": "125927676", "url": "https://it.wikipedia.org/wiki?curid=648735", "title": "Leonida Repaci", "text": "Fratello dell'avvocato e politico Francesco Repaci, e zio di Antonino Repaci magistrato e scrittore, nel 1929, insieme a Carlo Salsa e Alberto Colantuoni, fond\u00f2 il Premio Viareggio, del quale \u00e8 stato presidente fino alla morte.\nBiografia.\nLeonida R\u00e8paci nacque a Palmi, in provincia di Reggio Calabria, il 5 aprile del 1898 (sebbene sia stato dichiarato allo stato civile diciotto giorni dopo). Diciassette mesi dopo la sua nascita suo padre Antonio R\u00e8paci, mastro muratore e costruttore, mor\u00ec, lasciando dieci figli e la moglie di 37 anni in condizioni economiche disastrose. Tocc\u00f2 a Mariano, il primo dei dieci orfani, prendere le redini della famiglia. Lo fece il giorno stesso dei funerali non consentendo la cerimonia religiosa al padre.\nDopo il terremoto del 1908, il fratello avvocato lo port\u00f2 a Torino dove complet\u00f2 gli studi superiori. Si iscrisse in seguito alla facolt\u00e0 di Giurisprudenza ma, a causa dello scoppio della Prima guerra mondiale, fu costretto suo malgrado ad interrompere gli studi. Venne arruolato e mandato al fronte dove ottenne, con una medaglia d'argento, anche il congedo illimitato dopo il ferimento a Malga Pez.\nTornato a Palmi scrisse il poemetto \"La Raffica\" (inizialmente il titolo era: \"Il ribelle e l'Antigone\") ispirato alla morte di Anita, N\u00e8oro e Mariano tre dei suoi nove fratelli, morti a causa dell'epidemia di \"spagnola\". Nel 1919 ritorn\u00f2 a Torino e consegu\u00ec la laurea, l'anno seguente prese l'abilitazione all'avvocatura e incominci\u00f2 a frequentare ambienti e personaggi politici di sinistra.\nDurante l'occupazione delle fabbriche, Antonio Gramsci in persona, che aveva recensito un suo libro ne \"l'Avanti\" torinese, lo chiamer\u00e0 a collaborare a \"L'Ordine Nuovo\", rivista fondata dallo stesso Gramsci, da Angelo Tasca, Palmiro Togliatti e Umberto Terracini con articoli molto critici verso i prodromi della nascente dittatura fascista, che vennero pubblicati accanto a quelli di Gobetti, Lenin, Trotsky, Thomas Mann e altri famosi letterati dell'epoca.\nR\u00e8paci lasci\u00f2 quindi Torino per Milano dopo la marcia su Roma, ma continu\u00f2 a collaborare a \"L'Ordine nuovo\", firmandosi con lo pseudonimo di \"Gamelin\", il protagonista del romanzo \"Gli dei hanno sete\" di Anatole France.\nLa sua intransigenza ideologica supportata da un carattere ribelle e bellicoso lo porter\u00e0 ad assumere la difesa degli imputati dell'attentato al teatro Diana, ponendosi in modo esplicito contro il regime e, tra il 1922 e il 1924 a misurarsi in duello addirittura contro Galeazzo Ciano e padrino nel duello contro Farinacci.\nNel 1923 pubblic\u00f2 il primo lavoro letterario, \u201cL\u2019ultimo Cireneo\u201d, che gli fece ottenere un grande successo, tanto da indurlo ad abbandonare la sua professione di avvocato e dedicarsi alla scrittura.\nNel 1924 il Partito Comunista d'Italia present\u00f2 la sua candidatura alle elezioni politiche insieme a quella di Francesco Buffoni. Tuttavia i due non furono eletti poich\u00e9 non ebbero la preferenza dell'Esecutivo che and\u00f2 a Luigi Repossi e Bruno Fortichiari.\nNell'agosto 1925 R\u00e8paci venne arrestato a Palmi, insieme ad altri comunisti e socialisti, come presunto assassino di Rocco Gerocarni, gerarca fascista del luogo durante una festa religiosa; il processo serv\u00ec al regime per scardinare la roccaforte rossa e abbattere uno degli scogli socialisti pi\u00f9 forti in Calabria: inaspettatamente R\u00e8paci venne assolto ma l'accaduto avvelener\u00e0 per sempre di diffidenze e sospetti i rapporti con i suoi concittadini, essendo diffusa la voce riguardante influenze (mai provate) del partito fascista sulla sua assoluzione. I testimoni falsi di quel processo alla fine o confessarono o si suicidarono e R\u00e8paci venne assolto dopo sei mesi di carcere.\nSi dimise dal PCd'I qualche settimana dopo la sua liberazione convinto che la lotta politica fosse ormai divenuta impossibile per coloro che restavano in patria, e che i risultati non fossero proporzionati ai sacrifici. Tuttavia continu\u00f2 la sua battaglia politica scrivendo libri in difesa delle idee socialiste e comuniste.\nNel 1925 dopo aver portato in teatro il racconto \"La madre incatenata\", che riflette molto da vicino la persecuzione politica di cui era stato oggetto assieme alla sua famiglia nell\u2019estate del 1925.\nInizi\u00f2 \"La storia dei Rupe\", che nel 1933 gli far\u00e0 vincere il Premio Bagutta e, tra varie versioni, lo accompagner\u00e0 fino agli anni settanta.\nDopo aver lavorato, fra il 1923 e il 1925, alla redazione de \"l'Unit\u00e0\", collabor\u00f2 poi alla \"Gazzetta del Popolo\" e a \"La Stampa\".\nNel 1929, da una sua idea, con il contributo di Salsa e Colantuoni, nasce a Milano il Premio Viareggio. Nei giorni del premio Viareggio, immerso nel grande fervore organizzativo, conobbe e spos\u00f2 Albertina Antonelli.\nIl 9 settembre 1943, assieme a tre amici (Pacini, Tosi, e Bernini) portandosi dietro una folla di popolani, assalt\u00f2 un deposito d'armi a Palazzo Pallavicini Rospigliosi, episodio che diede il via alla Resistenza romana.\nPi\u00f9 tardi fu messo in contatto con il movimento militare del Partito Socialista e successivamente entr\u00f2 nel Comitato politico che riuniva allora l'ala intransigente del partito. Costitu\u00ec il movimento delle bande partigiane, del cui comando fece parte assieme ai fratelli Andreoni, Alberto Vecchietti, Ezio Malatesta e Aladino Govoni.\nFinita la Seconda guerra mondiale, Repaci, spinto dal suo spiccato senso organizzativo, fond\u00f2 con Renato Angiolillo il quotidiano indipendente \"Il Tempo\" rimanendone condirettore dal giugno al dicembre 1944. Nel febbraio 1945, rotto il sodalizio con Angiolillo, fond\u00f2 un nuovo quotidiano, \"L'Epoca\", che per\u00f2 visse soltanto 14 mesi. Successivamente accett\u00f2 la direzione dell'\"Umanit\u00e0\", quotidiano socialista democratico, insieme a Giuseppe Faravelli e Virgilio Dagnino. Organizz\u00f2 infine con Mario Socrate e Franco Antonicelli il memorabile convegno \"Cultura e Resistenza\", a Venezia.\nIl dopoguerra dopo il ripristino del Premio Viareggio per R\u00e8paci fu un susseguirsi frenetico di proposte e idee che lo fecero maturare positivamente sia intellettualmente sia a livello umano che sociale; fond\u00f2 e presiedette il Premio Fila delle Tre Arti, e il Premio Sila (1948).Nel 1948 dietro insistenza di alcuni amici decide di candidarsi, senza poi venire eletto, al collegio senatoriale di Palmi nella lista del Fronte Democratico Popolare. Nel 1950 divenne componente del Consiglio mondiale per pace insieme ad altri intellettuali comunisti come Pablo Picasso, Louis Aragon, Bertolt Brecht, Jorge Amado, Gy\u00f6rgy Luk\u00e1cs, Renato Guttuso e Jean-Paul Sartre e nel 1951 membro della Giuria Internazionale per i Premi della Pace. Collabor\u00f2 in seguito anche a \"Milano Sera\", a \"Vie nuove\" e a \"Paese Sera\".\nA met\u00e0 degli anni '50 venne chiamato da Orazio Barbieri, che in quel momento ricopriva la carica di Segretario Generale dell'Associazione dei rapporti culturali con l'Unione Sovietica \u201cItalia-Urss\u201d presieduta dal senatore Antonio Banfi, a dirigere il mensile \u201cRealt\u00e0 sovietica\u201d organo ufficiale dell'Associazione.\nSuccessivamente fond\u00f2 il Premio Fila delle tre Arti e il premio Sila, e collabor\u00f2 con \u201cMilano sera\u201d , \u201cVie Nuove\u201d e con \u201cPaese sera\u201d. Nel \"Pioniere\" del 1960 n\u00b0 27 e del 1961 n\u00b06 furono pubblicati due suoi racconti: \"Terribile Golfo e Martino e Giorgina.\"\nNel 1956 vinse il Premio Crotone con \"Un riccone torna alla terra\" e due anni dopo il Premio Villa San Giovanni con la \"Storia dei fratelli Rupe\". A poco a poco si allontan\u00f2 dall'attivit\u00e0 giornalistica per dedicarsi alla stesura definitiva della trilogia \"Storia dei Rupe\", e il secondo volume, \"Tra guerra e rivoluzione\", vinse nel 1970 il Premio Sila. In quel periodo la sua naturale irrequietezza lo port\u00f2 a darsi alla pittura, con discreto successo sia di critica sia di pubblico, allestendo personali a Milano e a Roma. La morte colse il \"Leone mai domo\" a Pietrasanta (Lucca) il 19 luglio 1985.\nMor\u00ec il 19 Luglio 1985 a Marina di Pietrasanta; la sua villa \u201cVilla Repaci\u201d da poco ristrutturata \u00e8 diventata un mausoleo dove vengono di tanto in tanto allestite delle mostre letterarie e di cultura.\nLa tematica.\nL'opera di R\u00e8paci si pu\u00f2 definire autobiografica e a diretto contatto con la vita vissuta, fin dal suo esordio \"L'ultimo cireneo\" (1923) dove racconta del suo ferimento al fronte, al libro \"In fondo al pozzo\" la esperienza traumatica del carcere, per arrivare alla \"La Pietrosa racconta\" (1984) una rievocazione sentimentale della moglie tanto amata. Infine la sua opera pi\u00f9 cara per l'impegno profuso nel tempo la trilogia \"Storia dei Rupe\" la vicenda di una famiglia italiana numerosa e fattiva della media borghesia provinciale la quale esprime il travaglio del tempo attraverso esperienze sociali, spirituali e psicologiche dei primi trent'anni del Novecento; lo scrittore dimostra in questo un interesse preminente per i problemi e le vicende della sua terra. Nella narrazione oltre al filone autobiografico si aggiungono temi politici e sociali con un autentico e totale impegno realistico, ma si caratterizza anche un eccesso lirico descrittivo pieno di colore e di violenza intrisa di travolgente sensualit\u00e0.\nNel 1959 Federico Fellini lo fa partecipare, nella parte di s\u00e9 stesso, al film La dolce vita, insieme alla pittrice Anna Salvatore e all'attrice Laura Betti."}
{"id": "648756", "revid": "124894800", "url": "https://it.wikipedia.org/wiki?curid=648756", "title": "Villa del Priorato di Malta", "text": "La villa del Priorato di Malta o Villa Magistrale \u00e8 un complesso di edifici con giardino situato a Roma, sull'Aventino. \u00c8 la sede storica del Gran priorato di Roma dei cavalieri di Malta, oggi Sovrano militare ordine di Malta. \u00c8 sede istituzionale dell'Ordine e del Gran Priore di Roma. Ospita l'ambasciata presso lo Stato italiano dell'Ordine, e gode del diritto di extraterritorialit\u00e0 dal 1869.\nStoria.\nIl sito, importante luogo strategico fino a tutto il medioevo posto a picco sull'emporio del Tevere e in vista dell'isola Tiberina, gi\u00e0 nel X secolo era occupato da un monastero benedettino fortificato. Pass\u00f2 poi ai templari e, dopo la loro soppressione nel 1312, ai cavalieri ospitalieri che vi stabilirono il loro priorato. Il luogo molto probabilmente vide la nascita di Alberico di Roma, il figlio di Marozia alla famiglia della quale apparteneva il sito, forse per retaggio ereditario di Teodora sua madre da parte della dinastia ducale degli Stefaneschi, e capostipite dei futuri conti di Tuscolo consanguinei dei Crescenzi. Restauri radicali furono operati da priori dal XV al XVII secolo.\nNel 1765 il nipote del papa Clemente XIII, il cardinale Giovanni Battista Rezzonico, affid\u00f2 a Giovanni Battista Piranesi la ristrutturazione dell'ingresso al priorato. Il risultato, unica opera architettonica dell'autore, fu la straordinaria piazzetta settecentesca, originale esempio a Roma di ambientazione urbanistica rococ\u00f2, decorata con trofei di guerra che alludono alle imprese dei cavalieri di Malta e con gli stemmi dei Rezzonico, sulla quale si apre il portale d'ingresso alla villa. \nLa piazza \u00e8 nota anche perch\u00e9 dal buco della serratura del portone d'ingresso \u00e8 esattamente inquadrata, in fondo al giardino, la cupola di San Pietro.\nOggi l'area gode del diritto di extraterritorialit\u00e0.\nChiesa di Santa Maria del Priorato.\nLa villa ha il suo centro ideale nella chiesa di Santa Maria del Priorato, interna al giardino, ugualmente ristrutturata dal Piranesi, che la decor\u00f2 con stucchi elegantissimi. Il progetto iconografico, realizzato con grande cura e raffinatezza, ripete dappertutto - dalla piazza esterna alla chiesa agli arredi del giardino - elementi simbolici come il serpente, la nave, la croce, e poi armi ed emblemi militari che evocano la storia militare dell'Ordine di Malta. Il piccolo tempio ricorda all'esterno il modello architettonico di un tempio romano, mentre la decorazione interna integra la fantasia barocca e controriformista con le memorie classiche diffuse ovunque, a cominciare dal monumento funebre di Piranesi, nella seconda cappella di destra, raffigurato a figura intera, togato, con in mano dei fogli di disegni, appoggiato ad un'erma che reca incisi gli attrezzi dell'incisore e vagamente somigliante, nel volto, a Cicerone.\nNella toponomastica romana.\nLa villa del Priorato non va confusa con villa Malta o villa delle Rose sul Pincio: quest'ultima, costruita nel XVI secolo dagli Orsini sul luogo di una piccola residenza di campagna detta \"La Vignola\", prese il nome dal Bal\u00ed de Breteuil, rappresentante dei Cavalieri di Malta a Roma, che l'abit\u00f2 nella met\u00e0 del Settecento. \u00c8 quest'ultima, con la sua torretta demolita nel 1878, la villa rappresentata nel dipinto di Frederic Leighton Villa Malta a Roma. "}
{"id": "648764", "revid": "1305772", "url": "https://it.wikipedia.org/wiki?curid=648764", "title": "Impossible Mission", "text": "Impossible Mission \u00e8 un videogioco del 1984 prodotto per home computer dalla Epyx. La versione originale per il Commodore 64 fu programmata da Dennis Caswell, in seguito venne convertito per diversi altri computer e console.\nIl gioco ha avuto due sequel: \"Impossible Mission II\" (1988) e \"Impossible Mission 2025\" (1994, per Amiga).\nTrama.\nIl giocatore interpreta un agente segreto impegnato a fermare un genio del crimine: il professor Elvin Atombender infatti minaccia il genere umano con una megabomba atomica. \nEgli dovr\u00e0 penetrare nella fortezza sotterranea di Atombender, e correre una corsa contro il tempo per cercare e recuperare i pezzi di un mosaico che compone la password di accesso al covo dello scienziato, tutto mentre dei robot assassini sorvegliano le varie stanze del bunker. Solo quando tutti i pezzi della password saranno stati recuperati, il giocatore dovr\u00e0 mettere insieme il mosaico e usarlo nella sala di controllo principale.\nModalit\u00e0 di gioco.\nL'agente segreto \u00e8 disarmato, ma pu\u00f2 fare salti acrobatici. Si muove per il bunker attraverso un labirinto di ascensori e corridoi che collegano grandi stanze; la parte esplorata del labirinto \u00e8 visibile anche globalmente in una minimappa. Ogni stanza occupa un'intera schermata ed \u00e8 composta di piattaforme su vari piani, collegate da un sistema, a volte piuttosto complicato, di montacarichi comandabili dal giocatore. Sono presenti diversi pezzi di mobilio o macchinari da ufficio, in cui l'agente segreto deve rovistare per trovare i pezzi della password; rovistare in ogni mobile richiede del tempo, rappresentato da una barra che si accorcia, perci\u00f2 spesso va fatto un po' alla volta, approfittando dei momenti in cui i nemici si allontanano.\nOltre ai pezzi di password si possono trovare bonus di due tipi: uno pu\u00f2 azzerare la posizione di tutti i montacarichi della stanza, l'altro immobilizza tutti i robot della stanza per un po' di tempo. Per utilizzare questi bonus, una volta raccolti, il giocatore deve raggiungere un computer (ne \u00e8 presente almeno uno in ogni stanza) e attivarli esplicitamente.\nPer concludere il gioco si hanno un totale di 6 ore reali, terminate le quali occorre ricominciare da capo; ogni volta che l'agente segreto \"muore\" non perde una vita, bens\u00ec vengono sottratti 10 minuti al tempo a disposizione.\nNemici.\nIn \"Impossible Mission\" due tipi diversi di robot sbarrano la strada al giocatore. I primi sono dei robot semoventi su ruote capaci di generare un fulmine inceneritore e che comunque inceneriscono al tocco. I secondi sono delle sfere completamente lisce e nere che disintegrano al tocco e levitano per le varie stanze alla ricerca del giocatore, simili ai \"Rover\" de \"Il prigioniero\".\nUna nota caratteristica dei robot \u00e8 che essi pur apparendo tutti uguali per forma hanno caratteristiche diverse e cio\u00e8 possono essere veloci o lenti, veloci muovendosi in una direzione e lenti in quella opposta, muoversi indipendentemente dalla posizione del giocatore oppure sempre verso il giocatore, sparare o no il fulmine inceneritore, avere qualsiasi colore tra quelli consentiti dal sintetizzatore video. La grande variet\u00e0 di possibilit\u00e0 di comportamento dei robot li rende imprevedibili e quindi particolarmente insidiosi. Queste caratteristiche cambiano in modo casuale anche da una partita all'altra, per cui la difficolt\u00e0 di ogni stanza e il modo di affrontarla sono sempre diversi.\nCadere dalle piattaforme non \u00e8 letale, a meno che si precipiti al di sotto della piattaforma pi\u00f9 bassa, quindi fuori dallo schermo.\nSonoro.\nLa versione per Commodore 64 fa uso della sintesi vocale per riprodurre le voci umane, cosa non comune all'epoca. Nell'84 era stupefacente sentire la voce sintetizzata di Atombender che all'inizio della partita dice: \"Another visitor. Stay awhile... staaaaay FOREVER!\" (\"un altro visitatore... fermati un po', fermati per sempre!\"). Un'altra frase pronunciata di tanto in tanto \u00e8 \"Destroy him, my robots!\" (\"distruggetelo, miei robot!\"). Altrettanto caratteristico \u00e8 l'urlo del protagonista quando precipita fuori dallo schermo, che si affievolisce sempre di pi\u00f9. Quando il giocatore riesce a risolvere il gioco correttamente si vede la figura di Atombender che pronuncia \"No. No! NO!\", mentre una voce femminile dice \"Mission Accomplished. Congratulations!\". Se il giocatore, invece, perde la partita, si pu\u00f2 udire la risata di Atombender.\nL'audio digitalizzato fu fornito dalla societ\u00e0 \"Electronic Speech Systems\", che dopo il buon successo del gioco aument\u00f2 notevolmente i prezzi: Epyx infatti non si serv\u00ec pi\u00f9 di loro.\nVersioni.\nIl gioco \u00e8 stato convertito all'epoca per i principali formati, anche se non tutte le versioni sono dotate di sintesi vocale. Tra le altre versioni, degna di nota \u00e8 quella per Atari 7800 (formato NTSC), contenente un bug che ne impediva il completamento, corretto nella versione PAL.\nNel 2004 il gioco \u00e8 apparso nella console C64 Direct-to-TV.\nFra il 2007 e il 2008, System 3 (che ha acquistato i diritti dei giochi Epyx) ha pubblicato il gioco per diversi sistemi moderni, tra cui PlayStation Portable, Nintendo DS e Wii. \u00c8 possibile giocare sia alla versione originale, sia a una versione dotata di grafica e audio aggiornati."}
{"id": "648767", "revid": "1564499", "url": "https://it.wikipedia.org/wiki?curid=648767", "title": "Extraterritorialit\u00e0", "text": "Il concetto di extraterritorialit\u00e0 trova la sua origine in un'antica concezione del diritto internazionale, derivante forse dal pensiero di Ugo Grozio, che invitava a considerare gli agenti diplomatici di un altro Stato come se si trovassero in una condizione di \"quasi extra-territorium\".\nI casi pi\u00f9 comuni di extraterritorialit\u00e0 riguardano la situazione giuridica chiamata di immunit\u00e0 di cui godono le sedi diplomatiche; tale situazione deriva dall'osservanza di obblighi di diritto internazionale da parte dello Stato ospitante la missione a favore dello Stato di cui essa \u00e8 organo. Oggi la concezione secondo cui il territorio sede di una missione diplomatica non \u00e8 soggetto alla giurisdizione dello Stato in cui si trova, non \u00e8 pi\u00f9 in uso. Ci\u00f2 non esclude che per lo Stato ospitante la sede sussistano obblighi; in particolare quelli necessari ad assicurare l'inviolabilit\u00e0 della sede diplomatica. La sede diplomatica non \u00e8 invece esente da alcune disposizioni locali in materia di sicurezza, edilizia e sanit\u00e0."}
{"id": "648777", "revid": "486946", "url": "https://it.wikipedia.org/wiki?curid=648777", "title": "Vittime di 'Ndrangheta", "text": ""}
{"id": "648787", "revid": "110157", "url": "https://it.wikipedia.org/wiki?curid=648787", "title": "LaCie", "text": "LaCie \u00e8 un produttore francese di hardware, specializzato in dischi rigidi esterni, vettori RAID, lettori ottici, e monitor per computer.\nCommercializza diverse linee di dischi rigidi con capacit\u00e0 anche di svariati terabyte e con un'ampia scelta di interfacce (FireWire 400, FireWire 800, Serial ATA, USB 2.0 ed Ethernet). LaCie produce anche una serie di dischi rigidi mobili \"bus-powered\".\nStoria.\nL'azienda \u00e8 stata fondata a Parigi da Pierre Fournier e Philippe Spruch nel 1989.\nNel 2014 l'azienda \u00e8 stata acquistata da Seagate Technology per circa 135 milioni di euro."}
{"id": "648788", "revid": "339392", "url": "https://it.wikipedia.org/wiki?curid=648788", "title": "Al-Qa'ida", "text": ""}
{"id": "648794", "revid": "1305772", "url": "https://it.wikipedia.org/wiki?curid=648794", "title": "Antonio de Cabez\u00f3n", "text": "Biografia.\nRimase cieco da piccolo probabilmente all'et\u00e0 di otto anni. Ebbe presto la vocazione per la musica e per questo motivo si trasfer\u00ec a Palencia dove incontr\u00f2 Garcia de Baeza, organista della cattedrale, con il quale prosegu\u00ec i suoi studi. Arriv\u00f2 quindi ad essere musico di corte di Carlo V e l'anno successivo, alla sua morte, lo divenne del figlio Filippo II di Spagna. Fece diversi viaggi in Italia, sempre al seguito della corte spagnola, ed ebbe cos\u00ec modo di conoscere i pi\u00f9 grandi musicisti dell'epoca. Il compositore francese Josquin Des Prez influenz\u00f2 molto lo stile polifonico di Cabezon e questo influ\u00ec sulla composizione delle sue variazioni.\nSi dedic\u00f2 soprattutto alla musica per tastiera. Lavor\u00f2 e svilupp\u00f2 nuove forme come quelle derivate dai romanzi cavallereschi (adattamenti per tastiera di opere polifoniche di altri compositori), le variazioni su canzoni e danze francesi e spagnole, ed i mottetti strumentali basati sull'imitazione. Compose anche alcuni pezzi di musica sacra.\nDodici anni dopo la sua morte, suo figlio Hernando de Cabezon pubblic\u00f2 la sua opera con il titolo di \"Opere di musica per tastiera, arpa e vihuela\" di 'Antonio de Cabezon' 1578. In precedenza, Luis Venegas di Henestrosa aveva pubblicato a Madrid il \"Libro di cifra nuova per tastiera, arpa e vihuela (1557)\" che includeva 40 pezzi di Cabezon. Nel 1966 venne pubblicata a Barcellona una nuova edizione, non completa, curata da Higini Angl\u00e9s. Successivamente la musicologa Mar\u00eda Asunci\u00f3n Ester Salas pubblic\u00f2 un'altra edizione con le opere mancanti.\nNella piazza principale del paese natale vi \u00e8 una targa dedicata a Cabezon. La sua casa natale esiste ancora e pu\u00f2 essere visitata."}
{"id": "648796", "revid": "6923", "url": "https://it.wikipedia.org/wiki?curid=648796", "title": "Medion", "text": "La Medion AG \u00e8 un'azienda tedesca di elettronica di consumo, fondata ad Essen nel 1983 ed operante in Europa, negli Stati Uniti e nella regione pacifico-asiatica. Produce personal computer, televisori, radio, telefoni fissi, lettori MP3, fotocamere digitali, videocamere, refrigeratori, tostapane e dispositivi per il fitness.\nDa agosto 2011 la quota di maggioranza di Medion AG \u00e8 detenuta da Lenovo a cui ha affidato, per l'Europa, il servizio di assistenza in garanzia dei suoi prodotti.\nLa societ\u00e0 sta diventando famosa in Europa e in Nord America.\nIn Australia \u00e8 conosciuta come Tevion."}
{"id": "648807", "revid": "6923", "url": "https://it.wikipedia.org/wiki?curid=648807", "title": "Wilkinson Sword", "text": "Wilkinson Sword \u00e8 un'azienda che produce coltelli e rasoi e, anticamente, spade.\n\u00c8 stata fondata nel 1772 a Londra.\nLe linee di produzione del passato pi\u00f9 recente della compagnia includevano baionette ed altri oggetti da taglio, come cesoie da giardino e forbici. La compagnia in passato ha inoltre avuto in produzione oggetti meccanici di qualit\u00e0, come macchine per scrivere, motociclette e pistole.\nNel 1973 Wilkinson Sword si fuse con British Match Corporation formando la nuova compagnia Wilkinson Match. Questa \u00e8 stata creata per poter meglio competere con la grande rivale della Wilkinson, la americana Gillette.\nLa societ\u00e0 produce direttamente i suoi prodotti in stabilimenti in Regno Unito: in Inghilterra (a Londra, nel quartiere Chelsea, e in Northumberland, a Cramlington), e nel Galles (a Bridgend).\nLa fabbrica di Acton, per ottimizzazione della produzione, fu chiusa il 15 settembre 2005.\nLa societ\u00e0 appartiene alla Energizer Holdings, acquistata da Pfizer nel 2003."}
{"id": "648809", "revid": "1305772", "url": "https://it.wikipedia.org/wiki?curid=648809", "title": "1984 (Van Halen)", "text": "1984 (scritto sulla copertina con la numerazione romana MCMLXXXIV) \u00e8 il sesto album in studio del gruppo musicale statunitense Van Halen, pubblicato il 9 gennaio 1984 dalla Warner Bros. Records.\nInsieme al debutto del 1978, si tratta del disco di maggior successo commerciale del gruppo, con oltre dieci milioni di copie vendute negli Stati Uniti. L'album si posizion\u00f2 al secondo posto della Billboard 200, rimanendovi per cinque settimane consecutive dietro soltanto a \"Thriller\" di Michael Jackson.\nIl successo dell'album fu trainato da singoli di successo come \"Jump\", che arriv\u00f2 fino al primo posto della Billboard Hot 100, \"Panama\" e \"Hot for Teacher\", il cui video divent\u00f2 popolarissimo su MTV. \u00c8 stato per anni l'ultimo disco registrato dal gruppo con il carismatico frontman David Lee Roth, fino all'uscita di \"A Different Kind of Truth\" nel 2012.\nAntefatti.\nNel 1983, i Van Halen entrarono nel \"Guinness dei primati\" per l'apparizione pi\u00f9 pagata nella storia della musica, in occasione del loro concerto di 90 minuti allo US Festival. Inoltre, in quel periodo il chitarrista Eddie van Halen registr\u00f2 l'assolo di chitarra di \"Beat It\", il singolo di Michael Jackson che scal\u00f2 le classifiche di vendita nel 1983. I Van Halen entrarono quindi in studio per registrare il loro sesto album con la certezza di essere in quel momento la rock band statunitense pi\u00f9 famosa di tutte; il loro successivo lavoro doveva essere quello della definitiva consacrazione a livello internazionale.\nPoco prima dell'inizio delle registrazioni, allo scopo di avere maggiore libert\u00e0 nelle scelte creative, Eddie van Halen diede vita ai 5150 Studios, che sarebbero diventati gli studi personali del gruppo. costituito da un breve assolo di sintetizzatore.\nDescrizione.\nRispetto ai precedenti lavori della band, l'album presenta alcune novit\u00e0 sonore che si avvicinano sempre di pi\u00f9 al pop metal: il gruppo introdusse ad esempio un maggior apporto delle tastiere, soprattutto nei brani \"Jump\" (divenuto il singolo di maggiore successo nella storia della band), \"I'll Wait\" e la \"title track\", brano strumentale d'apertura\nLa maggiore orecchiabilit\u00e0 e variet\u00e0 sonora dell'album, aiutate anche dalla neonata MTV che trasmetter\u00e0 a ruota i video dei vari singoli estratti, consacreranno definitivamente il successo dei Van Halen. Tuttavia, durante il tour promozionale successivo, nascer\u00e0 un malcontento all'interno del gruppo, conclusosi con l'inevitabile separazione tra il cantante David Lee Roth e il resto della band.\n\"1984\" viene considerata da molti la migliore prova in studio dei Van Halen. Per contro, i fan della prima ora contestarono al duo la scelta di aver fatto troppo affidamento sui sintetizzatori e di dedicarsi meno alle chitarre."}
{"id": "648813", "revid": "287204", "url": "https://it.wikipedia.org/wiki?curid=648813", "title": "Braun (azienda)", "text": "La Braun GmbH \u00e8 una societ\u00e0 tedesca di Kronberg im Taunus, produttrice di piccoli elettrodomestici e di articoli per l\"health care\". L'azienda \u00e8 nota per i suoi prodotti dal design innovativo, con un posto nella storia del disegno industriale internazionale e pioniere nella funzionalit\u00e0. La Braun AG venne nel 1967 venduta alla statunitense The Gillette Company, e acquisita nel 2005 dalla Procter &amp; Gamble, mantenendo la produzione di rasoi elettrici per uomo e donna, asciugacapelli, ferri da stiro e prodotti per la cucina come macchine da caff\u00e8, bollitori e frullatori. Il 17 aprile 2012, a seguito di un'operazione economica che vede il versamento di 50 milioni di euro subito e 90 diluiti in 15 anni, pi\u00f9 75 legati al rendimento dei prodotti, la De'Longhi acquisisce da Procter &amp; Gamble (P&amp;G) lo storico marchio tedesco Braun, con perpetuo diritto di sfruttamento dello stesso nei settori degli elettrodomestici e altri prodotti per la casa (ferri da stiro, climatizzatori, frullatori, aspirapolvere ecc.), mentre Procter &amp; Gamble mantiene l'uso esclusivo del marchio nel settore dei rasoi e dell\"health care\".\nStoria.\nFondazione dell'azienda nel 1921.\nFondata nel 1921 dall'ingegnere della Prussia orientale Max Braun a Frankfurt am Main come \"Apparatebauwerkstatt Max Braun oHG\".\nLa nuova ragione sociale del 1951.\nDopo la morte del fondatore all'et\u00e0 di 61 anni il 5 novembre 1951, i figli Artur e Erwin Braun prendono il controllo, con quest'ultimo che introduce una nuova cultura d'impresa avendo lavorato per AEG e Olivetti. Nel 1952 inizi\u00f2 a fabbricare lampeggiatori fotografici, campo nel quale raggiunse l'eccellenza. Nel 1962 assorb\u00ec la \"Niezoldi &amp; Kr\u00e4mer\" (Nizo), produttrice di cineprese e proiettori per il passo ridotto. Nel 1961 i fratelli Braun promossero a direttore del dipartimento design Dieter Rams, futuro punto di riferimento nel mondo del design per i successivi 50 anni. Anche Apple si ispirer\u00e0 al suo modo di fare design ed alle sue famosissime 10 regole per un buon design.\nLogo.\nNel 1935 viene creato il logo con la A centrale allungata, rielaborato nel 1952 da Wolfgang Schmittel e ancora presente sui prodotti odierni. In questa forma rimane fino al 1967 e oltre dopo la vendita alla Gillette-Company, cambiato poi negli anni'90.\nLa vendita del 1967.\nLa Gillette-Company acquisisce Braun.\nLa Braun AG venne nel 1967 venduta alla statunitense The Gillette Company, e acquisita nel 2005 dalla Procter &amp; Gamble, mantenendo la produzione di rasoi elettrici per uomo e donna, asciugacapelli, ferri da stiro e prodotti per la cucina come macchine da caff\u00e8, bollitori e frullatori."}
{"id": "648814", "revid": "339392", "url": "https://it.wikipedia.org/wiki?curid=648814", "title": "D 795", "text": ""}
{"id": "648817", "revid": "62988", "url": "https://it.wikipedia.org/wiki?curid=648817", "title": "Marc W. Miller", "text": ""}
{"id": "648818", "revid": "2149408", "url": "https://it.wikipedia.org/wiki?curid=648818", "title": "Miller", "text": "Persone.\nMiller \u00e8 un cognome, di origine scozzese, molto diffuso negli Stati Uniti d'America."}
{"id": "648822", "revid": "287204", "url": "https://it.wikipedia.org/wiki?curid=648822", "title": "Gillette", "text": ""}
{"id": "648823", "revid": "599013", "url": "https://it.wikipedia.org/wiki?curid=648823", "title": "Iit", "text": ""}
{"id": "648826", "revid": "287204", "url": "https://it.wikipedia.org/wiki?curid=648826", "title": "Pasqualino De Santis", "text": "Ha vinto il Premio Oscar per la fotografia nel 1969 con il film \"Romeo e Giulietta\" di Franco Zeffirelli. Era fratello del regista Giuseppe De Santis.\nBiografia.\nHa frequentato il Centro Sperimentale di Cinematografia tra il 1945 e il 1948. Nel 1950 ha esordito come assistente operatore nel film \"Non c'\u00e8 pace tra gli ulivi\" diretto dal fratello Giuseppe, con cui ha collaborato anche in \"Uomini e lupi\" (1956), \"La strada lunga un anno\" (1958) e \"La gar\u00e7onni\u00e8re\" (1960).\nFu allievo di Piero Portalupi, Marco Scarpelli e Gianni Di Venanzo. Sostitu\u00ec proprio Di Venanzo, costretto a lasciare il set de \"Il momento della verit\u00e0\" (1965), di Francesco Rosi. Di Rosi divenne poi assiduo collaboratore e cur\u00f2 la fotografia di tutti i suoi successivi film: \"C'era una volta...\" (1967), \"Uomini contro\" (1970), \"Il caso Mattei\" (1972), \"Lucky Luciano\" (1974), \"Cristo si \u00e8 fermato a Eboli\" (1979), \"Tre fratelli\" (1981), \"Carmen\" (1984), \"Cronaca di una morte annunciata\" (1987), \"Diario napoletano\" (1992), \"La tregua\" (1996).\nLavor\u00f2, tra gli altri, anche con Luchino Visconti, Federico Fellini, Vittorio Gassman, Franco Zeffirelli, Dario Fo, Joseph L. Mankiewicz, Vittorio De Sica, Sophia Loren, Joseph Losey, Gian Maria Volont\u00e9, Carlo Lizzani, Robert Bresson, Ettore Scola, Pl\u00e1cido Domingo, John Turturro, Michele Placido, Omar Sharif e con Giuliano Montaldo realizz\u00f2 il film televisivo a puntate \"Marco Polo\".\n\u00c8 morto nel 1996 in Ucraina, sul set del film \"La tregua\" di Francesco Rosi, tratto dall'omonimo libro di Primo Levi.\nRiconoscimenti.\nOltre al premio Oscar ed al Nastro d'argento per la fotografia di \"Romeo e Giulietta\", nel 1972 per \"Morte a Venezia\" ha ricevuto il British Academy of Film and Television Arts e un secondo Nastro d'argento.\nDavid di Donatello come miglior direttore della fotografia anno 1981 per il film \"Tre fratelli\" e anno 1985 per il film \"Carmen\"\nRicevette la doppia candidatura al Premio C\u00e9sar per la migliore fotografia, anni 1985 per \"Carmen\" e 1986 per \"Harem\"\nSeguirono quelli insigniti per \"Gruppo di famiglia in un interno\" (1974) e \"Tre fratelli\" (1981). Quest'ultimo film e \"Carmen\" (1985) sempre di Rosi gli hanno valso inoltre due David di Donatello."}
{"id": "648829", "revid": "123533782", "url": "https://it.wikipedia.org/wiki?curid=648829", "title": "Olio di lino", "text": "L'olio di lino \u00e8 un olio fisso che si ottiene dalla spremitura dei semi di lino precedentemente essiccati o tostati. \nNella sua composizione tipica ha un alto grado di insaturazione con numero di iodio compreso tra 170 e 203. Questa caratteristica lo rende un ottimo olio siccativo ed un problematico olio alimentare. L'olio di lino non \u00e8 classificato come olio alimentare nel Codex alimentarius. \u00c8 un olio fortemente suscettibile all'ossidazione, alla polimerizzazione ed all'irrancidimento, reazioni che possono produrre sostanze non compatibili con l'utilizzo alimentare. Nonostante queste problematiche, essendo l'olio di lino naturale la principale fonte vegetale di acidi grassi omega 3, in particolare dell'acido \u03b1-linolenico, l'olio di lino ha assunto uno specifico interesse nutrizionale. Inoltre per renderlo idoneo al mercato alimentare sono state sviluppate e coltivate variet\u00e0 mutanti in grado di produrre un olio con un grado di insaturazione inferiore ed un minimo tenore di omega 3. Con l'avvento di polimeri plastici \u00e8 venuto a calare il prevalente utilizzo tecnico, come olio siccativo, e oggi un 30% della produzione dei olio di lino si stima sia destinata all'alimentazione animale e umana.\nProduzione e utilizzo.\nIl lino \u00e8 una coltura annuale in aree temperate e sub-tropicali che si adatta anche a climi freddi. La sua coltivazione era regolata dalla domanda di fibre per l'industria tessile e semi oleoginosi per l'industria delle vernici e del legno. La pianta di lino per la produzione di olio \u00e8 in genere pi\u00f9 ramificata di quella per la produzione di fibre. Il frutto \u00e8 una capsula con un massimo di dieci semi contenenti olio. Fino a met\u00e0 del XX\u00b0 secolo la produzione mondiale di semi di lino era circa 3,4 milioni di tonnellate; quando quella di semi di girasole raggiungeva solo 2,5 milioni di tonnellate. Da allora, tuttavia, la produzione mondiale di semi di lino \u00e8 rimasta tra i 2 e i 3 milioni di tonnellate, mentre la produzione di altri semi oleosi \u00e8 aumentata notevolmente. Nel 2000-2001, la produzione mondiale di semi di lino era di circa 2,34 milioni di tonnellate.\nIl seme del lino contiene un 40-44% di olio, normalmente estratto con spremitura e solvente. Nelle produzioni destinate al consumo umano si predilige l'estrazione con spremitura a freddo, dove pi\u00f9 difficilmente si innescano i processi di irrancidimento. L'olio grezzo estratto ha un intenso color marrone che lo rende non idoneo per l'utilizzo alimentare o per la formulazione di vernici o colori. La successiva raffinazione produce un olio di un tenue colore giallo e quasi inodore.\nLa raffinazione, a seconda dei successivi utilizzi non alimentari, pu\u00f2 escludere alcuni tipici processi (chiarificazione, deodorazione) destinando un prodotto solo parzialmente raffinato alla produzione di olio cotto, standolio, olio soffiato, linoleum ecc.\nPer specifici mercati, ad esempio quello dell'alimentazione biologica, sono possibili trattamenti di chiarificazione e purificazione, con lavaggio in acqua, filtraggio in polveri minerali, degasaggio sotto vuoto, in grado di produrre, senza raffinazione alcalina, un olio, tipicamente di un tenue color rosso, con un leggero odore di pesce.\nPer l'industria delle vernici e dei trattamenti del legno i processi di chiarificazione possono essere eseguiti anche ad alta temperatura rendendo l'olio pi\u00f9 chiaro e trasparente, oltre che pi\u00f9 suscettibile alla polimerizzazione.\nIn passato per la produzione dei colori ad olio si poteva ottenere un relativo schiarimento e innesco della polimerizzazione esponendo l'olio di lino alla luce solare. Per la difficolt\u00e0 ad ottenere un olio trasparente in passato, prima dell'introduzione dei processi di raffinazione chimica, per i colori ad olio si privilegiavano altri oli: olio di noci, olio di cartamo, olio di papavero, ecc..\nLa rapida polimerizzazione dell'olio di lino cotto \u00e8 stata sfruttata anche per l'imprimitura e per l'applicazione della foglia d'oro. \nUna quota crescente della produzione di olio di lino \u00e8 destinata all'utilizzo alimentare per l'uomo, con l'olio da variet\u00e0 Solin, nome commerciale \"Linola\", a basso tenore di acido \u03b1-linolenico, offerto come alternativa dell'olio di girasole che ha una distribuzione di acidi grassi simile. L'utilizzo alimentare dell'olio di lino ad alto tenore di acido \u03b1-linolenico \u00e8 generalmente sconsigliato, ma con oli estratti a freddo e correttamente conservati, cio\u00e8 per non pi\u00f9 di 3 mesi, non esposti ad aria, luce e calore, \u00e8 considerato sicuro ed \u00e8 previsto come condimento in alcuni piatti tipici in Austria, Lusazia, Sassonia e Slesia. Un utilizzo tipico \u00e8 associando l'olio di lino a latticini freschi, come il formaggio quark.\nComposizione.\nIn tutti gli oli vegetali la composizione pu\u00f2 variare in funzione della cultivar, delle condizioni ambientali, della raccolta e della lavorazione. Si tratta di uno degli oli vegetali in natura con la pi\u00f9 alta concentrazione di acido \u03b1-linolenico, 18:3\u03c93.\nL'alta concentrazione di acidi grassi polinsaturi comporta che l'olio di semi di lino sia particolarmente suscettibile all'ossidazione e a irrancidire.\nIl tenore di omega 3 risulta maggiore negli oli di lino prodotti da coltivazioni in climi pi\u00f9 freddi. Intervenendo su 2 specifici geni si pu\u00f2 ridurre drasticamente la concentrazione di omega 3.\nTra le variet\u00e0 con alte concentrazioni (35-70%) acido \u03b1-linolenico e quelle con basse concentrazioni (&lt;2%) sono state sviluppate decine di variet\u00e0 e cultivar con concentrazioni di omega 3 intermedie ( 5-25% ).\nL'olio di lino \u00e8 composto prevalentemente da trigliceridi con una distribuzione percentuale di acidi grassi che differisce sostanzialmente tra oli tipici e quelli prodotti da variet\u00e0 di lino modificate per avere un basso tenore di acido linolenico (variet\u00e0 Solin).\nEffetti sulla salute.\nCome fonte vegetale di acidi grassi omega-3, se ne \u00e8 ipotizzato l'utilizzo come integratore alimentare o come alimento funzionale.\nIn particolare, si \u00e8 ipotizzato che la sua somministrazione alimentare avrebbe comportato un aumento sistemico dei metaboliti a lunga catena EPA e DHA.\nL'ipotesi \u00e8 oggetto di controversia scientifica e varie ricerche l'hanno sostenuta mentre altre l'hanno confutata.\nRicerche di eventuali effetti sulla salute della integrazione alimentare con olio di lino, in particolare verso i rischi cardiovascolari, l'osteoporosi e il diabete mellito di tipo 2 non hanno dato esiti significativi \nAnche il potenziale contributo a processi antinfiammatori \u00e8 oggetto di controversia scientifica.\nOlio di lino cotto.\nL'olio di lino cotto \u00e8 utilizzato come legante per vernici o, da solo, per la finitura di superfici in legno. Col riscaldamento e l'aggiunta di essiccanti metallici, l'olio di lino subisce una polimerizzazione e una ossidazione, diventando pi\u00f9 viscoso e con un tempo di essiccazione minore.\nL'uso di essiccanti metallici rende questo tipo di olio inadatto per la finitura di oggetti destinati all'uso durante le preparazioni alimentari (come taglieri, piani di lavoro, recipienti, mestoli) e inutilizzabile per la finitura di superfici di oggetti che possono essere portati a contatto della bocca da parte di bambini molto piccoli.\nSono disponibili alcuni prodotti che contengono esclusivamente olio di lino mediante trattamento termico senza aggiunta di essiccanti metallici. L'olio di lino col solo trattamento termico \u00e8 pi\u00f9 viscoso e secca molto lentamente. Questi oli sono di solito commercializzati con la definizione \"polimerizzato\", \"standolio\", o \"stand-oil\".\nAvvertenze speciali.\nLa polimerizzazione dell'olio di lino \u00e8 un processo esotermico. Stracci di cotone imbevuti d'olio di lino ed esposti ai raggi solari possono provocare autocombustione con i conseguenti pericoli d'incendio."}
{"id": "648833", "revid": "154639", "url": "https://it.wikipedia.org/wiki?curid=648833", "title": "Atti dei martiri", "text": "Gli Atti dei martiri (lat., Acta martyrum) sono, in senso stretto, i verbali dei processi dei primi martiri cristiani che si conclusero con la condanna a morte. In senso pi\u00f9 ampio, l'espressione indica i racconti dei processi e degli ultimi momenti di vita dei martiri.\nGli \"Acta\" storici.\nSi possono classificare gli \u00abAtti dei Martiri\u00bb principali in tre categorie:\nLa terza categoria \u00e8 quella in cui rientrano il maggior numero di \"Acta\". Anche se in base al contenuto si pu\u00f2 discutere molto sull'appartenenza o meno a questa categoria, e anche se studi pi\u00f9 approfonditi potrebbero far passare qualche \"Acta\" ad una categoria pi\u00f9 alta, molti altri sono chiamati con il nome di \"Acta Martyrum\", ma la loro storicit\u00e0 \u00e8 minima o nulla. Sono romanzi, a volte costruiti attorno ad alcuni fatti veri che sono stati preservati dalla tradizione popolare o letteraria, altre volte lavori di pura immaginazione, senza nessun fatto vero.\nFra i romanzi storici possiamo citare la storia di Felicita e dei suoi sette figli, che nella sua forma presente sembra essere una variazione di 2 Mac , e ciononostante non ci possono essere dubbi sulla storicit\u00e0 dei fatti soggiacenti, uno dei quali \u00e8 stato effettivamente confermato dalla scoperta da parte di Giovanni Battista de Rossi della tomba di Januarius, il figlio il pi\u00f9 vecchio del racconto.\nSecondo critici severi come M. Dufourcq e Hippolyte Delehaye, il \"Legendarium\" romano non pu\u00f2 essere catalogato in una categoria pi\u00f9 alta che questa; cosicch\u00e9, a parte le tradizioni sui monumenti, la liturgia e la topografia, la maggior parte della testimonianza letteraria sui grandi martiri di Roma \u00e8 nascosta in romanzi storici.\n\"Acta\" romanzati.\nPu\u00f2 sorprendere il fatto che esistono \"Acta\" che non si basano su nessun fatto storico. Ma era quello il tipo di romanzo in voga a quei tempi e vennero presi per storia.\nDifficilmente queste due categorie romantiche di \"Acta\" possono essere considerate falsificazioni nel senso stretto del termine. Sono finzioni letterarie, ma per il fatto che furono scritte con l'intenzione di edificare e non di ingannare il lettore, non si possono chiamare \"invenzioni agiografiche\". Questo termine va usato piuttosto per tutti quegli Atti, Passioni, Vite, Leggende e Traduzioni che furono scritti con lo scopo espresso di corrompere la storia, come per esempio le leggende e traduzioni che legano falsamente il nome di un santo a qualche chiesa o citt\u00e0.\nAltri \"Acta\".\nOltre a questi \"Acta Martyrum\" distaccati, possono essere menzionati qui altri documenti letterari che hanno a che fare con la vita e la morte dei martiri.\nTestimonianze sui martiri in altri scritti.\nInfine bisogna considerare le raccolte di Vite che sono state scritte per essere lette pubblicamente o in privato. La pi\u00f9 importante \u00e8 la \"Storia ecclesiastica\" di Eusebio di Cesarea (265-340), cos\u00ec come il suo \"De Martyribus Palestinae\". Invece non si \u00e8 conservato il suo \"Martyron synagoge\", la \"Raccolta di Atti dei Martiri\" alla quale si riferisce nella prefazione del quinto libro della \"Storia ecclesiastica\".\nI quattordici poemi di Aurelio Prudenzio Clemente, pubblicati nel 404 con il titolo di \"Liber Peristephanon\", celebrano i martiri di Spagna e d'Italia; ma siccome l'autore si permise l'uso della licenza poetica non \u00e8 sempre affidabile.\nIl Medioevo.\nGli scrittori del Medioevo sono responsabili di un incremento dell'elemento fittizio nelle storie dei martiri; di fatto essi non fecero un uso corretto del materiale che avevano a disposizione.\nGregorio di Tours fu il primo di questi agiografi medievali col suo \"De virtutibus sancti Martini\", il \"De gloria Confessorum\", ed il \"De vitis Sanctorum\".\nSimeone Metafraste \u00e8 ancora meno affidabile; ci si \u00e8 chiesti se possa aver voluto ingannare consapevolmente.\nMa la raccolta pi\u00f9 famosa del Medioevo era la \"Legenda aurea\" di Jacopo da Varagine, stampato per la prima volta nel 1476.\nTutti questi scrittori medievali includono tanto martiri come santi comuni nelle loro raccolte. Cos\u00ec Mombrizio (Milano, 1476), Lipoman (Venezia, 1551), e Surio (Colonia, 1570).\nLef\u00e8vre d'\u00c9taples incluse soltanto martiri nel suo \"Martyrum agones antiquis ex monumentis genuine descriptos\" ('\"Agonie degli antichi martiri descritte a partire dalle testimonianze genuine\", 1525), e sono soltanto i martiri le cui feste si celebrano nel mese di gennaio.\nGli \"Acta primorum martyrum sincera et selecta\" (\"Atti dei primi martiri scritti in maniera sincera e selezionati\") del benedettino Theodore Ruinart (Parigi, 1689) sono considerati una pietra miliare, e furono frequentemente ristampati (Ratisbona, 1858).\nAltre raccolte di \"Acta\" successive a Ruinart sono gli \"Acta Martyrum Vindicata\" di Ilbachio, (Roma, 1723), gli \"Acta SS. Martyrum orient. et occ.\" di S. Assemai (Roma, 1748), e le \"Origines Antiquitates Christianae\" di Tommaso Mamachi (Roma, 1749).\nCritica storica.\nLo studio critico degli \"Acta Martyrum\" \u00e8 stato portato avanti vigorosamente a partire dall'inizio del XX secolo, ed il punto di vista dei critici cambi\u00f2 notevolmente rispetto a quello che aveva Ruinart quando fece la sua raccolta di \"Acta\". Molti \"Acta\" che Ruinart considerava \"sincera\" (\"veridici\") non possono pi\u00f9 essere considerati tali. D'altro canto, la scoperta di testi antichi e le ricerche archeologiche del De Rossi e di altri hanno confermato varie storie di martirio. Ed un risultato generale dell'approccio critico \u00e8 stato provare i fatti principali, come le cause della persecuzione, il numero ed eroismo dei martiri, la popolarit\u00e0 del loro culto e la storicit\u00e0 degli eroi popolari.\nIl problema principale, quindi, per gli storici moderni, \u00e8 scoprire la storia letteraria degli \"Acta\" che sono pervenuti fino a noi. Non si pu\u00f2 negare che furono fatti tentativi di mantenere intatta la storia dei martiri della Chiesa. Di fatto la lettura pubblica degli \"Acta\" nelle chiese sarebbe una garanzia della loro autenticit\u00e0; e ci\u00f2 certamente avveniva in Africa, se \u00e8 vero che il Terzo Concilio di Cartagine (c. 47) permise la lettura delle \"Passiones Martyrum cum anniversarii dies eorum celebrentur\" (\"quando si celebravano i loro giorni anniversari\"). Si praticava anche uno scambio di \"Acta\" tra Chiese diverse, come vediamo nel \"Martyrium Polycarpi\" e nella \"Epistola Ecclesiae Viennensis et Lugdunensis\". Ma non si sa che portata avessero quelle pratiche.\nInoltre, durante le persecuzioni di Diocleziano ci deve essere stata una grossa distruzione di documenti, col risultato che la chiesa avrebbe perso i criteri della storia dei suoi Martiri. Ci\u00f2 sembra essere specialmente vero nel caso di Roma, che nonostante il numero e la fama dei suoi martiri possiede cos\u00ec pochi \"Acta\" autentici; apparentemente gi\u00e0 nella seconda met\u00e0 del IV secolo i cristiani di Roma avevano perso il filo di queste tradizioni. I poemi di Prudenzio, i \"Calendaria\" ed anche gli scritti di papa Damaso indicano che la storia delle persecuzioni era precipitata nell'oscurit\u00e0. La Roma cristiana aveva i suoi martiri sotto i piedi, celebrava la loro memoria con devozione intensa, e tuttavia conosceva ben poco della loro storia.\nIn queste condizioni non \u00e8 improbabile che il desiderio dei fedeli di informazioni pi\u00f9 ampie potrebbe essere stato soddisfatto facilmente da narratori che, avendo a loro disposizione solo scarni materiali, avrebbero amplificato e moltiplicato i pochi fatti preservati dalla tradizione, e avrebbero aggiunto storie che secondo loro erano appropriate a nomi storici di persone e di localit\u00e0. E nel corso del tempo queste leggende sarebbero state messe per iscritto, e sono pervenute fino a noi come il \"Legendarium\" romano. A supporto di questa critica severa si allega che gli \"Acta\" romani sono in maggior parte non anteriori al VI secolo (Dufourcq), e che certamente esistevano \"Acta\" spuri durante quel periodo. Di fatto il Concilio romano del 494 condann\u00f2 la lettura pubblica degli \"Acta\", e quest'atteggiamento romana era gi\u00e0 stato anticipato dal VI Concilio di Cartagine del 401 il quale viet\u00f2 il culto di martiri il cui martirio non era sicuro. E anche sant'Agostino aveva scritto: \"Sebbene per altri martiri difficilmente possiamo trovare racconti che si possano leggere nelle loro feste, la Passione di santo Stefan \u00e8 in un libro canonico\".\nIn seguito, nel 692, il Concilio Trullano di Costantinopoli scomunic\u00f2 color che erano responsabili della lettura di \"Acta\" spuri.\nAlla luce di tutto questo, la supposizione che si sta facendo sull'origine delle leggende romane non \u00e8 improbabile.\nSfortunatamente, i martiri romani non sono gli unici per i quali gli \"Acta\" sono inattendibili. Delle settantaquattro Passioni distinte incluse da Ruinart nei suoi \"Acta Sincera\", il bollandista Delehaye ne mette solamente tredici nella prima o seconda categoria, come documenti originali. Ulteriori studi di qualche particolare \"Acta\" potrebbero, chiaramente, elevare questo numero; ed \u00e8 possibile che si scoprano altri \"Acta\" originali.\nIl lavoro di critici come Gebhardt, Aub\u00e9, Franchi de' Cavalieri, Le Blant, Conybeare, Harnack, i bollandisti e molti altri, hanno infatti spinto in questa direzione, e allo stesso tempo hanno collezionato un'estesa bibliografia su parecchi \"Acta\". Questi critici devono quindi essere valutati secondi i rispettivi meriti.\nI cristiani ritengono normalmente che livelli critici alti sono pericolosi quando si applicano agli \"Atti dei Martiri\" cos\u00ec come quando sono usati per le sacre scritture.\nGli argomenti per affermare la storicit\u00e0 possono essere dedotti dalla struttura formale del documento, dalla sua accuratezza in date, nomi, e topografia, ed argomenti ancora pi\u00f9 forti possono venire da quella che si pu\u00f2 chiamare la struttura informale data incoscientemente dall'autore del documento. Ma per quello che riguarda la struttura formale, questa pu\u00f2 essere imitata, ed \u00e8 perci\u00f2 pericoloso cercare di stabilire la storicit\u00e0 da tale argomento. \u00c8 ugualmente pericoloso presumere che il carattere probabile di un racconto, o la sua semplicit\u00e0, sono una prova che \u00e8 genuino. Anche le cose improbabili possono contenere pi\u00f9 fatti di storia che un racconto che si presenta sobrio e breve. Neppure si pu\u00f2 affermare che la concisione \u00e8 una prova sicura che un documento \u00e8 di una data anteriore. La \"struttura informale\" \u00e8 pi\u00f9 affidabile; la filologia e la psicologia sono prove migliori che date e geografia, perch\u00e9 hanno bisogno di un romanziere pi\u00f9 intelligente, capace di identificarsi cos\u00ec pienamente con i suoi eroi da condividere i loro pensieri e le loro emozioni. E comunque, anche con queste concessioni a un criticismo pi\u00f9 alto, rimane vero che il critico \u00e8 su terra pi\u00f9 sicura quando ha potuto stabilire il passato del suo documento a partire da evidenze esterne."}
{"id": "648840", "revid": "599013", "url": "https://it.wikipedia.org/wiki?curid=648840", "title": "Cazza", "text": "Cazza (in croato \"Su\u0161ac\") \u00e8 un'isola croata, della Dalmazia meridionale, che fa parte dell'arcipelago di Lagosta. Si trova ad ovest di Lagosta. Amministrativamente appartiene al comune della citt\u00e0 di Lagosta, nella regione raguseo-narentana.\nGeografia.\nCazza si trova 23\u00a0km a ovest di Lagosta e a sud est di Curzola. L'isola \u00e8 rocciosa, ha una forma irregolare, le costa ripide e a picco ed \u00e8 circondata da acque profonde (in media 70\u00a0m); ha una superficie di 4,03\u00a0km\u00b2 e uno sviluppo costiero di 16,38\u00a0km; la massima altezza dell'isola \u00e8 quella del monte Cazza (\"Su\u0161ac vrh\"), 239,2\u00a0m, segue il monte Greco Grande (\"Velji Grk\") con i suoi 206 metri. Ci sono numerose insenature sul suo lato meridionale.\nIl suo capo sud-ovest si chiama punta Triscavaz o punta Sottile (\"rt Tri\u0161\u0107avac\"), ed \u00e8 l\u00ec che si trova un faro costruito nel 1878 (2 lampi in 15 secondi, con una potenza di 24 miglia).\nLe uniche insenature dove \u00e8 possibile l'ancoraggio sono la valle Bol o Dol (\"Dol\") al centro della costa meridionale, e valle Porto o Costabuona (\"uvala Me\u0111edina\"), a sud-ovest della precedente.\nStoria.\nLa piccola isola era abitata fin dai tempi dell'Impero Romano. Vi si possono vedere i resti di una chiesa cristiana del IV secolo.\nLa Repubblica di Venezia la occup\u00f2 dopo l'anno mille per molti secoli, ma saltuariamente appartenne anche alla Repubblica di Ragusa. L'esigua popolazione, in maggioranza dalmati italiani, emigr\u00f2 quasi completamente nell'Ottocento e solo due decine di pescatori vi rimanevano quando l'isola divenne italiana nel 1918.\nAlla Conferenza di Pace di Parigi dopo la prima guerra mondiale la delegazione italiana scelse di farla italiana (assieme alla vicina Lagosta) al posto di Lissa per ragioni strategiche, in quanto \"chiudeva\" assieme a Pelagosa ed alle Tremiti l'accesso all'Adriatico settentrionale.\nA seguito della seconda guerra mondiale l'isola \u00e8 rimasta praticamente spopolata, \u00e8 abitata solo dai guardiani del faro e saltuariamente da pescatori. "}
{"id": "648841", "revid": "51679", "url": "https://it.wikipedia.org/wiki?curid=648841", "title": "Wii sports", "text": ""}
{"id": "648858", "revid": "108262714", "url": "https://it.wikipedia.org/wiki?curid=648858", "title": "Karen Traviss", "text": "Nata nella zona di Portsmouth, Traviss ha lavorato come giornalista prima di volgere la sua attenzione verso il romanzo. Aveva anche lavorato nella \"Territorial Army\" e nella \"Royal Naval Auxiliary Service\". Traviss ha studiato alla \"Clarion Science Fiction e Fantasy workshop\". Il suo primo romanzo pubblicato, \"City of Pearl\" (2004), ha introdotto i lettori a una serie futuristica riguardante lo scontro di civilt\u00e0 aliene. Seguiti di \"City of Pearl\" includono \"Crossing the Line\" (2004), \"The World Before\" (2005), \"Matriarch\" (2006), \"Ally\" (2007) e \"Judge\" (2008).\nOltre ad aver creato il proprio universo fittizio, Traviss ha scritto due romanzi ambientati nell'universo di Guerre stellari, ' (2004) e ' (2006). Sono previsti altri due libri verso la seconda met\u00e0 del 2007. Le case Lucasfilm e Del Rey le hanno commissionato la scrittura di tre delle nove storie della serie \"Legacy of the Force\" (assieme agli autori Aaron Allston e Troy Denning): \"Legacy of the Force 2: Bloodlines\" (2006), \"Legacy of the Force 5: Sacrifice\" (2007) e \"Legacy of the Force 8\", attualmente senza titolo (2008).\nIl suo lavoro all'interno dell'universo di Guerre stellari si centra spesso sui Mandaloriani e la loro cultura. I suoi romanzi \"Republic Commando\" hanno esplorato temi riguardanti i Clone trooper, la loro eredit\u00e0 Mandaloriana, e le loro interazioni con gli Jedi. A conferma della sua passione per questi personaggi, Traviss sta sviluppando dal 2005 una lingua artificiale per i Mandaloriani, il \"Mando'a\".\nTraviss ha anche scritto quattro romanzi di Gears of War; il primo intitolato ' che funge da prequel al primo videogioco, il secondo ' che narra le vicende dopo la distruzione di Jacinto, raccontata nella storia del secondo videogioco. Il terzo e il quarto, intitolati: ' nel quale Vectes. l'isola in cui i sopravvissuti si rifugiano, viene attaccata dai Lambent e ' che vede la fine della Coalizione dei Governi Organizzati."}
{"id": "648863", "revid": "184574", "url": "https://it.wikipedia.org/wiki?curid=648863", "title": "Vincenzo Peruggia", "text": "Peruggia si era nascosto in una stanzetta del Louvre e alla chiusura tolse la \"Gioconda\" dalla cornice e poi scapp\u00f2 da una porta sul retro che forz\u00f2 con un coltellino. Il giorno dopo gli impiegati pensarono in un primo tempo che il quadro l'avesse con s\u00e9 il fotografo ufficiale, ma poi dovettero informare la polizia, che immediatamente cerc\u00f2 senza esito all'interno del museo, impiegando un certo tempo data la sua vastit\u00e0.\nPoi la notizia del furto si diffuse e i giornali francesi si scatenarono in merito alle ipotesi sulla scomparsa del quadro. Venne anche scritto fosse opera di un collezionista statunitense e che le sue intenzioni fossero di copiare il quadro, tenendo l'originale e mettendo nel museo una copia. Dopo circa due anni si trov\u00f2 il colpevole: Peruggia avrebbe voluto vendere la \"Gioconda\" alla Galleria degli Uffizi per qualche milione di lire. Afferm\u00f2 che la sua era stata un'azione patriottica e che l'Italia avrebbe saputo valorizzare maggiormente l'opera.\nBiografia.\nEra originario di Trezzino, frazione di Dumenza, un paese del nord della provincia di Varese, vicino al confine con la Svizzera. Il padre Giacomo era muratore mentre la madre Celeste si occupava dei lavori domestici e dei cinque figli: quattro maschi e una femmina. Appreso in giovane et\u00e0 il mestiere di imbianchino e verniciatore, segu\u00ec per lavoro il padre a Lione nel 1897. Essendo di costituzione gracile nel 1901 venne riformato dal servizio di leva e nel 1907 emigr\u00f2 in cerca di lavoro a Parigi, percorso gi\u00e0 compiuto da altri emigranti italiani. Qui si ammal\u00f2 di saturnismo, malattia dovuta all'intossicazione da piombo, metallo contenuto nelle vernici utilizzate dagli imbianchini. Vista la lontananza dall'Italia egli tenne contatti epistolari con la famiglia alla quale inviava saltuariamente modiche somme di denaro. Assunto dalla ditta del signor Gobier, venne mandato con altri operai al Museo del Louvre con il compito di pulire quadri e ricoprirli con cristalli e comp\u00ec il suo furto la mattina del 21 agosto 1911. Il 5 giugno 1914 venne processato dal tribunale di Firenze, fu riconosciuto colpevole con le attenuanti e condannato a un anno e quindici giorni di prigione per furto aggravato. Questa pena fu ridotta in appello il 29 luglio a sette mesi e otto giorni di reclusione. Una volta scarcerato partecip\u00f2 alla prima guerra mondiale e dopo la battaglia di Caporetto fin\u00ec in un campo di prigionia austriaco. Dopo la fine della guerra il 26 ottobre 1921 si spos\u00f2 con Annunciata di quindici anni pi\u00f9 giovane. Torn\u00f2 in Francia utilizzando un espediente: sui documenti per l'espatrio sostitu\u00ec Vincenzo con Pietro, suo secondo nome. Si stabil\u00ec a Saint-Maur-des-Foss\u00e9s, periferia di Parigi. Il 22 marzo 1924 nacque la sua unica figlia, Celestina, che ricordava come in paese da piccola la chiamassero \"Giocondina\", deceduta il 10 marzo 2011. Peruggia mor\u00ec l'8 ottobre 1925, il giorno del suo 44\u00ba compleanno, a Saint-Maur-des-Foss\u00e9s a causa di un infarto e fu sepolto nel cimitero Cond\u00e9.\nIl furto della \"Gioconda\".\nIl furto avvenne verso le sette del mattino di luned\u00ec 21 agosto nel 1911, giorno di chiusura del Louvre. Vincenzo Peruggia entr\u00f2 nel museo attravers\u00f2 la porta Jean Goujon usata di frequente dagli operai e si diresse al Salon Carr\u00e9 senza che alcuna persona si accorgesse della sua presenza. Dopo aver staccato il quadro dalla parete si diresse verso la scaletta della sala dei \"Sept M\u00e8tres\" liberandosi della cornice e del vetro. Giunto in un cortile interno poco frequentato si serv\u00ec della giacca che indossava per avvolgere il quadro. Uscito dal museo senza essere fermato, sal\u00ec sul primo autobus, ma si accorse di aver sbagliato direzione e cos\u00ec scese e si fece riportare a casa da una vettura, precisamente in \"rue de\" l'Hopital Saint-Louis dove nascose la \"Gioconda\". Dovendo tornare al lavoro per giustificare il ritardo disse di essersi ubriacato il giorno precedente e di soffrirne ancora le conseguenze. Poich\u00e9 la stanza nella quale viveva era molto umida, temendo che l'opera potesse danneggiarsi, Peruggia la affid\u00f2 al compatriota Vincenzo Lancellotti, che abitava nello stesso stabile. Trascorso un mese, dopo aver realizzato una cassa in legno nella quale custodire il dipinto, lo riprese e lo tenne con s\u00e9.\nLa scoperta del furto.\nLa mattina di marted\u00ec 22 agosto 1911 due artisti, Louis B\u00e9roud e Frederic Languillerme si diressero al Louvre per imparare dai grandi maestri. Giunti nel salone Carr\u00e9 si accorsero della scomparsa della \"Gioconda\" di Leonardo da Vinci, informandone il capo della sicurezza Monsieur Poupardin. In poco tempo nella sala si riunirono il direttore del museo Monsieur Homolle, il sottosegretario di Stato alle Belle Arti, il capo della polizia ed il prefetto di Parigi, Louis L\u00e9pine.\nLe indagini.\nAppurato il furto vennero bloccate le uscite, perquisiti i visitatori e si perlustr\u00f2 l'intero museo. Si ritrovarono la cornice e il vetro della \"Monna Lisa\" sulla scaletta della sala dei \"Sept M\u00e8tres\" e alla fine della rampa si scopr\u00ec che la porta a vetri era stata forzata ed era priva di pomello. Essendo quell'uscita frequentata dagli operai la gendarmeria pens\u00f2 che il ladro si fosse mescolato a loro o fosse egli stesso un lavoratore, pertanto tutto il personale stabile venne interrogato. Nel frattempo fu lanciato un appello ai cittadini di Parigi e a chiunque avesse notato una persona sospetta in quei giorni nei pressi del Louvre. All'appello rispose un impiegato che rifer\u00ec di aver notato un uomo che si allontanava dal Louvre il luned\u00ec mattina e che gettava un oggetto in un fossato vicino alla strada; l\u00ec fu ritrovato il pomello mancante. Mentre fervevano le indagini gli \"Amici del Louvre\" annunciarono una ricompensa di venticinquemila franchi per chi avesse dato informazioni valide. Intanto il posto lasciato vuoto dalla \"Gioconda\" sulla parete del Louvre fu preso momentaneamente da un dipinto di Raffaello, il \"Ritratto di Baldassarre Castiglione\". Furono erroneamente arrestati, come possibili complici, anche due giovani che sarebbero diventati famosi nei campi della scrittura e dell'arte: Guillaume Apollinaire e Pablo Picasso, i quali dimostrarono la loro estraneit\u00e0 ai fatti. Dopo aver escluso dalla responsabilit\u00e0 del furto il personale stabile del museo la gendarmeria si concentr\u00f2 su muratori, decoratori e il personale assunto per breve periodo o per uno specifico incarico, tutte persone i cui dati erano riportati sul registro delle commesse. Peruggia venne interrogato e la sua modesta stanza fu sottoposta a un'ispezione che ebbe esito negativo poich\u00e9 la \"Gioconda\" era nascosta in un apposito spazio ricavato sotto l'unico tavolo.\nIl ritrovamento.\nNell'autunno del 1913 il collezionista d'arte fiorentino Alfredo Geri decise di organizzare una mostra nella sua galleria chiedendo ai privati, tramite un annuncio sui giornali, di prestargli alcune opere. Egli ricevette da Parigi una lettera nella quale veniva proposta la vendita della \"Gioconda\" a patto che il capolavoro tornasse in Italia e fosse l\u00ec custodito. La lettera inviata da Vincenzo Peruggia era firmata dal fittizio Monsieur L\u00e9onard V. Consigliatosi con Giovanni Poggi, direttore della Regia Galleria di Firenze, Geri fiss\u00f2 un incontro con Monsieur L\u00e9onard l'11 dicembre 1913 in un albergo di Firenze. Si present\u00f2 con il direttore della galleria che dopo aver visto il quadro lo prese in custodia per esaminarlo. Peruggia fu arrestato il giorno seguente dai carabinieri, i quali lo prelevarono direttamente dalla sua stanza d'albergo.\nMotivazioni.\nAlcuni hanno cercato di indagare le vere ragioni che portarono l'uomo a rubare il dipinto, ipotizzando anche un furto su commissione di un truffatore argentino, il marchese di Valfierno, che ne avrebbe volute vendere sei copie agli statunitensi. In realt\u00e0 Peruggia afferm\u00f2 sempre di aver compiuto il furto per patriottismo in quanto la visione su un opuscolo del Louvre di quadri italiani portati in Francia da Napoleone Bonaparte provoc\u00f2 in lui un senso di vendetta: voleva restituire all'Italia almeno uno di quei dipinti, non importava quale. Inizialmente aveva pensato alla \"Bella Giardiniera\", ma le dimensioni esagerate del quadro lo avevano dissuaso. In realt\u00e0 la \"Gioconda\" non fece mai parte del bottino di guerra napoleonico: infatti fu portata in Francia dallo stesso Leonardo dove ne \u00e8 attestata la presenza fra le collezioni reali gi\u00e0 dal 1625.\nLa condanna.\nIl processo si svolse il 4 e 5 giugno 1914 presso il tribunale di Firenze, di fronte alla stampa internazionale e a un pubblico favorevole a Peruggia per motivi popolari mossi da amore e affetto per il gesto quasi eroico. La pressione popolare e l'invocazione dell'infermit\u00e0 mentale (confermata dall'indovinello postogli dal medico psichiatra del tribunale professor Paolo Amaldi, che assunse l'incarico il 24 maggio del 1914: \"Su un albero ci sono due uccelli. Se un cacciatore spara a uno di essi, quanti ne rimangono sull'albero?\"; \"Uno!\", rispose Peruggia. \"Deficiente!\", tuon\u00f2 il medico, in quanto la risposta alla domanda era zero, perch\u00e9 l'altro sarebbe scappato) sortirono comunque l'effetto di indurre la corte a concedergli le attenuanti e a comminargli una pena assai mite: un anno e quindici giorni di prigione.\nIl 29 luglio la pena fu ridotta a sette mesi e otto giorni, ma appena fu emessa la sentenza Peruggia fu scarcerato. \nIl ritorno del dipinto in Francia.\nL'atteggiamento delle autorit\u00e0 italiane venne apprezzato in Francia, poich\u00e9 i due Paesi coltivavano da circa dieci anni rapporti sempre pi\u00f9 amichevoli. Si pot\u00e9 cos\u00ec evitare che Parigi chiedesse una pena esemplare e concordare un lungo periodo di esposizione del dipinto in Italia (prima agli Uffizi a Firenze, poi all'ambasciata di Francia di Palazzo Farnese a Roma, infine alla Galleria Borghese in occasione del Natale), prima del suo definitivo rientro.\nLa \"Monna Lisa\" arriv\u00f2 in Francia a Modane su un vagone speciale delle ferrovie italiane e fu accolta in pompa magna dalle autorit\u00e0 francesi, per poi giungere a Parigi dove, nel \"Salon Carr\u00e9\", l'attendevano il presidente della repubblica francese e tutto il governo."}
{"id": "648871", "revid": "287204", "url": "https://it.wikipedia.org/wiki?curid=648871", "title": "Rik Van Steenbergen", "text": "Passista-velocista, vinse tre Campionati del mondo per professionisti, una Milano-Sanremo, due Giri delle Fiandre, due Parigi-Roubaix, quindici tappe al Giro d'Italia, quattro al Tour de France e sei alla Vuelta a Espa\u00f1a. Ottenne in totale 270 vittorie su strada, compresi i circuiti, che ne fanno il quarto corridore pi\u00f9 vincente di sempre, dietro i connazionali Eddy Merckx con 426 successi, Rik Van Looy con 379 e l'italiano Francesco Moser con 273. Dopo i campionati del mondo di Berna del 1961 si ritir\u00f2 dall'attivit\u00e0 su strada, continuando per\u00f2 quella su pista fino all'et\u00e0 di 42 anni. Nella sua epoca era considerato il pi\u00f9 forte velocista di tutti i tempi, ed era inoltre competitivo nei grandi giri, fu secondo al Giro d'Italia e quinto alla Vuelta a Espa\u00f1a. Corridore valido anche su pista, si aggiudic\u00f2 tre volte la Sei giorni di Milano.\nCarriera.\nI mondiali e le classiche.\nPassato professionista nel 1946, vinse tre volte il Campionato del mondo, impresa riuscita solo ad Alfredo Binda, Eddy Merckx, \u00d3scar Freire e Peter Sagan. Si impose per la prima volta nel 1949 a Copenaghen, battendo in volata lo svizzero Ferdi K\u00fcbler e l'italiano Fausto Coppi. A Copenaghen vinse nuovamente nel 1956, regolando in volata il connazionale Rik Van Looy e l'olandese Gerrit Schulte. Centr\u00f2 il tris iridato nel 1957 a Waregem in Belgio, superando ancora in volata i francesi Louison Bobet e Andr\u00e9 Darrigade. Si aggiudic\u00f2 anche una medaglia di bronzo nel 1946 a Zurigo, dove vinse per distacco lo svizzero Hans Knecht.\nConquist\u00f2 cinque classiche monumento. La prima fu il Giro delle Fiandre, dove si impose nel 1944 e nel 1946 e giunse terzo nel 1955. Vinse la Paris-Roubaix nel 1948 e nel 1952, fu terzo nel 1951 e secondo nel 1957. Nel 1954 si impose nella Milano-Sanremo e vi si piazz\u00f2 secondo nel 1959. Vinse anche la Freccia Vallone nel 1949 e nel 1958 e la Parigi-Bruxelles nel 1950.\nI grandi giri.\nRiusc\u00ec a ben figurare anche nelle corse a tappe. Partecip\u00f2 al Giro d'Italia per cinque volte, aggiudicandosi quindici tappe. Alla prima partecipazione nel 1951 vinse la prima e la quindicesima tappa, indoss\u00f2 per sette giorni la maglia rosa e si piazz\u00f2 al secondo posto nella classifica generale, a 1'46\" da Fiorenzo Magni. Nel 1952 vinse ancora tre tappe, una nel 1953 e quattro nel 1954, aggiudicandosi anche la classifica dei traguardi volanti.\nTorn\u00f2 al Giro nel 1957 e vinse la prima tappa indossando la maglia rosa, che perse il giorno successivo, e poi altre quattro, bissando il successo nella classifica dei traguardi volanti.\nPrese parte tre volte al Tour de France\n. Nel 1949 vinse la dodicesima e la ventunesima tappa con arrivo agli Champs-\u00c9lys\u00e9es di Parigi. Nel 1952 vinse la prima tappa, indossando per due giorni la maglia gialla, e si ritir\u00f2 alla sesta. Vinse una tappa anche nel 1955.\nNella sua unica partecipazione alla Vuelta a Espa\u00f1a nel 1957 vinse sei tappe e la classifica a punti.\nLa pista.\nAnche su pista fu atleta validissimo, conquistando otto Campionati europei, undici Campionati belgi e quaranta Sei giorni.\nIl Memorial.\nNel mese di settembre si corre in Belgio il Memorial Rik Van Steenbergen, corsa in linea che annovera tra i suoi vincitori velocisti come Mario Cipollini, Tom Steels e Tom Boonen."}
{"id": "648872", "revid": "88740", "url": "https://it.wikipedia.org/wiki?curid=648872", "title": "Tommy Flanagan", "text": "Biografia.\nFlanagan suon\u00f2 il pianoforte in alcuni album molto celebri come \"Giant Steps\" di John Coltrane, \"Saxophone Colossus\" di Sonny Rollins o \"The Incredible Jazz Guitar of Wes Montgomery\".\nIl Tommy Flanagan Trio (con Wilbur Little al contrabbasso ed Elvin Jones alla batteria) incise il primo album, \"Tommy Flanagan Trio Overseas\", nel 1957. Come accompagnatore, Flanagan lavor\u00f2 con Ella Fitzgerald negli anni 1963-65 e 1968-78.\nDal 1975, comunque, Flanagan diede nuovo slancio alla propria carriera di solista. Egli continu\u00f2 inoltre a collaborare con altri musicisti, formando un trio con Tal Farlow e Red Mitchell, oltre a numerosi altri progetti musicali.\nLo stile pianistico di Flanagan \u00e8 equilibrato ma al tempo stesso eccezionalmente musicale. Sebbene non possa essere considerato un innovatore dello strumento, come Bill Evans, Herbie Hancock o McCoy Tyner, Flanagan diede prova di possedere molte delle pi\u00f9 importanti qualit\u00e0 di un grande jazzista: swing, raffinatezza armonica, invenzione melodica, amore per il blues.\nLa sua carriera pianistica gli valse quattro nomination al Grammy Award, due volte come migliore band jazz e due volte come migliore solista. \nFlanagan mor\u00ec il 16 novembre del 2001, all'et\u00e0 di 71 anni, a causa di un aneurisma.\n\u00ab Sul trio di Flanagan ci sarebbe da scrivere un trattato di arte dell'accompagnamento o sprecarsi in superlativi, ma basta ascoltare per avere l'esempio di come si debba trattare una canzone, seguire una voce, gioire nel jazz. \u00bb"}
{"id": "648874", "revid": "115269481", "url": "https://it.wikipedia.org/wiki?curid=648874", "title": "Maneggio", "text": "Il maneggio \u00e8 il luogo dove si fa scuola o esercizi di equitazione, in genere consistente in un recinto (detto anche rettangolo) con terreno ricoperto di pula di riso, sabbia o altre materie soffici. Nelle prossimit\u00e0 dei maneggi sono in genere ubicate aree di stabulazione dei cavalli (scuderie), sellerie e altri edifici logicamente correlati alle funzioni suddette.\nIl rettangolo per poter ospitare gare riconosciute dalla Federazione sport equestri deve corrispondere alle misure istituzionali.\nStoria.\nLa parola francese di \"man\u00e8ge\" viene dall'italiano \"maneggio\". In Francia, il maneggio reale fu istituito sotto Enrico III.\nSembra che i maneggi siano stati gi\u00e0 utilizzati dagli antichi. Inizialmente erano dei luoghi circolari dove si poteva praticare l'equitazione, allenare un cavallo o eseguire degli esercizi di dressage con dei cavalli. Ma \u00e8 in Italia che il maneggio riappare nel XVI secolo.\nDescrizione.\nGli edifici sono quasi sempre rettangolari. Nelle situazioni migliori un maneggio \u00e8 coperto e chiuso, per permettere di lavorare in ogni condizione. Possiede un sistema di illuminazione per poter lavorare di notte. Le mura alla base sono dotate di un piano inclinato, denominato \"cavallerizza\", per evitare al cavaliere di avere le gambe schiacciate contro il muro dal cavallo. Le dimensioni sono maggiori di quelle olimpiche (60 metri per 20), per preparare le gare di dressage nelle migliori condizioni.\nIn pratica molti maneggi sono aperti su uno o pi\u00f9 lati: non c'\u00e8 illuminazione artificiale e sono spesso di dimensioni inferiori a quelle previste per le Olimpiadi. Il terreno di un maneggio \u00e8 ricoperto di una sostanza mobile: sabbia, segatura, truciolo di legno o di sughero. Al giorno d'oggi, i terreni in sabbia sono preferiti a quelli in segatura o truciolo che sono giudicati troppo scivolosi e di manutenzione pi\u00f9 delicata. Bisogna notare che sono talvolta denominati \"maneggi scoperti\" i campi da dressage di dimensioni olimpiche.\nLe figure di maneggio.\nLa pratica dell'equitazione accademica e del dressage si basa su delle figure di base semplici chiamate \"figure di maneggio\".\nSono pi\u00f9 propriamente chiamati esercizi di cavallerizza e si dividono in elementari, superiori ed arie alte.\nStorici maneggi coperti italiani.\nIn Italia esistono alcuni maneggi (o cavallerizze coperte) storici e pregevoli dal punto di vista architettonico. Si fornisce un elenco parziale e in aggiornamento:"}
{"id": "648876", "revid": "61798", "url": "https://it.wikipedia.org/wiki?curid=648876", "title": "Thomas Lee Flanagan", "text": ""}
{"id": "648881", "revid": "123244590", "url": "https://it.wikipedia.org/wiki?curid=648881", "title": "Achille Millo", "text": "Biografia.\nA pochi esami dalla laurea in Medicina, decise di abbandonare gli studi per intraprendere la carriera teatrale. Formatosi nella scuola partenopea, debutt\u00f2 in teatro nel 1945, con la Compagnia De Sica-Gioi-Stoppa-Cortese in \"Catene\" (regia di Ettore Giannini), rivelandosi nello stesso anno come protagonista maschile di \"Frenesia\", accanto alla sua insegnante, Wanda Capodaglio.\nDopo aver lavorato con la Pagnani-Ninchi, la Compagnia dell'IDI, la Ricci-Magnani, fu scritturato da Luchino Visconti per una piccola parte in \"Delitto e castigo\" e rimase a fianco del regista per due anni come assistente.\nNel 1947-48 guadagn\u00f2 il primo grande successo con \"N.N.\" di Leopoldo Trieste. Successivamente fu diretto da Giorgio Strehler (entr\u00f2 al Piccolo Teatro di Milano nel 1954), Eduardo De Filippo (che scrisse per lui nel 1957 \"De Pretore Vincenzo\") e Vittorio De Sica.\nAttore sicuro, dal temperamento versatile, non ebbe grandi soddisfazioni dal cinema (a parte \"Carosello napoletano\", 1953), ma forn\u00ec notevoli interpretazioni per la televisione degli esordi, che lo vide impegnato nella prosa, in caratterizzazioni che andarono dal seduttore al \"cattivo\". Tra le sue pi\u00f9 importanti interpretazioni si possono ricordare \"Questa mia donna\" (1958), \"L'esca\" (1958), \"Il borghese gentiluomo\" (1959).\nRecit\u00f2 inoltre nelle riduzioni per il piccolo schermo de \"L'Alfiere\" (1956), \"Il sogno dello zio\" (1956), \"Tessa la ninfa fedele\" (1957), \"I miserabili\" (1964), \"Il Conte di Montecristo\" (1966) e \"Il marchese di Roccaverdina\" (1972), che resta la sua migliore prova televisiva.\nNel 1960 doppi\u00f2 Alain Delon nel fim \"Rocco e i suoi fratelli\" di Luchino Visconti.\nLa sua concezione teatrale sub\u00ec una svolta grazie alla radio, che lo port\u00f2 alla scoperta della poesia: vincitore nel 1965 di una gara di attori per il miglior lettore di un brano di Dante, incise 28 canti della \"Divina Commedia\".\nFu l'inizio di un'attivit\u00e0 radiofonica intensa, costellata da circa 300 trasmissioni dedicate alla poesia (\"Poesia nel mondo\", 1969), cui si aggiunsero quelle di radioteatro (da \"L'ereditiera\" di Ruth Goetz e Augustus Goetz, con Renzo Ricci ed Eva Magni, 1951, a \"Il mattatoio\" di Pressburger, 1967) e varie rubriche (\"Voi ed io\", 1971).\nTra i suoi lavori teatrali si ricorda \"Io, Raffaele Viviani\", scritto con Antonio Ghirelli, spettacolo di cui lo stesso Millo cur\u00f2 la regia e ne fu interprete insieme alla moglie, Marina Pagano, Antonio Casagrande e Franco Acampora. Lo spettacolo and\u00f2 per la prima volta in scena nel 1970. Ripreso molte volte, nel 1979 fu replicato al Metropolitan di New York.\n\u00c8 morto a Roma, all'ospedale San Filippo Neri, nel 2006. Le sue ceneri e quelle della moglie Marina Pagano sono deposte nel cimitero Flaminio Prima Porta a Roma.\nAd Achille Millo e a sua moglie, Marina Pagano, il drammaturgo Aniello Nigro ha dedicato lo spettacolo di prosa \"Mani nel fuoco\"."}
{"id": "648882", "revid": "219110", "url": "https://it.wikipedia.org/wiki?curid=648882", "title": "Occhio magico", "text": "L'occhio magico (\"magic eye\" in inglese) \u00e8 una speciale valvola termoionica che tramite la proiezione di un settore luminoso sulla superficie laterale del tubo, oppure sulla cupola, permette la rappresentazione visiva dell'intensit\u00e0 di un segnale elettrico.\nTipiche erano per esempio le 6E5, le EM80, le EM84, e altre ancora.\nCon l'avvento dei semiconduttori nell'industria elettronica l'utilizzo degli occhi magici \u00e8 quasi scomparso: sono stati sostituiti principalmente dai display a LED e dai display LCD. Il principale problema che si riscontra nell'uso degli occhi magici valvolari \u00e8 la necessit\u00e0 di avere una tensione di alimentazione per l'occhio di almeno un centinaio di volt, assente nei dispositivi moderni a semiconduttori. Nei nuovi progetti a valvole il loro uso \u00e8 ancora abbastanza diffuso, perch\u00e9 la linea di alimentazione \u00e8 sempre presente (\u00e8 utilizzata dalle altre valvole).\nIn molti radioricevitori a valvole gli occhi magici erano impiegati per mostrare l'esattezza nonch\u00e9 l'accuratezza della sintonia. Nei magnetofoni a nastro erano invece usati come indicatori del livello di registrazione.\nL'interno della valvola \u00e8 composto generalmente da un triodo pi\u00f9 la parte di visualizzazione vera e propria. Il triodo serve per amplificare la tensione di pilotaggio applicata, mentre la parte di visualizzazione \u00e8 un piccolo tubo a raggi catodici (CRT) che proietta un fascio di elettroni verso la parte della valvola visibile dall'esterno e ricoperta di fosfori azzurri P24 o talora P1 verdi. Variando la tensione di polarizzazione della griglia posta tra il catodo e lo schermo si modifica l'angolo d'incidenza degli elettroni e quindi appare un settore luminoso pi\u00f9 o meno ampio.\nIl segnale di polarizzazione che si applica all'ingresso \u00e8 generalmente preso a valle del rivelatore dove esiste un legame diretto tra l'intensit\u00e0 del segnale ricevuto e la tensione continua generata. Questo segnale viene anche impiegato per modificare il guadagno del primo stadio del ricevitore, evitando cos\u00ec eccessive variazioni di volume nel passaggio tra una stazione vicina ed una lontana (fenomeno noto come evanescenza o \"fading\"). Tale segnale \u00e8 comunemente detto CAV, ovvero \"Controllo Automatico del Volume\".\nUna tecnica utilizzata attualmente per ravvivare la luminosit\u00e0 degli occhi magici esauriti consiste nel sovralimentarli con una tensione anodica molto alta, fino a 600\u00a0V.\nAltri utilizzi.\nCon l'espressione occhio magico \u00e8 possibile riferirsi, per estensione, a simili dispositivi che forniscono una semplice indicazione di tensione: possono quindi essere utilizzati in tutti i contesti in cui \u00e8 necessaria questa indicazione. Un tipico esempio \u00e8 l'indicazione dello stato delle batterie, in particolare nel settore automobilistico."}
{"id": "648883", "revid": "547034", "url": "https://it.wikipedia.org/wiki?curid=648883", "title": "Il principio responsabilit\u00e0", "text": "Il principio responsabilit\u00e0 (\"Das Prinzip Verantwortung\") \u00e8 un libro di Hans Jonas del 1979, da cui prende il nome il principio cardine di un'etica razionalista applicata in particolare ai temi dell'ecologia e della bioetica.\nDescrizione.\nNe \"Il principio responsabilit\u00e0\", edito nel 1979, Hans Jonas approda alla necessit\u00e0 di applicare il principio di responsabilit\u00e0 ad ogni gesto dell'uomo che \"deve\" prendere in considerazione le conseguenze future delle sue scelte e dei suoi atti. \nDopo la crisi della razionalit\u00e0 etica provocata dalle elaborazioni di Friedrich Nietzsche si registra nel pensiero del XX secolo l'esigenza di restituire l'etica alla plurale concretezza del mondo e della vita, osservando che la ricerca di principi universali condiziona le decisioni e le scelte sull'ambiente, sull'economia, sulla comunicazione e, in sintesi, sulla vita del genere umano. \nTale esigenza, che porta ad una ripresa dell'universalismo kantiano e dell'idea di \"dovere\" quale fondamento della morale, si rinviene nel pensiero e negli scritti di Hans Jonas, \"teorico dell'etica della responsabilit\u00e0\", che elabora, cos\u00ec come Weber, un concetto di etica orientata al futuro. Hans Jonas inserisce la propria proposta teorica nel provocatorio progetto della fondazione dell'etica nell'ontologia, in nome della salvaguardia dell'essere e dell'umanit\u00e0 nell'Universo minacciato dalla tecnica, con le sue conseguenze distruttive sul piano planetario. L'imperativo dell'etica della responsabilit\u00e0 viene cos\u00ec formulato: \"Agisci in modo tale che gli effetti della tua azione siano compatibili con la continuazione di una vita autenticamente umana\".\nSchema dell'opera.\nSecondo Jonas al nuovo orizzonte inquietante che l'agire umano ha acquistato grazie alla tecnica moderna deve corrispondere una nuova teoria etica capace di inserirsi in questo orizzonte per valutare le possibili conseguenze catastrofiche dell'agire dell'uomo, che nell'epoca dell'alta tecnologia viene a coinvolgere l'intera biosfera (capitolo 1, \"La mutata natura dell'agire umano\"). \nQuesta nuova e necessaria etica deve radicarsi nella chiara visione di ci\u00f2 che \u00e8 in gioco come conseguenza del progresso tecnologico e deve utilizzare la paura suscitata dalle sue possibilit\u00e0 \u201cquasi escatologiche\u201d per la formulazione di un \u201cprincipio euristico\u201d \u201ccapace di proibire certi 'esperimenti' di cui \u00e8 capace la tecnologia\u201d [PR, p.\u00a047] (capitolo 2, \"Questioni relative al fondamento e al metodo\"). \nL'etica cercata potr\u00e0 essere fondata e resa vincolante soltanto attraverso un ripensamento del concetto di natura in grado di mostrare che questa possiede una finalit\u00e0 in s\u00e9 stessa, e che questo essere scopo a s\u00e9 stessa costituisce l'intima essenza dell'essere, della vita (capitolo 3, \"Sugli scopi e la loro posizione nell'essere\"). \nTale indagine, che estende \u201cla sede ontologica dello scopo da ci\u00f2 che si manifesta ai vertici della soggettivit\u00e0 a ci\u00f2 che si nasconde nel mare dell'essere\u201d [PR, p.\u00a089] - \u00e8 tesa ad una fondazione metafisica del \u201cvalore\u201d e del \u201cbene\u201d nell'essere stesso e fa emergere un nuovo tipo di \u201cdovere\u201d umano, \u201cche sorge solo con la minaccia di ci\u00f2 che ne costituisce l'oggetto\u201d [PR, p.\u00a0178]: la responsabilit\u00e0 metafisica verso \u201cla pienezza vitale della terra\u201d [PR, p.\u00a0175] (capitolo 4, \"Il bene, il dover essere e l'essere: la teoria della responsabilit\u00e0\"). \nCi\u00f2 che bisogna confutare e superare - per limitare il potere di distruzione totale che \u00e8 oggi nelle mani dell'uomo - \u00e8 \u201cl'esagerazione tecnica\u201d rappresentata dall'utopia del progresso illimitato e \u201cl'arroganza filosofica\u201d rappresentata dall'idea del dominio su una natura concepita come ci\u00f2 che \u00e8 disponibile ad essere manipolato a piacere. Sotto questo prospetto il socialismo reale \u2013 che Jonas chiama \u201cmarxismo\u201d \u2013 e il capitalismo sono entrambi soggetti al culto della tecnica, anche se il socialismo reale presenta il vantaggio dal lato della \u201cdisciplina sociale\u201d, ovvero pu\u00f2 imporre pi\u00f9 facilmente ai propri cittadini alcune rinunce in nome di un bene futuro (capitolo 5, \"La responsabilit\u00e0 oggi: il futuro minacciato e l'idea di progresso\"). \nFondare un'etica cosmica basata sul \u201cdovere della paura\u201d rispetto ai possibili esiti catastrofici delle nostre azioni e sul \u201ccoraggio della responsabilit\u00e0\u201d [PR, p.\u00a0285] \u00e8 un passo necessario per affrontare e cercare una soluzione politica ai grandi problemi del presente: sovrappopolazione, esaurimento delle risorse naturali, problema energetico e problema ambientale (capitolo 6, \"La critica dell'utopia e l'etica della responsabilit\u00e0\")."}
{"id": "648884", "revid": "290948", "url": "https://it.wikipedia.org/wiki?curid=648884", "title": "High dynamic range", "text": "LHigh dynamic range (HDR) \u00e8 un intervallo dinamico superiore a quello che \u00e8 considerato l'intervallo dinamico standard (Standard Dynamic Range (SDR)). Il termine viene spesso utilizzato a proposito di display, fotografia, rendering 3D, registrazione sonora, immagine digitale e audio digitale. Il termine pu\u00f2 essere applicato a un segnale analogico o digitale o ai mezzi per registrare, elaborare e riprodurre tali segnali.\nDi seguito si riportano alcuni tipi di \"High dynamic range\":"}
{"id": "648890", "revid": "59976", "url": "https://it.wikipedia.org/wiki?curid=648890", "title": "Radioaudizioni circolari", "text": ""}
{"id": "648893", "revid": "399", "url": "https://it.wikipedia.org/wiki?curid=648893", "title": "Panthera tigris tigris", "text": "La tigre reale del Bengala (Panthera tigris tigris , conosciuta anche come tigre del Bengala, \u00e8 la pi\u00f9 comune e diffusa sottospecie di tigre esistente. \u00c8 tradizionalmente considerata come la seconda sottospecie per dimensioni dopo la tigre siberiana, ma spesso esemplari che vivono nel Bengala settentrionale sono pi\u00f9 grandi delle tigri siberiane. Stando alle attuali conoscenze, acquisite tramite catture eseguite per fini di ricerca, la pi\u00f9 pesante tigre del Bengala aveva un peso superiore a quello massimo registrato per le tigri siberiane.\nLa sottospecie tigre del Bengala (\"P. tigris tigris\") \u00e8 l'animale nazionale del Bangladesh, mentre la specie tigre (\"P. tigris\") \u00e8 l'animale nazionale dell'India. \u00c8 ritenuta da alcuni autori una delle sole due sottospecie di \"Panthera tigris\", insieme a \"P. t. sondaica.\"\nCaratteristiche fisiche.\nI maschi di tigre del Bengala misurano generalmente 275\u2013310\u00a0cm, coda inclusa; quest'ultima, nei maschi adulti ha generalmente una lunghezza di 85\u201395\u00a0cm; il peso pu\u00f2 variare tra 180 e 260\u00a0kg, con una media di 200\u2013235\u00a0kg. L'esemplare pi\u00f9 pesante noto pesava 389,5\u00a0kg e misurava 323\u00a0cm, da caviglia a caviglia.\nla colorazione bianca e golden \u00e8 presente anche nella tigre siberiana (\"Panthera tigris altaica\").\nBiologia.\nLa tigre del Bengala \u00e8 un animale solitario che caccia prevalentemente durante le ore notturne e che non ama spartire il proprio territorio con altre tigri o altri animali. Per scoraggiare gli intrusi, tutte le tigri marcano il loro territorio con l'urina, la quale contiene delle secrezioni dall'odore molto intenso che segnalano la loro presenza. Un altro metodo che impiegano consiste nel lacerare la corteccia degli alberi con gli artigli.\n\u00c8 difficile seguire le tracce di una tigre del Bengala perch\u00e9, nonostante la sua taglia imponente, questo felino \u00e8 di natura discreta e timida. L'animale \u00e8 solito ricoprire gli escrementi con la terra e spesso trascina i resti delle sue prede in mezzo ai cespugli. Alle volte arriva persino a ricoprirli di foglie morte per essere sicuro che nessun altro potr\u00e0 approfittarne in sua assenza. Durante le ore diurne riesce a mimetizzarsi nel folto dell'erba degli elefanti, una pianta appartenente al genere \"Miscanthus\" tipica dell'ambiente di vita di questo felino e che pu\u00f2 raggiungere un'altezza di quasi 10 metri.\nLe tigri uccidono la loro preda schiacciandola a terra e rompendole la spina dorsale (metodo preferito per le prede di dimensioni medio-piccole), o strangolandola con un potente morso al collo (metodo preferito per le prede di dimensioni medio-grandi). L'animale ucciso viene quindi trascinato verso un luogo sicuro dove viene consumato. Alle volte cacciano tendendo agguati in vicinanza delle pozze di abbeveraggio e catturando anche animali nuotatori. La tigre del Bengala pu\u00f2 consumare fino a 18\u00a0kg di carne a pasto e poi rimanere senza mangiare per giorni.\nCome tutte le tigri \u00e8 un predatore e si nutre normalmente di mammiferi di taglia medio-grande, come conigli, bufali d'acqua, cervi pomellati, capre, cinghiali, bestiame, gaur e sambar. \u00c8 per\u00f2 noto anche cibarsi di giovani elefanti e piccoli di rinoceronte. Generalmente le tigri non attaccano individui adulti di elefante o di rinoceronte, ma questo tipo di predazione pu\u00f2 verificarsi, come documentato dall'organizzazione WWF che si \u00e8 presa cura di un orfano di rinoceronte la cui madre era stata uccisa da una tigre. Prede possibili ma non comuni nella dieta di una tigre del Bengala sono il leopardo, il lupo, i coccodrilli e il cane rosso dell'India. Occasionalmente cattura pavoni e, nonostante le sue poderose dimensioni, pu\u00f2 arrampicarsi sugli alberi per cacciare primati. Bisogna sapere inoltre che la tigre del Bengala \u00e8 il solo felino che si nutre di carne che ha gi\u00e0 cominciato a decomporsi.\nDistribuzione e habitat.\nUn tempo viveva in tutta l'India, Nepal, Bhutan, Birmania, Bangladesh, Pakistan del nord e Tibet del sud , mentre nel ventunesimo secolo la razza \u00e8 scomparsa in Pakistan e sopravvive in piccole zone dell'originaria area di diffusione. Bench\u00e9 si tratti di una specie protetta in tutto il suo areale, le tigri sono minacciate dai bracconieri e dalla pressione umana: ne rimangono 2000 allo stato brado (in Cina ve ne sono solo 10-30 esemplari), ma ve ne sono molte in cattivit\u00e0. Non esiste quasi pi\u00f9 nella regione del Rajasthan.\nLa variet\u00e0 degli habitat di vita della tigre del Bengala \u00e8 ampia, includendo le praterie, le foreste pluviali tropicali e subtropicali, macchia a cespugli, foreste umide e decidue e foreste di mangrovie.\nConservazione.\nPopolazione esistente.\nNel 1972, un censimento del Ministero dell'Ambiente indiano stim\u00f2 il numero delle tigri viventi in India in meno di 2000 esemplari, concentrati in quattro aree principali: la regione ai piedi dell'Himalaya, l'India settentrionale e nord-orientale, le foreste dell'India centrale e orientale e una ristretta area sulla costa sud-occidentale. Per contrastare il pericolo di estinzione il governo indiano mise in atto un incisivo programma di conservazione, denominato \"Project Tiger\", che \u00e8 riuscito a raddoppiare la consistenza della popolazione: un censimento effettuato nel 1989 ha stimato il numero delle tigri viventi in India in 4334. Tuttavia nei primi anni '90 si \u00e8 assistito a una inversione della tendenza e il pi\u00f9 recente censimento del 1993 ha fatto registrare un declino della popolazione a 3750 esemplari.\nConsiderando anche le piccole popolazioni di \"P. t. tigris\" presenti in Nepal (circa 250 esemplari), Bhutan, Bangladesh e Birmania, la popolazione complessiva di questa sottospecie \u00e8 di circa 4500 esemplari.\nIn India esistono 21 aree protette, create specificamente per proteggere le tigri, che coprono un'area complessiva di oltre 30.000\u00a0km\u00b2.\nInquinamento genetico.\nTara, in apparenza una femmina di tigre del Bengala proveniente dallo Zoo di Twycross in Inghilterra, nel luglio 1976 era stata allevata in cattivit\u00e0 e addestrata da Billy Arjan Singh, un conservazionista, per essere poi rilasciata in natura nel Parco nazionale di Dudhwa, nel Distretto di Lakhimpur Kheri, in India, con il permesso del primo ministro allora in carica, Indira Gandhi. Lo scopo del progetto consisteva nel provare che era possibile reintrodurre con successo in natura individui nati e allevati in cattivit\u00e0. Quando Singh rilasci\u00f2 Tara nel parco era gi\u00e0 a conoscenza del fatto che essa aveva una discendenza mista; nonostante ci\u00f2 and\u00f2 avanti malgrado le forti obiezioni al progetto che molti esperti avevano gi\u00e0 avanzato persino prima che la tigre arrivasse in India. Anche dopo il rilascio dell'animale in natura, Singh ricevette un bombardamento di lettere che affermavano che la contaminazione genetica della popolazione naturale di tigre del Bengala avrebbe prodotto danni irreparabili alla sottospecie. Si diceva che Singh era responsabile di avere liberato un \"cocktail genetico\" all'interno della riserva per la conservazione della tigre del parco di Dudhwa. Il direttore logistico responsabile della conservazione della tigre nel parco Dudhwa, Ram Lochan Singh, esperto di gestione della fauna protetta, si era opposto fortemente al progetto proprio riferendosi alla possibilit\u00e0 che la tigre fosse portatrice di un pool genico misto.\nNel 1995 fu proprio Billy Singh a osservare e riconoscere, all'interno del parco di Dudhwa, un giovane maschio che presentava le fattezze tipiche delle tigri siberiane: carnagione bianca, pelo chiaro, testa larga e strisce ampie di colore marrone scuro. Grazie a tecniche di analisi genetica, sviluppate solo successivamente, fu dimostrato con il 90% di certezza che geni appartenenti alla sottospecie della tigre siberiana avevano inquinato il pool genico puro della tigre del Bengala, preesistente nel Parco Nazionale di Dudhwa. Fu inoltre provato che il personale dello zoo di Twycross era stato irresponsabile a non mantenere un preciso registro delle genealogie degli animali, fornendo quindi al governo indiano un individuo ibrido tra tigre siberiana e tigre del Bengala.\nNegli anni seguenti il rilascio Tara divenne una \"mangiatrice di uomini\", responsabile della morte di circa 24 persone, e per questo motivo fu abbattuta con colpi d'arma da fuoco. \u00c8 ormai noto senza ombra di dubbio che gli animali cresciuti e allevati in cattivit\u00e0 diventano spesso un pericolo per l'uomo una volta rilasciati in natura. Essi infatti non temono l'uomo e non cercano di evitarlo; anzi alle volte associano le persone con la presenza del cibo e quindi vanno in cerca di villaggi.\nLe tigri del parco Dudhwa costituiscono circa l'1% della popolazione indiana allo stato naturale ma esiste ora la possibilit\u00e0 che l'inquinamento genetico, attraverso Tara, si diffonda a tigri di altri gruppi; nel peggiore dei casi potrebbe mettere in pericolo l'esistenza della tigre del Bengala in quanto sottospecie distinta.\nProgetto di introduzione in Sudafrica.\nNel 2000 John Varty ha avviato un progetto che ha come scopo la reintroduzione di tigri del Bengala allo stato selvatico. Questo progetto prevede di prelevare dei cuccioli nati in cattivit\u00e0, in zoo, e addestrarli in modo che possano riguadagnare i loro istinti predatori. Una volta che avranno dimostrato di potere sopravvivere autonomamente in natura le tigri verranno rilasciate in una riserva naturale in Africa. Il compito degli addestratori, John Varty e Dave Salmoni, esperti di zoologia e di addestramento dei grandi felini, \u00e8 quello di insegnare alle tigri come inseguire furtivamente le prede, come cacciare e, cosa pi\u00f9 importante di tutte, a riconoscere l'associazione tra l'attivit\u00e0 di caccia e la possibilit\u00e0 di reperire cibo. Si dice che due tigri del Bengala siano gi\u00e0 state reinserite in natura con successo e che altre due siano al momento sottoposte al processo di rinselvatichimento. Questo progetto \u00e8 stato usato come soggetto di un documentario di \"Discovery Channel\" intitolato \"Living With Tigers\", che \u00e8 stato riconosciuto come miglior documentario prodotto da questa emittente nel 2003. Successivamente per\u00f2 \u00e8 stato dimostrato che questo documentario in realt\u00e0 era una frode. Le tigri erano incapaci di cacciare ed era la troupe cinematografica a dare la caccia alle prede contro la recinzione e sul percorso seguito dalle tigri. Cory Meacham, un giornalista statunitense che si occupa di questioni ambientali, ha dichiarato che il documentario in questione ha a che fare con la conservazione della tigre quanto un cartone animato di Walt Disney. Inoltre le tigri non sono state veramente liberate e anzi vivono all'interno di un piccolo recinto sotto costante sorveglianza e con frequenti contatti con l'uomo. John Varty, realizzatore del documentario, ha ammesso che il film contiene sequenze false. I conservazionisti, temendo che il pubblico maturasse sfiducia e un'idea fuorviante riguardo ai progetti di conservazione, hanno dichiarato che il progetto non ha mai avuto niente a che vedere con la conservazione, ma solo con il successo televisivo e le opportunit\u00e0 di guadagno.\nDelle forti critiche nei confronti di questo progetto sono sorte a causa dei cuccioli scelti. Gli esperti affermano che le quattro tigri (Ron, Julie, Seatao e Shadow) coinvolte nel progetto di reintroduzione dal punto di vista genetico non sono esattamente appartenenti alla sottospecie tigre del Bengala e quindi non dovrebbero essere usate per scopi riproduttivi. Le quattro tigri non sono iscritte nel registro della genealogia delle tigri del Bengala purosangue (\"Bengal tiger Studbook\") e quindi non dovrebbero essere considerate come appartenenti a quella sottospecie. Molte delle tigri tenute negli zoo di tutto il mondo sono geneticamente impure e non c'\u00e8 ragione di pensare che queste quattro non siano tra di esse. Il registro internazionale delle tigri redatto nel 1997 certifica l'esistenza di una popolazione mondiale di tigri del Bengala tenute in regime di cattivit\u00e0 ammontante a 210 individui. L'intera popolazione citata si trova all'interno di zoo situati in India fatta eccezione per una femmina che vive in uno zoo del Nord America. \u00c8 importante notare che Ron e Julie (due delle tigri coinvolte nel progetto) sono nate negli Stati Uniti e cresciute da genitori umani nello zoo di Bowmanville, in Canada, mentre Seatow and Shadow sono nate in Sud Africa.\n\u00c8 stato recentemente confermato che le tigri coinvolte nel progetto \"Tiger Canyons\" derivano da un incrocio tra tigri siberiane e tigri del Bengala. Non \u00e8 consentito rilasciare in natura individui che non sono geneticamente puri e che perci\u00f2 non sono adatti a partecipare al \"Piano di Sopravvivenza della tigre\", che ha lo scopo di preservare questa specie facendo riprodurre esclusivamente individui geneticamente puri."}
{"id": "648902", "revid": "56620", "url": "https://it.wikipedia.org/wiki?curid=648902", "title": "Pasquale Berghini", "text": "Biografia.\nLaureato in legge a Parma nel 1820, fu coinvolto nei moti insurrezionali del 1831, dopo i quali torn\u00f2 a Sarzana. Si iscrisse alla Giovine Italia e nel 1833 fu condannato a morte in contumacia, con Giuseppe Mazzini, per la diffusione di idee repubblicane nell'esercito piemontese.\nEsiliato in Corsica, poi a Parigi e Londra, ebbe contatti anche in esilio con Mazzini. Alla fine degli anni '30 si allontan\u00f2 dalle posizioni mazziniane, portandosi su posizioni pi\u00f9 moderate. Nella sua attivit\u00e0 politica fu due volte deputato, nel 1848 e dal 1849, la seconda volta membro di commissioni parlamentari; nel 1869 fu eletto sindaco della sua citt\u00e0.\nRitorn\u00f2 in Italia nel 1840 stabilendosi nel Ducato di Lucca, dove fu segretario della societ\u00e0 per la costruzione della ferrovia Lucca-Pisa, che venne poi inaugurata nel 1846. Ottenne la grazia nel 1847 e pot\u00e9 tornare a Sarzana. Fu legato a Vincenzo Gioberti fin dal 1832, il quale, durante il suo governo, gli diede incarichi diplomatici.\nSi allontan\u00f2 dalla vita politica nazionale dopo un dissenso con la politica di Cavour."}
{"id": "648905", "revid": "834", "url": "https://it.wikipedia.org/wiki?curid=648905", "title": "Trapagaran", "text": ""}
{"id": "648915", "revid": "13102", "url": "https://it.wikipedia.org/wiki?curid=648915", "title": "Biblioteca Storica Cassiano Beligatti", "text": ""}
{"id": "648923", "revid": "287204", "url": "https://it.wikipedia.org/wiki?curid=648923", "title": "Marko Tusek", "text": ""}
{"id": "648924", "revid": "344646", "url": "https://it.wikipedia.org/wiki?curid=648924", "title": "Chiesa apostolica armena", "text": "La Chiesa apostolica armena (in lingua armena: \u0540\u0561\u0575 \u0531\u057c\u0561\u0584\u0565\u056c\u0561\u056f\u0561\u0576 \u0535\u056f\u0565\u0572\u0565\u0581\u056b), a volte indicata come Chiesa ortodossa armena o Chiesa gregoriana o Chiesa Cattolica Ortodossa Gregoriana \u00e8 tra le chiese pi\u00f9 antiche della cristianit\u00e0 e una delle prime comunit\u00e0 cristiane nel mondo. \u00c8 guidata da un \"cath\u00f3licos\", in lingua armena \u056f\u0561\u0569\u0578\u056c\u056b\u0584\u0578\u057d (\"patriarca\", plurale \"cath\u00f3licoi\"). Attualmente il Catholicos di tutti gli Armeni \u00e8 Karekin II, che ha la sua sede a Echmiadzin, in Armenia. La Chiesa apostolica armena \u00e8 una delle Chiese ortodosse orientali.\nOrigini e storia.\nLa prima testimonianza dell'introduzione della religione cristiana in Armenia risale al I secolo, quando venne predicata da Bartolomeo e Taddeo, due dei dodici apostoli. L'Armenia fu la prima nazione ad adottare il Cristianesimo. Ci\u00f2 avvenne quando il sovrano arsacide Tiridate III, convertito e battezzato con la sua corte da Gregorio Illuminatore, nel 301 dichiar\u00f2 il cristianesimo religione di Stato.\nIl Cristianesimo in Armenia si rafforz\u00f2 ulteriormente grazie alla traduzione in lingua armena della Bibbia dal parte del teologo e monaco Mesrop Mashtots.\nIl miafisismo.\nEssendo lo stato armeno situato al di fuori dei confini dell'Impero romano, la Chiesa apostolica armena non prese parte al concilio di Calcedonia (451), in cui si afferm\u00f2 che Cristo \u00e8 una sola persona in cui convivono due nature, quella umana e quella divina, quindi non ne firm\u00f2 i decreti.\nEssa non ader\u00ec neppure alle decisioni prese dopo il concilio, tra cui la condanna del Monofisismo (sostenuto dalla Chiesa ortodossa siriaca). Essa si separ\u00f2 definitivamente dalla Chiesa cattolica nel 554 (appena un anno dopo il concilio di Costantinopoli II), quando gli armeni rigettarono (Concilio di Dvin) le tesi \"duofisite\" del concilio di Calcedonia.\nStoricamente la Chiesa apostolica armena \u00e8 stata etichettata come \"monofisita\"; tuttavia la Chiesa armena afferma di non concordare con questa attribuzione poich\u00e9 essa, pur essendo in disaccordo con la formula stabilita nel concilio di Calcedonia, considera il monofisismo, cos\u00ec come professato da Eutiche, un'eresia.\nLa Chiesa armena aderisce invece alla dottrina di Cirillo di Alessandria (370-444), che considera la natura di Cristo come unica, frutto dell'unione di quella umana e divina. Per distinguere questa forma da quella di Eutiche, essa viene denominata \u00abMiafisismo\u00bb.\nStruttura.\nSua santit\u00e0 Karekin II (pronunciato in armeno orientale \"Garegin\") \u00e8 il Catholicos di tutti gli Armeni; la sede centrale della Chiesa apostolica armena \u00e8 la citt\u00e0 di Echmiadzin, a ovest di Erevan. Un secondo Catholicos, sua santit\u00e0 Aram I Catholicos di Cilicia, risiede ad Antilyas in Libano, e guida le chiese che appartengono al Catolicosato della Grande Casa di Cilicia. La divisione in questi due dicasteri venne causata dal frequente spostamento della sede della Chiesa apostolica armena sotto l'Impero ottomano. Tuttavia il Catholicos di tutti gli Armeni ha sovranit\u00e0 sul Catholicos di Cilicia.\nSono quattro le entit\u00e0 ecclesiastico-giuridiche di cui \u00e8 composta la Chiesa apostolica armena:\nLa Chiesa apostolica armena nel mondo.\nOggi esistono molte congregazioni in diversi paesi del mondo: Stati Uniti d'America, Francia, Russia, Libano, Siria, Canada, Italia ed altri.\nDi particolare rilievo \u00e8 la Chiesa Apostolica Armena in Iran dove gli Armeni rappresentano la maggior parte della minoranza etnica cristiana della regione. Fu nel 1604, durante il regno della dinastia safavide, che lo shah Abbas I permise la costruzione a Esfahan, la capitale, del quartiere Jolfa (talvolta scritto anche Gilfa), dall'altra parte del fiume rispetto alla piazza principale. Gli armeni, che lo popolarono, ebbero il permesso di professare la propria religione. Furono costruite chiese e monasteri. La chiesa principale, la cattedrale di Vank, fu ultimata nel 1664. L'edificio rappresenta una felice combinazione dell'arte safavide con lo stile ad alte arcate delle chiese cristiane. Ancora oggi il quartiere cristiano di Esfahan conserva il nome del villaggio da cui gli armeni provenivano. La cattedrale di Vank \u00e8 tutt'oggi il cuore della Chiesa apostolica armena in Iran.\nLa Chiesa apostolica armena in Italia.\nL'Italia, una delle principali culle del cattolicesimo di rito armeno, con il Monastero di San Lazzaro degli Armeni a Venezia ed il Pontificio Collegio Armeno di Roma, ospita una chiesa apostolica a Milano e una sede vescovile in Sicilia."}
{"id": "648925", "revid": "287204", "url": "https://it.wikipedia.org/wiki?curid=648925", "title": "Sani Becirovic", "text": ""}
{"id": "648926", "revid": "119163765", "url": "https://it.wikipedia.org/wiki?curid=648926", "title": "Aldo Bibolini", "text": "Biografia.\nConseguita la laurea in ingegneria civile nel 1898 presso la Scuola di Ingegneria di Roma, dopo essere stato assistente di fisica tecnica e di meccanica applicata alle macchine, tra il 1900 e il 1902 divenne vicedirettore della Societ\u00e0 Italiana dei Forni Elettrici a Roma.\nNel 1902 vinse il concorso per entrare nel Corpo delle Miniere all'ufficio distrettuale di Firenze, dopo aver seguito i corsi di perfezionamento all\"'Ecole des Mines\" di Liegi, giungendo a laurearsi nel 1904 come \"Engenieur Civil des Mines\". Nello stesso anno torn\u00f2 in Italia e venne destinato all'ufficio distrettuale di Caltanissetta.\nIn Sicilia insegn\u00f2, alla Scuola mineraria, materie come scienza delle costruzioni, mineralogia, geologia ed elettrotecnica e diresse la miniera di Testasecca, occupandosi del riordino delle collezioni cristallografiche. Il 1\u00ba novembre 1908 fu trasferito nel distretto minerario di Vicenza con l'incarico della direzione della Scuola mineraria di Agordo nel bellunese e nel 1917, allo scoppio della prima guerra mondiale, venne trasferito a Iglesias.\nIl 3 agosto 1920 inizi\u00f2 ad insegnare tecnologia mineraria presso il Politecnico di Torino, divenne vicedirettore dell'Istituto Superiore d'Ingegneria dal 1933 al 1938 e, nel 1945, pass\u00f2 alla direzione. A tutt'oggi un'aula del Dipartimento di Ingegneria per l'Ambiente, il Territorio e le Geotecnologie del Politecnico di Torino porta il suo nome.\nL'intensa attivit\u00e0 accademica di Bibolini \u00e8 anche segnata dal ruolo di socio dell'Accademia lunigianese di scienze \"Giovanni Capellini\", di membro del Comitato per la Geologia nel Consiglio Nazionale delle Ricerche, socio nazionale dell'Accademia delle Scienze di Torino e membro effettivo dell'American Institution of Mining &amp; Metallurgical Engineers.\nFu autore di circa quaranta pubblicazioni, di argomento geologico e minerario."}
{"id": "648929", "revid": "623104", "url": "https://it.wikipedia.org/wiki?curid=648929", "title": "Pteris vittata", "text": "La pteride a foglie lunghe (Pteris vittata ) \u00e8 una felce della famiglia Pteridaceae, a distribuzione tropicale e subtropicale; tipica pianta iperaccumulatrice, \u00e8 in grado di accumulare quantit\u00e0 enormi di sostanze tossiche come mercurio e piombo.\nIn particolare, \u00e8 tra le poche felci iperaccumulatrici di arsenico: una volta assorbito dalle radici, l\u02bcarsenico \u00e8 trasportato nelle foglie cos\u00ec che queste possano smaltirlo.\nDescrizione.\n\u00c8 una felce alta fino a 50\u00a0cm, con foglie a pinne alternate (da 19 a 23), con margine finemente seghettato, di colore verde scuro superiormente, pi\u00f9 chiare e con nervature evidenti sulla pagina inferiore. \nI sori, non tutti fertili, sono presenti solo nelle pinne prossime all'apice.\nDistribuzione e habitat.\nHa una distribuzione pantropicale.\nIn Italia \u00e8 segnalata, con popolazioni relitte, in Sicilia, Calabria, Campania e Lazio (forra di Ponte Terra a San Vittorino, Roma).\nCresce su rupi e muri umidi da 0 a 300 m di altitudine."}
{"id": "648930", "revid": "106095591", "url": "https://it.wikipedia.org/wiki?curid=648930", "title": "FIPSAS", "text": ""}
{"id": "648931", "revid": "1982", "url": "https://it.wikipedia.org/wiki?curid=648931", "title": "Saint Nicolas", "text": ""}
{"id": "648932", "revid": "1305772", "url": "https://it.wikipedia.org/wiki?curid=648932", "title": "Saint-Nicolas", "text": ""}
{"id": "648933", "revid": "2074952", "url": "https://it.wikipedia.org/wiki?curid=648933", "title": "Richard Abegg", "text": "Biografia.\nFiglio di Wilhelm Abegg (1834-1913) e di Margarete Friedenthal, studi\u00f2 al Wilhelmgymnasium di Berlino. Segu\u00ec poi i corsi di chimica fisica all'universit\u00e0 di Kiel, per passare quindi a Tubinga e laurearsi infine, il 19 luglio 1891, con August Wilhelm von Hofmann all'universit\u00e0 di Berlino con la tesi di chimica organica \"\u00dcber das Chrysen und seine Derivate\" (\"Sul crisene e i suoi derivati\"). Torn\u00f2 per\u00f2 presto a dedicarsi alla chimica fisica andando a studiare a Lipsia con Wilhelm Ostwald e lavorando successivamente come assistente di Svante Arrhenius a Stoccolma e di Walther Nernst a Gottinga, con cui allacci\u00f2 rapporti di amicizia e familiarit\u00e0 soprattutto dopo il matrimonio (1895).\nFu professore e direttore dell'Istituto di chimica all'Universit\u00e0 di Breslavia dal 1899 e divenne noto per le sue ricerche sulla velocit\u00e0 di diffusione e il punto di congelamento dei gas. Nel 1904 enunci\u00f2 anche la cosiddetta \"regola di Abegg\", per cui la somma delle valenze negative e positive di uno stesso elemento \u00e8 spesso uguale a otto.\nNel 1905 inizi\u00f2 la pubblicazione dell\"'Handbuch der anorganischen Chemie\", un grande \"manuale di chimica inorganica\" portato poi a termine da Emil Abel nel 1921.\nOltre che di viaggi, fotografia e sci, Abegg era anche un appassionato di volo in mongolfiera, sport che gli cost\u00f2 la vita: mor\u00ec infatti precipitando con il suo aerostato \"Slesia\" nel 1910, a soli quarantun anni."}
{"id": "648936", "revid": "287204", "url": "https://it.wikipedia.org/wiki?curid=648936", "title": "Aleksandar Capin", "text": ""}
{"id": "648944", "revid": "56620", "url": "https://it.wikipedia.org/wiki?curid=648944", "title": "Erbatico", "text": "Dal latino \"herba\", il termine erbatico indicava nel periodo del Feudalesimo il diritto di raccogliere erba nei fondi altrui. Ai tempi feudali, infatti, andava sotto questo nome una determinata prestazione che i vassalli pagavano al barone per gli animali pascolanti.\nIl diritto di pascolo o di falciare l'erba e il relativo censo per erbatico indicavano la porzione di pascolo necessaria a garantire il nutrimento di un bovino adulto o due bovini giovani o quattro vitelli per l'intera stagione.Per erbatico si intende anche il relativo uso civico, concesso a una comunit\u00e0, senza pagamento di tributo.\nLa consuetudine socio-economica medioevale.\nAi vassalli, in determinati periodi dell'anno, era consentito esercitare alcune servit\u00f9 passive che si tramandavano di padre in figlio sia verbalmente che con documenti scritti redatti da notai. In particolare, era consentito il cd. legnatico, l'erbatico e la raccolta di frutta nelle altrui propriet\u00e0.\nMa, mentre il legnatico e l'erbatico, quando venivano esercitati su terra appartenente al feudatario od al Comune, rientravano negli usi civici, per quello che riguarda la raccolta di frutta (o di frumento) nelle propriet\u00e0 private altrui si richiamavano per lo pi\u00f9 regole (non scritte) di \"equit\u00e0\", secondo cui anche i poveri avevano il diritto di mangiare e di trovare un po' d'erba per la capretta o la pecora che garantiva il latte fresco ai pi\u00f9 piccoli ed ai pi\u00f9 anziani della famiglia.\nDifatti, in molte zone della Calabria era tollerato che i passanti potessero entrare nelle altrui propriet\u00e0 e cogliere uva (non pi\u00f9 di tre grappoli), noci (non pi\u00f9 di tre noci), fichi o altra frutta (sempre per\u00f2 in numero non maggiore di tre, ossia una quantit\u00e0 all'epoca considerata idonea ad attenuare lo stimolo della fame (\"causa comedendi\") e togliere la sete.\nIn alcuni feudi, era consentito dal feudatario per consuetudine raccogliere anche una \"pettata\" di frutta, cio\u00e8 quanto ne conteneva il davanti di una camicia. Un solo frutto in pi\u00f9, magari nascosto nelle tasche, era ritenuto oggetto di furto e il passante veniva punito come ladro.\nLo \"sbarru\".\nLo \"sbarru\" era il \"diritto\" (sempre consuetudinario) di entrare nell'oliveto per raccogliere le olive cadute dagli alberi, dopo che il proprietario aveva concluso la sua raccolta. In genere si trattava di pochi frutti, chiamate \u00abolive dei poveri\u00bb, spesso insufficienti perfino ad accendere una lampada, che per\u00f2 rappresentavano quasi un tesoro per chi viveva in condizioni economiche precarie.\nGli usi civici.\nIl primo documento scritto di concessione di terre ad uso civico \u00e8 del 1205, confermato successivamente da Federico II nel 1220, relativo ai diritti di pascolo, di erbatico e di glandatico a favore del monastero florense, senza pagamento di alcun tributo, nell'area compresa tra il fiume Neto ed il Savuto, in Sila.\nUn documento datato 31 dicembre 1235 testimonia che il Vescovo Ottobello Soffientino aveva concesso in affitto l'erbatico della corte di Cavenago d'Adda a due persone, un certo Maiso (figlio di Alberto Rivoldo) ed un tale Albertino (figlio di Mozone), verso il corrispettivo di 7 lire imperiali per l'erbatico e 18 denari per il latte, altrettanti per gli agnelli e 12 denari per caseatico. I due malghesi dovevano inoltre fornire al vescovo \"mascherpa\" e \"pungata\" (latte rappreso).\nIl Placito del Risano \u00e8 un documento storico che testimonia come un tale \u00abdon Izzo, ed i conti Cadolao e Ajone, per volont\u00e0 della santa Chiesa di Dio\u00bb, si fossero riuniti assieme ai rappresentanti di tutta l'Istria in localit\u00e0 \"Capris\" (l'attuale Capodistria), nella piana del Risano (fiume istriano, attualmente in territorio sloveno), \u00abper giudicare alcune questioni che riguardano la Chiesa, per valutare le lamentele sul pagamento delle tasse governative, e quindi per giudicare i soprusi fatti alle consuetudini del popolo, ai poveri, agli orfani, ed alle vedove\u00bb. In particolare, il documento riporta le lamentele contro alcuni Vescovi che avevano \"violato\" il diritto di erbatico stabilito consuetudinariamente in favore dei poveri."}
{"id": "648945", "revid": "729019", "url": "https://it.wikipedia.org/wiki?curid=648945", "title": "Cosmos 496", "text": "Cosmos 496 fu una missione priva di equipaggio del programma Sojuz sovietico eseguita per testare il nuovo tipo di navicella spaziale Sojuz 7 K-T \u2013 navicella modificata in seguito alla tragedia della Sojuz 11. Era solito per il regime sovietico indicare esclusivamente missioni concluse con successo con una denominazione ufficiale. Le missioni che comportarono insuccessi vennero di solito nascoste all'opinione pubblica, e le missioni di collaudo camuffate sotto l'unica denominazione di \"Cosmos\". Infatti tutti i velivoli spaziali sovietici, sia di carattere civile che militare, per i quali non si voleva dare delle informazioni pi\u00f9 precise, vennero numerati come velivoli di questa serie. Per questo motivo la numerazione cronologica aument\u00f2 in continuazione ed entro breve tempo e pertanto risulta di difficile individuazione una descrizione esatta di tutti i velivoli lanciati sotto questa denominazione. Basti pensare che gi\u00e0 verso la met\u00e0 degli anni 70 si raggiunger\u00e0 il numero 1000. Pertanto di questa missione si pu\u00f2 indicare con sicurezza esclusivamente che si tratt\u00f2 del ventesimo volo nell'ambito del programma Sojuz sovietico, mentre l'indicazione del numero di volo non equipaggiato di questa capsula varia da nono a dodicesimo e quattordicesimo."}
{"id": "648956", "revid": "101627808", "url": "https://it.wikipedia.org/wiki?curid=648956", "title": "De re militari (Valturio)", "text": "De re militari \u00e8 un trattato sull'arte militare redatto da Roberto Valturio, consigliere di Sigismondo Pandolfo Malatesta, tra il 1446-47 ed il 1455.\nIl testo.\nIl trattato dipende da fonti antiche, ma si avvicina anche a molti testi coevi e porta grandi innovazioni al tema. Dovette costituire punto d'orgoglio per tutto il mondo culturale e scientifico di Rimini e nello stesso tempo vantare un alto grado di rappresentativit\u00e0 presso le altre signorie e domini.\nIl testo ha sostanzialmente lo scopo di celebrare Sigismondo come unico condottiero dei suoi tempi comparabile per virt\u00f9 ai grandi uomini d'armi dell'antichit\u00e0. Il testo pare in realt\u00e0 pi\u00f9 attento al lessico che alla tecnica militare, volto a descrivere le doti del condottiero e l'importanza per lui delle discipline quali la filosofia, la storia, l'astronomia, la conoscenza delle leggi.\nL'opera si inserisce come una dotta compilazione nella lunga tradizione, ma con il rinnovamento dovuto all'introduzione della polvere pirica, della trattatistica militare che testimoniava da sempre molta attenzione alle macchine belliche, nel testo e nelle figure. Il pregio e la bellezza estetica dell'opera \u00e8 legata appunto all'ampio apparato illustrativo: esempi di ingegneria militare, descrizione di tecniche e macchine d'assedio, armi (con una precoce attenzione per l'artiglieria), macchine belliche; le illustrazioni hanno pi\u00f9 un valore esemplare che tecnico, in certi casi risultando rappresentazione di macchine dal funzionamento improbabile; piuttosto che di uno studio originale dedicato all'esposizione di novit\u00e0 belliche dell'epoca, esse paiono la sintesi di un corpus preesistente accumulato per secolare tradizione. Ma nel campo della meccanica del tempo \u00e8 arbitrario pensare alle illustrazioni come a dei progetti reali esecutivi (nemmeno i disegni delle macchine di Leonardo da Vinci lo sono): e le figure, predisposte da un miniatore, hanno spesso una componente fantastica.\nI manoscritti.\nCompletata l'opera, Valturio si dedic\u00f2 alla produzione di copie necessaria ad un'ampia divulgazione del trattato, secondo il disegno celebrativo voluto da Sigismondo. In casa dell'erudito riminese fu allestito uno scriptorium da lui stesso diretto, che si avvalse in parte dell'attivit\u00e0 del copista Sigismondo di Niccol\u00f2 Alemanno.\nDel \"De re militari\" si conoscono oggi almeno 22 esemplari, alcuni dei quali recano dediche a personaggi illustri del tempo: Maometto II, Mattia Corvino, Francesco Sforza, Malatesta Novello, Jacopo Zeno.\nLe edizioni a stampa.\nGi\u00e0 dopo appena una ventina d'anni dalla composizione, caso forse unico di utilizzo immediato di un nuovo media (la stampa in Italia era stata introdotta intorno al 1465) per l'opera di un autore ancora vivente, il trattato fu dato alle stampe. \u00c8 del 1472, infatti, l'incunabulo dell\"'editio princeps\" del \"De re militari\". Luogo di edizione: Verona, in territorio della Serenissima Repubblica di Venezia.\nSi tratta non solo di uno dei primi libri stampati a Verona, ma anche del primo libro illustrato che la storia della nascente tipografia nel mondo occidentale registri e della prima opera a stampa di argomento tecnico. Un esperimento straordinario che accoppiava le abilit\u00e0 del compositore e del tipografo, a quelle dell'illustratore e dello xilografo, in un prodotto che, da un punto di vista della realizzazione tecnica, non aveva precedenti. Per non dire della scommessa imprenditoriale legata ad un libro la cui richiesta sul mercato doveva essere foriera di un buon successo.\nAltro caso assolutamente singolare, la riedizione avvenuta appena 11 anni dopo, il 13 febbraio 1483, sempre a Verona, di una nuova versione a stampa, con nuove illustrazioni xilografiche. Riedizione dovuta alle cure editoriali di un tipografo dalmata (Bonino Bonini) e di un \"editor\" riminese che in quegli anni era presente a Verona: Paolo Ramusio.\nSe non bastasse, a pochi giorni di distanza dalla seconda edizione, ecco apparirne una nuova, datata nel colophon 17 febbraio 1483, con il testo tradotto in volgare e con le stesse xilografie.\nA conferma della grande fortuna incontrata dall'opera di Valturio, vennero realizzate altre due edizioni latine nel secolo successivo: furono entrambe stampate a Parigi, da Christian Wechel nel luglio 1532, nel settembre 1534 e nel 1535 (si tratta in realt\u00e0 di una ristampa identica della precedente), edizioni in cui lo xilografo utilizz\u00f2 in modo speculare i prototipi dell'edizione del 1483); nel 1555 fu edita sempre a Parigi una traduzione in lingua francese, a cura di Louis Meigret.\nSolo dopo 524 anni, nel novembre del 2006, l'opera vede nuovamente la luce in edizione facsimilare corredata da un volume di saggi critici e da un DVD contenente 2 diverse copie dell\"'editio princeps\", la traduzione in volgare del Ramusio e il \"Codice Uribinate\" latino 281 (Rimini/ Milano, Guaraldi-Y.press)"}
{"id": "648976", "revid": "729019", "url": "https://it.wikipedia.org/wiki?curid=648976", "title": "Cosmos 573", "text": "Cosmos 573 fu una missione priva di equipaggio del programma Sojuz sovietico. La missione venne eseguita quale secondo collaudo del nuovo tipo di navicella spaziale Sojuz 7 K-T in seguito alla modifica effettuata dopo la tragedia della Sojuz 11. Questa navicella non era dotata di pannelli solari. Era solito per il regime sovietico indicare esclusivamente missioni concluse con successo con una denominazione ufficiale. Le missioni che comportarono insuccessi vennero di solito nascoste all'opinione pubblica, e le missioni di collaudo camuffate sotto l'unica denominazione di \"Cosmos\". Infatti tutti i velivoli spaziali sovietici, sia di carattere civile che militare, per i quali non si voleva dare delle informazioni pi\u00f9 precise, vennero numerati come velivoli di questa serie. Per questo motivo la numerazione cronologica aument\u00f2 in continuazione ed entro breve tempo e pertanto risulta di difficile individuazione una descrizione esatta di tutti i velivoli lanciati sotto questa denominazione. Basti pensare che gi\u00e0 verso la met\u00e0 degli anni 70 si raggiunger\u00e0 il numero 1000. Pertanto di questa missione si pu\u00f2 indicare con sicurezza esclusivamente che si tratt\u00f2 del ventunesimo volo nell'ambito del programma Sojuz sovietico, mentre l'indicazione del numero di volo non equipaggiato di questa capsula varia da decimo a tredicesimo e 15-esimo."}
{"id": "648977", "revid": "2039709", "url": "https://it.wikipedia.org/wiki?curid=648977", "title": "Luna blu", "text": "Luna blu (dall'inglese \"Blue moon\") \u00e8 il nome con cui popolarmente si indica la seconda luna piena del mese, quindi quella circostanza per cui nel corso di un singolo mese cadono due lune piene anzich\u00e9 una sola.\nL'evento avviene in media ogni 2.7 anni (intervallo minimo 2 anni e 6 mesi, intervallo massimo 2 anni e 11 mesi) e unicamente nei giorni 30 o 31 del mese. Come rara eccezione (anni 1999, 2018 e 2037) una luna blu pu\u00f2 avvenire in gennaio e nel successivo marzo (intervallo 2 mesi) se in febbraio non c'\u00e8 alcuna luna piena.\nIn passato veniva chiamata \"luna blu\" la terza luna piena in una stagione astronomica che ne contenesse quattro. Una stagione ne ha normalmente solo tre: il carattere di eccezionalit\u00e0 (in media una volta ogni 30 mesi) conferiva a quest'evento caratteristiche di punto di riferimento per i propri traguardi, per vedere se i propri scopi fossero raggiunti e per meditare sulle mancanze.\nL'origine del termine popolare \"luna blu\" \u00e8 controversa, perch\u00e9 il suo significato \u00e8 cambiato nel tempo.\nIn ogni modo il termine non ha nulla a che fare col colore effettivo della luna: infatti solo in rarissime condizioni atmosferiche (presenza di diffuso pulviscolo con particelle di dimensione uniforme di circa 1 micron, p. es. di origine vulcanica) la luna, indipendentemente dalla sua fase, potrebbe risultare di un colore leggermente bluastro o verdastro."}
{"id": "648978", "revid": "92723", "url": "https://it.wikipedia.org/wiki?curid=648978", "title": "Risurrezione della carne", "text": "La risurrezione della carne \u00e8 una dottrina escatologica affermata dalla Chiesa cattolica, da quella ortodossa e da altre confessioni cristiane, che sostiene che alla fine dei tempi, dopo il Giudizio universale, tutti i corpi dei defunti risusciteranno e si ricongiungeranno alle rispettive anime. La risurrezione della carne era ammessa dallo Zoroastrismo persiano per il quale la resurrezione dei morti si verificher\u00e0 dopo l'avvento del \"Salvatore venturo\" (il \"Sao\u0161yant\") cui seguir\u00e0 il giudizio finale che condanner\u00e0 ogni forma di male all'annientamento. . Questa idea fu poi ripresa anche dall'Islam.\nLa fede nella Risurrezione alla fine dei tempi era diffusa gi\u00e0 nell'Ebraismo almeno a partire dal II secolo a.C. (vedi ad esempio 2 Maccabei ), ma non faceva parte della dottrina \"ufficiale\", anche perch\u00e9 i libri dei Maccabei sono deuterocanonici, e non era accettata da tutti: i Vangeli riportano a questo proposito una disputa tra Ges\u00f9 e alcuni Sadducei, i quali la negavano (Matteo ; Marco ; Luca ). Ges\u00f9 riafferm\u00f2 la risurrezione e aggiunse che essa non sarebbe stata una replica di questa vita, ma una condizione sostanzialmente diversa:\nL'\"Oratio ad Graecos\" (capp. V e XIII), di Taziano il Siro, discepolo di san Giustino poi caduto nell'eresia valentiniana, \u00e8 uno dei testi cristiani pi\u00f9 antichi che pone in relazione la Resurrezione della carne con la creazione dal nulla per irradiazione luminosa del Verbo di Dio, identificato con Ges\u00f9 Cristo. Taziano afferma che Dio \u00e8 l'equivalente cristiano del Demiurgo del \"Timeo\" platonico, mentre il Verbo \u00e8 il creatore della materia e di tutto ci\u00f2 che esiste. Diversamente da Platone, l'anima non \u00e8 un principio vitale, ma riceve la vita da Dio, la carne viene resuscitata alla fine dei tempi per la vita eterna in Dio o per la dannazione eterna. \nTuttavia, Atenagora di Atene chiarisce che la resurrezione non pertiene propriamente al Giudizio Universale, poich\u00e9 di essa beneficiano anche gli infanti morti prematuramente e destinati al Limbo senza avere concluso la vita terrena con colpe o con meriti di salvezza. La resurrezione della carne \u00e8 pensabile solamente in relazione al fine ultimo impresso da Dio creatore alla creatura umana. Taziano prosegue con le seguenti affermazioni, cadendo in eresia dal punto di vista dei Padri della Chiesa: l'anima condannata al castigo eterno si dissolve dopo la morte e sar\u00e0 resuscitata da Dio alla fine dei tempi per il castigo senza fine; viceversa, l'anima che ha conosciuto Dio e la verit\u00e0, ha la possibilit\u00e0 di non dissolversi dopo la morte e di ricevere la vita di Dio dal primo istante della separazione dal corpo fino alla fine dei tempi e oltre. Tuttavia, Taziano e Giustino non chiariscono con precisione quale fosse lo stato delle anime destinate alla salvezza subito dopo la morte del corpo terreno. Taziano menzion\u00f2 anche la caduta degli angeli e l'opera tentatrice dei demoni.\nIl Cristianesimo afferma che la Risurrezione di Ges\u00f9, risorto tre giorni dopo la morte di croce, anticipa e preannuncia la risurrezione della carne per tutti gli uomini. Ad esempio san Paolo nella Prima lettera ai Corinzi scrive:\nSant'Atenagora di Atene nel \"De resurrectione mortuorum\" espose un argomento sulla possibilit\u00e0 della resurrezione della carne ed ulteriori tre inerenti la sua necessit\u00e0. Gli argomenti della ragione si accordano con la fede nella Resurrezione della carne. La resurrezione della carne \u00e8 possibile materialmente a Dio in quanto ripetizione del dono divino della vita a Adamo ed Eva, e possibile idealmente poich\u00e9 non ha nulla di contrario alla natura di Dio in quanto Sommo Bene e Somma Giustizia.\nIl primo argomento della necessit\u00e0 pertiene la finalizzazione della creatura umana alla visione della verit\u00e0 e alla contemplazione di Dio, intese come vita di sapienza e contemplazione delle opere divine nel mondo. La perfezione, onnipotenza e onniscienza di Dio creatore esigono che nella causalit\u00e0 materiale dell'effusione dell'anima nel concepito sia implicita anche la possibilit\u00e0 di ogni singola creatura di adempiere la Sua promessa e conseguire il proprio fine ultimo naturale. \nGli ultimi due argomenti appartengono alla creatura umana rispetto alla sua sostanza e persona. \nQuanto alla sostanza, la creatura umana non pu\u00f2 platonicamente identificarsi con la sola anima in accordo con l'\"Alcibiade\", ma necessariamente riceve da Dio un fine ultimo che viene ereditato sia dall'anima che dal corpo, essendo la creatura umana un sinolo aristotelico di materia e forma, individuati nel corpo e nell'anima stessi. Il fine eterno richiede la perpetuit\u00e0 di entrambi e, in particolare, la resurrezione della carne dopo la morte terrena del corpo. \nIn terzo luogo, un argomento non proviene dall'uomo considerato nella sua statica immutabilit\u00e0 della sostanza, ma dalla sua natura dinamica di essere che vive nel tempo e nella comunit\u00e0. Poich\u00e9 i meriti di salvezza e le colpe che causano la dannazione eterna si acquisiscono con l'anima e col corpo, allora anche il premio eterno o il castigo eterno di Dio devono necessariamente essere sia dell'anima che del corpo. Il Giudizio Universale impatta sulla persona nella sua interezza e necessita della resurrezione della carne per dare adempiere la promessa rivelata della dannazione eterna o della salvezza eterna in Paradiso. Il premio o il castigo sono il corrispondente soggettivo di ci\u00f2 che oggettivamente \u00e8 il conseguimento del fine naturale ultimo della creatura umana. \nLa Chiesa cattolica, insegna che la risurrezione dei corpi \u00e8 un dogma, una verit\u00e0 di fede. Vi \u00e8 la promessa che il corpo che si riunir\u00e0 all'anima, dopo il Giudizio Universale sar\u00e0 dotato, almeno per quelli che si troveranno in Paradiso (il Purgatorio cesserebbe di esistere al momento della fine del mondo) di speciali caratteristiche (\"corpo glorioso\"): sar\u00e0 incorruttibile, non potr\u00e0 pi\u00f9 ammalarsi o perire; sar\u00e0 perfetto, cio\u00e8 privo degli eventuali difetti che aveva nel mondo; sar\u00e0 identico, a parte i difetti, al corpo che si aveva in vita; non gli occorrer\u00e0 nutrirsi, dormire, curarsi; si sposter\u00e0 istantaneamente da un luogo all'altro; sar\u00e0 infine la glorificazione dell'essere umano, premiato per la sua vita conforme ai dettami della legge divina.\nNell'Inferno anche le anime dei dannati riavranno, alla fine, il loro proprio corpo, con il quale proveranno le pene che gi\u00e0 provavano con l'anima, consistenti innanzitutto nella privazione della visione di Dio, pur anelando grandemente di goderla.\nLa Chiesa cattolica e la Chiesa ortodossa affermano inoltre che Maria, madre di Ges\u00f9, per uno speciale privilegio, avrebbe ottenuto la risurrezione della carne subito dopo la morte, anzich\u00e9 dopo il Giudizio universale come tutti gli altri uomini, e sarebbe stata assunta, cio\u00e8 \"accolta, ricevuta\", nel Paradiso. Tale credenza \u00e8 stata codificata dalla Chiesa cattolica con il dogma dell'Assunzione di Maria nel 1950. La festa dell'Assunzione cade ogni 15 agosto. \nCosa diversa da questa sono le risurrezioni miracolose che, secondo i Vangeli, furono operate da Ges\u00f9: quella della figlia di Giairo, quella del figlio della vedova di Naim, quella di Lazzaro. Queste persone, infatti, non entrarono in questa nuova condizione, ma furono richiamate alla loro vita precedente, nello stesso corpo che possedevano prima di morire, e a suo tempo morirono una seconda e ultima volta.\nIn passato la Chiesa cattolica proibiva la cremazione in quanto vedeva nell'atto di distruggere il corpo la volont\u00e0 di negare la risurrezione della carne, e in effetti tale pratica era in uso tra atei ed agnostici dichiarati. Oggi la cremazione \u00e8 tollerata, purch\u00e9 il fedele non neghi il dogma della risurrezione della carne. D'altra parte, o cremato o sotterrato nell'interno del sarcofago, in condizioni normali, il corpo di un defunto finisce per dissolversi, per essere \"ricreato\" del tutto al momento della risurrezione finale, dopo il Giudizio Universale.\nSecondo san Tommaso d'Aquino, la libert\u00e0 della volont\u00e0 umana e la libert\u00e0 dell'anima non sono un tema trasversale alle confessioni religiose, che quindi non identifica e caratterizza singolarmente la fede cristiana. La specificit\u00e0 del Cristianesimo \u00e8 la fede nella resurrezione della carne che sul piano soggettivo completa la felicit\u00e0 dell'anima nel conseguimento del suo fine ultimo che \u00e8 la visione della verit\u00e0 e la contemplazione di Dio; sul piano oggettivo, invece, la resurrezione della carne eleva fino al massimo valore possibile il grado di partecipazione della sostanza umana a quella di Dio.\nTale visione antropologica, fondata su una corrispondenza fra piano soggettivo della persona e piano oggettivo (o intersoggettivo) della sostanza, trova un precedente autorevole nel pensiero di Platone, per il quale la conoscenza della verit\u00e0 \u00e8 pienamente fruibile solamente per l'anima disincarnata dopo la morte (\"Fedone\", 66a e 66b). L'anima \u00e8 tuttavia intesa come luogo della conoscenza in contrapposizione al corpo, ritenuto un ostacolo alla visione della verit\u00e0 e al conseguimento del fine ultimo. Come commentava san Tommaso, il dualismo anima-corpo port\u00f2 le culture precristiane ad escludere la risurrezione della carne."}
{"id": "648979", "revid": "119552111", "url": "https://it.wikipedia.org/wiki?curid=648979", "title": "Numero di iodio", "text": "Il numero di iodio (o \"numero di assorbimento di iodio\" o \"indice di iodio\") in chimica \u00e8 la massa di iodio espressa in grammi che viene consumata da 100 grammi di una sostanza chimica.\nUna soluzione di iodio \u00e8 intensamente colorata (viola nei solventi organici, marrone in acqua o alcol); ogni gruppo funzionale presente sulla molecola della sostanza in esame capace di reagire con lo iodio ne provocher\u00e0 la decolorazione. La quantit\u00e0 di soluzione di iodio richiesta dal campione \u00e8 quindi una misura della quantit\u00e0 di gruppi reattivi sensibili allo iodio.\nUn'applicazione del numero di iodio \u00e8 la determinazione del grado di insaturazione (ossia della presenza di doppi legami) negli acidi grassi poich\u00e9 i legami doppi degli acidi grassi reagiscono con lo iodio, addizionandolo.\nIn una procedura tipica il campione di acido grasso \u00e8 trattato con un eccesso della soluzione di Hanus - una soluzione di bromuro di iodio (BrI). L'eccesso non reagito di bromuro di iodio \u00e8 successivamente trattato con ioduro di potassio che lo converte in iodio elementare. La concentrazione dello iodio \u00e8 quindi misurata tramite titolazione con il tiosolfato di sodio.\nI metodi standardizzati per analisi di questo tipo sono, per esempio, ASTM D1959-97 e DIN 53241."}
{"id": "648980", "revid": "120509705", "url": "https://it.wikipedia.org/wiki?curid=648980", "title": "Prigioniero politico", "text": "Un prigioniero politico \u00e8 una persona detenuta, o agli arresti domiciliari, in quanto le sue idee sono considerate una minaccia o una sfida all'autorit\u00e0 dello Stato. Per \"prigioniero politico\" si pu\u00f2 anche intendere una persona alla quale sia stata negata la cauzione, o cui sia stata negata la libert\u00e0 condizionale, quando queste sarebbero state ragionevolmente concesse ad un imputato accusato di un crimine simile.\nRapporti con lo Stato di diritto.\nIn molti casi, i prigionieri politici sono imprigionati, privi di un diritto legale, direttamente attraverso processi extragiudiziali. In altri casi pu\u00f2 succedere anche che i prigionieri politici siano arrestati per mezzo di artifici legali, in cui accuse criminali, prove costruite, e processi non equi vengono utilizzati per spostare l'attenzione dal fatto che la persona \u00e8 un prigioniero politico. Tale prevaricazione del diritto \u00e8 un \"escamotage\" per evitare che la condanna venga intesa sia a livello nazionalmente che internazionale, come violazione dei diritti umani e come soppressione di un dissidente politico.\nPer altro verso, se il diritto di perseguire penalmente \u00e8 applicato nel rispetto dello Stato di diritto, la definizione \u00e8 utilizzata per contestare la legittimit\u00e0 dei giudici. In questi casi, la dichiarazione di ritenersi \u201cprigioniero politico\u201d, da parte dei catturati, intende accreditare l'esistenza di un conflitto armato interno, che equipari i suoi attori ai soggetti cui si applicano le Convenzioni di Ginevra: si tratta, cio\u00e8, di un tentativo di giustificare la commissione di reati, adducendo la motivazione di coscienza come motivo sufficiente per scampare ai rigori della legge. In realt\u00e0 le convenzioni di Ginevra del 1949 sui conflitti armati non prevedono alcun particolare trattamento per i ribelli in quanto tali. Solo se controllano una parte del territorio sono considerati combattenti ai sensi delle convenzioni.\nVarianti.\nGoverni o vari tipi di regime \u2014 fascista, comunista, democratico e teocratico \u2014 hanno avuto in custodia prigionieri politici. In Unione Sovietica, vennero spesso utilizzate diagnosi psichiatriche ambigue e controverse, allo scopo di giustificare l'invio al confino dei prigionieri politici. Nella Germania nazista, i \"Nacht und Nebel\", furono tra le prime vittime della repressione. Durante la Guerra del Vietnam, il governo del Vietnam del Sud neg\u00f2 di \"avere in custodia prigionieri politici\", nonostante il fatto che circa 100.000 civili fossero imprigionati come detenuti in 41 campi di internamento. Questo includeva membri non-combattenti del \"National Liberation Front\" o NLF, Fronte di Liberazione Nazionale, inclusi capi villaggio, insegnanti, impiegati delle riscossione delle tasse, postini, personale medico, cos\u00ec come pure molti contadini i cui parenti erano membri del NLF. In Nord Corea, intere famiglie vengono imprigionate se un membro della famiglia \u00e8 sospettato di sentimenti anti-governativi. I Governi di solito rigettano la tesi che vengano detenuti prigionieri politici.\nI prigionieri politici a volte scrivono memorie delle loro esperienze e delle loro conseguenti riflessioni; alcune delle loro memorie sono diventate importanti testi politici. Nel gergo di molti gruppi violenti e di loro simpatizzanti, i \"prigionieri politici\" includono persone imprigionate perch\u00e9 aspettano di essere giudicate, o che sono state detenute per azioni qualificate come \"terrorismo\". Il presupposto \u00e8 che queste azioni fossero moralmente giustificate da una lotta contro il governo che ha imprigionato le suddette persone, inclusi i casi di governi democratici. Per esempio, i gruppi francesi anarchici chiamano di solito \"prigionieri politici\" gli ex-membri di \"Action directe\" detenuti in Francia per omicidio. In Italia i reati perseguiti per finalit\u00e0 terroristiche includono oltre ai capi di imputazione specifici eventualmente contestati, anche i discussi reati associativi (con finalit\u00e0 di terrorismo e/o di sovversione violenta) o di pericolo presunto (per esempio, l'assistenza agli associati e gli atti preparatori di condotte terroristiche). \nIn taluni casi viene criticato l'uso delle carcerazioni preventive e la lunghezza dei processi per reati legati ad attivit\u00e0 politiche che si presumono illecite. Ad esempio, in Italia l'operazione \"Arcadia\" nel 2006 port\u00f2 all'arresto di 18 esponenti del partito comunista indipendentista \"A Manca pro s'Indipendentzia\" per il reato di \"associazione sovversiva con finalit\u00e0 di terrorismo e di eversione dell'ordine democratico\", il cui processo al 2020 non \u00e8 per\u00f2 ancora terminato. Con le medesime accuse nel 2009 fu arrestato l'indipendentista sardo Bruno Bellomonte, gi\u00e0 arrestato nell'operazione Arcadia, e fu detenuto per 29 mesi in regime di carcere duro al di fuori della Sardegna, prima di essere assolto in via definitiva, ma non reintegrato nel suo lavoro di ferroviere.\nSi ricordano le campagne di Amnesty International per il rilascio di prigionieri di coscienza o POCs, che include sia i prigionieri politici cos\u00ec come coloro che sono imprigionati per le loro idee religiose o politiche."}
{"id": "648982", "revid": "2189779", "url": "https://it.wikipedia.org/wiki?curid=648982", "title": "Giacomo Luigi Ciamician", "text": "Biografia.\nMembro della comunit\u00e0 armena di Trieste (era nipote di uno stimato padre Mechitarista) studi\u00f2 nella sua citt\u00e0 natale e a Vienna, prima di laurearsi a Gie\u00dfen con una tesi sulle affinit\u00e0 chimiche.\nDurante il periodo giovanile viennese pubblic\u00f2 analisi sugli spettri di numerosi elementi chimici, le sue ricerche di quell'epoca furono notate e citate da Dmitrij Ivanovi\u010d Mendeleev, il grande chimico russo, a supporto del suo sistema periodico degli elementi.\nAssistente di Stanislao Cannizzaro insieme a Augusto Piccini a Roma dove continu\u00f2 ad occuparsi di spettroscopia e di composti organici azotati, nel 1887 divenne professore di chimica dapprima all'Universit\u00e0 di Padova e dal 1889 presso l'Universit\u00e0 di Bologna dove rimase fino alla morte.\nLe sue ricerche si concentrarono sulle azioni chimiche della luce e sulla presenza di alcaloidi nelle piante. Si dedic\u00f2 a lungo alla chimica del pirrolo e dei suoi derivati, facendo assumere in questo campo un ruolo di primo piano alla chimica italiana.\nDal 1898 fu socio dell'Accademia nazionale delle scienze. Nel 1910 divenne il primo triestino ad essere nominato senatore del Regno d'Italia nella XXIII Legislatura.\nDopo la sua morte gli venne dedicato il Dipartimento di Chimica della Facolt\u00e0 di Scienze Matematiche, Fisiche e Naturali dell'Universit\u00e0 di Bologna. Inoltre a lui \u00e8 dedicata un'aula presso il dipartimento di ingegneria chimica (DICAMP) dell'Universit\u00e0 di Trieste, sua citt\u00e0 natale. Per i suoi lavori viene considerato un precursore e profeta dell'energia solare e pi\u00f9 in generale, il fondatore della moderna fotochimica. \u00c8 anche stato un pioniere della fotosintesi artificiale e della transizione energetica dall'utilizzo di fonti rinnovabili."}
{"id": "648986", "revid": "729019", "url": "https://it.wikipedia.org/wiki?curid=648986", "title": "Cosmos 613", "text": "Cosmos 613 fu una missione priva di equipaggio del programma Sojuz sovietico. La missione venne eseguita quale collaudo di una missione a lunga durata del nuovo tipo di navicella spaziale Sojuz 7 K-T. Si tratt\u00f2 della terza missione priva di equipaggio eseguita con questo tipo di navicella modificata in seguito alla tragedia della Sojuz 11, anche se bisogna evidenziare, che la missione equipaggiata Sojuz 12 aveva impegnato con successo lo stesso tipo di navicella spaziale. Era solito per il regime sovietico indicare esclusivamente missioni concluse con successo con una denominazione ufficiale. Missioni che comportarono insuccessi vennero di solito nascoste all'opinione pubblica, e le missioni di collaudo camuffate sotto l'unica denominazione di \"Cosmos\". Infatti tutti i velivoli spaziali sovietici, sia di carattere civile che militare, per i quali non si voleva dare delle informazioni pi\u00f9 precise, vennero numerati come velivoli di questa serie. Per questo motivo la numerazione cronologica aument\u00f2 in continuazione ed entro breve tempo e pertanto risulta di difficile individuazione una descrizione esatta di tutti i velivoli lanciati sotto questa denominazione. Basti pensare che gi\u00e0 verso la met\u00e0 degli anni 70 si raggiunger\u00e0 il numero 1000. Pertanto di questa missione si pu\u00f2 indicare con sicurezza esclusivamente che si tratt\u00f2 del ventitreesimo volo nell'ambito del programma Sojuz sovietico, mentre l'indicazione del numero di volo non equipaggiato di questa capsula varia da undicesimo a quattordicesimo e 16-esimo."}
{"id": "648987", "revid": "201394", "url": "https://it.wikipedia.org/wiki?curid=648987", "title": "Crucificados pelo sistema", "text": "Crucificados pelo sistema \u00e8 il debut album della Hardcore band Ratos de Por\u00e3o, pubblicato nel 1984. \u00c8 il primo album hardcore pubblicato in Sud America."}
{"id": "648988", "revid": "1598666", "url": "https://it.wikipedia.org/wiki?curid=648988", "title": "Contea di Hampden", "text": "La contea di Hampden, Hampden County in inglese, \u00e8 una contea dello Stato del Massachusetts negli Stati Uniti. La contea, posta nella parte centrale dello Stato, ha come capoluogo Springfield.\nLa popolazione al censimento del 2000 era di 456.228 abitanti, 471.081 secondo una stima del 2009.\nGeografia fisica.\nCome per altre contee del Massachusetts dal 1998 la contea di Hampden esprime solo una regione storico-geografica, essendo tutte le funzioni amministrative passate ad altre agenzie dello Stato del Massachusetts.\nLa contea confina a nord con la contea di Hampshire, a est con la contea di Worcester, a sud con le contee di Tolland, Hartford e Litchfield dello Stato del Connecticut ed a ovest confina con la contea di Berkshire.\nIl territorio \u00e8 prevalentemente pianeggiante fatta eccezione dell'area collinare del nord-ovest. Nell'area centrale scorre il fiume Connecticut. L'area ad ovest del Connecticut \u00e8 drenata dal suo affluente, il \"Little River\", che alimenta il lago della \"Cobble Mountain Reservoir\".\nSul fiume Connecticut sono poste le citt\u00e0 pi\u00f9 grandi dello Stato. La citt\u00e0 di Springfield, capitale del Massachusetts \u00e8 posta sulla sua riva orientale, mentre su l'altra sponda si \u00e8 sviluppata West Springfield. Poco a nord \u00e8 situata la citt\u00e0 di Holyoke."}
{"id": "649000", "revid": "1522738", "url": "https://it.wikipedia.org/wiki?curid=649000", "title": "Spa", "text": ""}
{"id": "649007", "revid": "486946", "url": "https://it.wikipedia.org/wiki?curid=649007", "title": "Nuova Vis Pesaro 2006 Associazione sportiva dilettantistica calcio", "text": ""}
{"id": "649015", "revid": "1965277", "url": "https://it.wikipedia.org/wiki?curid=649015", "title": "James Dewar", "text": "Biografia.\nUltimo di sei figli, perse i genitori nel 1857. Trasferitosi ad Edimburgo frequent\u00f2 l'universit\u00e0 locale, dove si laure\u00f2.\nNel 1875 divenne professore all'Universit\u00e0 di Cambridge.\nPrincipali ricerche.\nLe sue ricerche si concentrarono sulla produzione del vuoto in laboratorio, sfruttando il potere di assorbimento dei gas appartenente al carbone a basse temperature. Approfond\u00ec il tema della fosforescenza dei composti chimici, e ide\u00f2 un contenitore, il \"Vaso di Dewar\", originariamente utilizzato per la conservazione dei gas liquefatti e noto come Thermos.\nAlle sue ricerche in collaborazione con Frederick Augustus Abel, si deve la nascita della Cordite, esplosivo a base di nitroglicerina.\nLo studio delle basse temperature rest\u00f2 la principale fonte di studio di Dewar, che riusc\u00ec a realizzare la liquefazione di gas fino ad allora creduti illiquefabili, quali l'idrogeno e il fluoro, studiando le variazioni delle loro propriet\u00e0 a temperature prossime allo zero assoluto.\nOmaggi a Dewar nell'astronomia.\nA James Dewar sono intitolati il cratere lunare Dewar e l'asteroide 9420 Dewar."}
{"id": "649028", "revid": "125733887", "url": "https://it.wikipedia.org/wiki?curid=649028", "title": "Giudizio universale", "text": "Il Giudizio universale (o Giudizio finale), secondo l'escatologia cristiana, \u00e8 un avvenimento che si verificher\u00e0 alla fine dei tempi, subito dopo la Seconda venuta di Cristo. Secondo la teologia, infatti, il compimento delle storie di libert\u00e0 vissute da ogni uomo comporta \u00abil rendersi consapevoli della qualit\u00e0 etica di queste storie di fronte a Dio\u00bb. Inoltre \u00abnella testimonianza biblica che Ges\u00f9 sar\u00e0 il giudice \u00e8 contenuta la promessa che il giudizio di Dio sul male e su ogni colpa sar\u00e0 un giudizio di grazia\u00bb.\nLa concezione che al termine della loro vita Dio giudicher\u00e0 tutti gli uomini in base alle azioni da loro compiute e destiner\u00e0 ciascuno al Paradiso oppure all'Inferno \u00e8 comune a molte religioni e filosofie e in particolare a quelle presenti nel contesto culturale in cui \u00e8 nato il cristianesimo: l'ebraismo, lo zoroastrismo, la religione egizia (cfr. psicostasia) e fra le filosofie il platonismo.\nCristianesimo.\nNel cristianesimo questa dottrina fa riferimento ad una celebre parabola di Ges\u00f9 (Matteo ). In essa Ges\u00f9 si identifica con il sofferente e il giudizio verte di volta in volta sulla compassione concretamente dimostrata e non sulla fede professata.\nLa chiesa latina (seguendo Cipriano e soprattutto Agostino d'Ippona) ha sottolineato la necessit\u00e0 di una giustizia equilibratrice. La giustizia di Dio, fu quindi contrapposta alla sua misericordia, in quanto essa obbligherebbe Dio a un certo comportamento (Anselmo d'Aosta). Perlomeno Dio \"non pu\u00f2 dimostrare grazia nello stesso modo ai malfattori e alle vittime\" ed \"\u00e8 sperabile che rispetter\u00e0 e ristabilir\u00e0 la dignit\u00e0 di queste ultime\".\nSecondo i teologi alessandrini del III secolo Clemente e Origene e i loro numerosi sostenitori la misericordia di Dio deve prevalere e condurre a una riconciliazione universale (apocatastasi). Questa dottrina fu sempre sperata nella storia della Chiesa e della teologia, in quanto \"la teologia non possiede alcuna conoscenza, n\u00e9 alcuna competenza per decidere sulle possibilit\u00e0 che Dio ha di mutare positivamente le libere decisioni delle sue creature senza distruggerne la libert\u00e0\". La riprende anche il teologo cattolico Hans Urs von Balthasar, che sottolinea come ad ella sembrano aderire alcuni fra i pi\u00f9 famosi teologi cattolici, fra cui anche lo stesso Papa Benedetto XVI.\nLa dottrina del giudizio finale solleva il problema dello stato delle anime fra il momento della loro morte e la seconda venuta di Cristo. La questione presenta problemi filosofici sia di antropologia (pu\u00f2 sussistere l'anima senza il corpo?) sia di ontologia del tempo (Il tempo, inteso come flusso omogeneo, esiste oggettivamente oppure con la morte la persona raggiunge istantaneamente la \"fine dei tempi\"?). Questi problemi non hanno ancora trovato una soluzione da tutti condivisa. La dottrina che non esista alcuno stato intermedio perch\u00e9 alla morte ogni persona raggiunge il giudizio universale \u00e8 ritenuta la pi\u00f9 verosimile da Karl Rahner, teologo cattolico e perito conciliare durante il Concilio Vaticano II.\nLa soluzione tradizionale mira ad affermare che i giustificati ottengono immediatamente il dono loro assegnato da Cristo e perci\u00f2 ad escludere la visione beatifica differita, teoria molto diffusa fra i padri della chiesa cattolica e predicata ancora oggi da alcune frange protestanti. La maggior parte dei cristiani, infatti, ha ritenuto e ritiene inaccettabile che i martiri, la stessa Vergine Maria e gli altri santi non possano godere da subito della visione beatifica.\nSecondo la Chiesa cattolica e quella ortodossa gli uomini vengono giudicati subito dopo la morte (giudizio particolare), e le loro anime accedono al Paradiso o all'Inferno immediatamente o, nel caso del Paradiso, dopo una fase pi\u00f9 o meno intensa di purificazione nel Purgatorio. Alla fine dei tempi vi sar\u00e0 invece la risurrezione della carne, con la quale i corpi risusciteranno e si riuniranno alle anime per il giudizio finale (che comunque \u00e8 collegato al giudizio particolare e coerente con esso con modalit\u00e0 tuttora non chiarite), di salvezza nella comunione dei santi, oppure di condanna.\nNella tradizione protestante, invece, si esclude ogni purificazione dopo la morte. Lutero non sembra aver professato una teologia dello stato intermedio coerente e costante nel tempo. Bench\u00e9 egli abbia talvolta affermato che le anime \"dormono\", nelle chiese riformate prevale l'opinione di Giovanni Calvino secondo cui le anime dei morti si trovano in uno stato vigile di felicit\u00e0 o di dolore che anticipa il loro destino eterno dopo il giudizio finale.\nAltre religioni.\nIl giudizio universale trova riscontro nelle altre religioni abramitiche. Secondo l'escatologia ebraica esso sar\u00e0 preceduto dall'avvento del Messia, mentre, per l'Islam, sar\u00e0 proprio Ges\u00f9 a tornare. L'equivalente del giudizio universale nell'escatologia islamica \u00e8 il Giorno del giudizio (\"Yawm al-D\u012bn\", lett. \"Giorno della religione\") o \"qiyama\" (lett. \"risurrezione\").\nNell'escatologia dello zoroastrismo dopo la morte corporale, l'anima della persona attraversa un ponte (\"Chinvato Peretu\") sul quale le sue buone azioni sono pesate con quelle cattive. Il risultato decide il destino dell'anima: Paradiso o Inferno, che tuttavia non sono eterni. Alla fine dei tempi una figura messianica, il \"Saoshyant\", guider\u00e0 le forze del Bene alla vittoria e quindi alla redenzione del cosmo.\nQuando, alla fine dei giorni, il male sar\u00e0 definitivamente sconfitto, una conflagrazione cosmica causata dal fuoco porter\u00e0 ad una palingenesi universale. Anche le anime dei peccatori saranno purificate dal fuoco e riscattate dall'inferno. Tutte le anime, allora, si ricongiungeranno con i propri corpi per vivere in eterno, entro corpi incorruttibili, alla presenza di Ahura Mazd\u0101.\nNell'Induismo, Garuda Purana tratta diffusamente dei giudizi e delle punizioni dopo la morte.\nNella Fede Baha'i invece Il Giudizio Universale \u00e8 gi\u00e0 giunto e ne spiegano il motivo dividendo l'evento in tre fasi:\nNella prima fase, Baha'u'llah, fondatore della Fede Baha'i, in prigionia mand\u00f2 nove lettere ai Potenti dell'epoca e il semplice atto di aver mandato queste lettere criticando il Potere Temporale di queste figure viene considerato dai credenti Baha'i come l'evento burrascoso che preannuncio l'imminente arrivo di una fine simbolica, ma non letterale, dei tempi.\nPer la seconda fase i Baha'i fanno riferimento ai precisi eventi occorsi verso la fine della prima guerra mondiale, nella battaglia di Megiddo \u2013 una sorta di compimento letterale dove i Potenti del Mondo si combattevano. In particolare, la vittoria del generale Allenby a Megiddo, che imped\u00ec agli Ottomani di crocifiggere 'Abdu'l-Bah\u00e1, l'allora guida dei Baha'i, ed \u00e8 considerata dai Baha'i inoltre come l'effettiva \"Battaglia di Armageddon.\"\nLa terza fase rivede l'intero processo delle due Guerre Mondiali, sebbene esse possano essere considerate come un solo evento in due fasi, il loro svolgimento e il conseguente rimescolamento di mezzi e norme mondiali sia prima sia dopo le guerre, vengono visti come una simbolica fine di tutti i tempi e rinascita di una nuova era e un nuovo mondo come preannunciato da altre Sacre Scritture.\nIconografia.\nIl Giudizio universale \u00e8 un soggetto tradizionale nell'iconografia dell'arte sacra cristiana, e tra le opere che lo raffigurano vi sono alcuni veri e propri capolavori:\nMusica.\nSul tema del Giudizio Universale esiste l'omonima opera in tre atti del compositore Vieri Tosatti (1920-1999). Libretto di Cesare Vico Lodovici su precedente dramma di Anna Bonacci. Prima esecuzione: Teatro alla Scala di Milano il 2 aprile 1955."}
{"id": "649030", "revid": "1543377", "url": "https://it.wikipedia.org/wiki?curid=649030", "title": "Contea di Barnstable", "text": "La contea di Barnstable, Barnstable County in inglese, \u00e8 una contea dello Stato del Massachusetts negli Stati Uniti d'America. La contea, il cui territorio corrisponde a quello della penisola di Capo Cod, ha come capoluogo Barnstable.\nLa popolazione al censimento del 2000 era di 222.230 abitanti, 221.151 secondo una stima del 2009.\nGeografia fisica.\nLa contea confina a nord-ovest con la contea di Plymouth; a nord ed a ovest \u00e8 bagnata dalla \"baia di Capo Cod\"; ad est si affaccia sull'Atlantico; a sud si affaccia sul Nantucket Sound; a sud-ovest ha un confine marino con la contea di Dukes ed a ovest si affaccia sulla \"Buzzards Bay\".\nIl territorio corrisponde in larga parte a quello della penisola di Capo Cod. Con la costruzione del canale di Capo Cod, nel 1914, \u00e8 stato tagliato l'istmo che collegava la penisola al continente rendendola di fatto un'isola.\nIl territorio \u00e8 pianeggiante e ricco di laghi e di stagni. Se ne contano oltre 360. Le coste sono basse e sabbiose. La penisola ha numerose baie e porti naturali.\nIl capoluogo di contea \u00e8 la citt\u00e0 di Barnstable, posta in prossimit\u00e0 della baia omonima. Nel sud \u00e8 situata la citt\u00e0 di Falmouth. All'estremit\u00e0 settentrionale della penisola di Capo Cod \u00e8 posta la storica cittadina di Provincetown.\nStoria.\nLa contea \u00e8 stata istituita nel 1685, ma i confini attuali sono stati tracciati nel 1707.\nMentre altre contee del Massachusetts hanno negli anni recenti ceduto le proprie funzioni amministrative allo Stato, la contea di Barnstable ha adottato nel 1988 la \"Barnstable County Home Rule Charter\", che ha permesso la creazione di un organo legislativo che emette ordinanze amministrative."}
{"id": "649047", "revid": "32698", "url": "https://it.wikipedia.org/wiki?curid=649047", "title": "Autostrada Serenissima", "text": ""}
{"id": "649049", "revid": "121422", "url": "https://it.wikipedia.org/wiki?curid=649049", "title": "Firenze-Mare", "text": ""}
{"id": "649050", "revid": "121422", "url": "https://it.wikipedia.org/wiki?curid=649050", "title": "Autostrada Azzurra", "text": ""}
{"id": "649052", "revid": "121422", "url": "https://it.wikipedia.org/wiki?curid=649052", "title": "Autostrada dei Due Mari", "text": ""}
{"id": "649054", "revid": "32698", "url": "https://it.wikipedia.org/wiki?curid=649054", "title": "La Verdemare", "text": ""}
{"id": "649055", "revid": "121422", "url": "https://it.wikipedia.org/wiki?curid=649055", "title": "Milano Serravalle", "text": ""}
{"id": "649057", "revid": "121422", "url": "https://it.wikipedia.org/wiki?curid=649057", "title": "Autostrada Adriatica", "text": ""}
{"id": "649058", "revid": "212348", "url": "https://it.wikipedia.org/wiki?curid=649058", "title": "Autostrada dei Vini", "text": ""}
{"id": "649061", "revid": "339392", "url": "https://it.wikipedia.org/wiki?curid=649061", "title": "Autostrada Alpe-Adria", "text": ""}
{"id": "649062", "revid": "339392", "url": "https://it.wikipedia.org/wiki?curid=649062", "title": "Strada dei Parchi", "text": ""}
{"id": "649063", "revid": "339392", "url": "https://it.wikipedia.org/wiki?curid=649063", "title": "Autostrada dei Trafori", "text": ""}
{"id": "649064", "revid": "339392", "url": "https://it.wikipedia.org/wiki?curid=649064", "title": "Autostrada di Alemagna", "text": ""}
{"id": "649066", "revid": "1854255", "url": "https://it.wikipedia.org/wiki?curid=649066", "title": "Numero di saponificazione", "text": "Il numero di saponificazione (o \"indice di saponificazione\") \u00e8 la quantit\u00e0 di base (in genere idrossido di potassio in etanolo), espressa in milligrammi, necessaria per saponificare un grammo di campione di grasso e neutralizzare gli acidi grassi liberi.\n\u00c8 usato come indice del peso molecolare medio degli esteri degli acidi grassi che costituiscono il campione: alcuni metodi ufficiali standardizzati per la sua misurazione sono: ASTM D 94 e DIN 51559.\nLa sua misura \u00e8 generalmente basata su una retro-titolazione: il campione viene trattato con una quantit\u00e0 nota di soluzione di base certamente in eccesso e scaldandolo a ricadere per almeno un'ora. Al termine dell'ora, dopo raffreddamento, l'eccesso di base che non ha reagito viene misurato per titolazione con una soluzione di acido forte (generalmente acido cloridrico) in presenza di fenolftaleina. La medesima misura viene effettuata su un bianco, del tutto identico al campione ma non contenente alcun grasso.\nIl numero di saponificazione si calcola secondo la formula formula_1, dove:\nTabella dei numeri di saponificazione per alcuni grassi.\nI seguenti valori sono valori medi espressi in milligrammi di idrossido di sodio, che \u00e8 comunemente utilizzato per ottenere saponi solidi.\nPer calcolare il numero di saponificazione in idrossido di potassio occorre moltiplicare i numeri di saponificazione di seguito riportati per il fattore di conversione 1.402 rapporto tra il peso molecolare del KOH e il NaOH. \nI saponi ottenuti a partire da idrossido di potassio hanno consistenza liquida o di gel."}
{"id": "649067", "revid": "339392", "url": "https://it.wikipedia.org/wiki?curid=649067", "title": "Autostrada della Val d'Astico", "text": ""}
{"id": "649069", "revid": "15756", "url": "https://it.wikipedia.org/wiki?curid=649069", "title": "Fausto Vagnetti", "text": "Biografia.\nNasce ad Anghiari, in Alta Val Tiberina, e ad Anghiari rimarr\u00e0 legato per tutta la vita. Viene alla luce in quella che oggi \u00e8 la Sala del Sindaco, all\u2019interno del Palazzo Pretorio di Anghiari. Suo figlio Luigi \u00e8 stato architetto e accademico.\nA 17 anni, nel 1893, si trasferisce a Roma dove \u00e8 allievo di Filippo Prosperi all'Istituto di Belle Arti di via Ripetta. Prende alloggio e poi apre lo studio a piazzale Ponte Milvio, in un edificio antico che era anche posto di ristoro e per il cambio cavalli. Entra in contatto con artisti, tra cui Duilio Cambellotti e Mario Sironi e il critico d'arte Piero Scarpa.\nDal 1908 insegna Disegno architettonico e Ornato alla Facolt\u00e0 di Ingegneria di Roma.\nDal 1912 ricopre la cattedra di Figura disegnata all'Istituto di Belle Arti di Roma; sempre nel 1912 \u00e8 chiamato all'insegnamento di Prospettiva e di Scenografia al Museo artistico industriale di Roma. Nel 1913 sposa Rosalia Pittaluga. Dal matrimonio nasceranno Luigi (Gigi), Corinna e Maddalena (Nenella). Di tutti i componenti della sua famiglia, Fausto Vagnetti ha eseguito il ritratto. Con la guerra presta servizio come tecnico disegnatore, presso le Acciaierie di Terni.\nDal 1920, anno della fondazione di questa Facolt\u00e0 universitaria, ha la cattedra di Disegno dal vero, alla Facolt\u00e0 di Architettura di Roma, che terr\u00e0 per trentacinque anni. I suoi manuali di disegno prospettico denotano con quanta attenzione egli si sia applicato allo studio dello spazio e della prospettiva, con precise ricerche sui vuoti e sulla luce.\nMuore d'improvviso a Roma, nel suo studio.\nOpere.\nStudioso delle tecniche della visione, maestro del disegno, dipinge soprattutto ad olio ed a pastello.\nDopo un periodo iniziale, in cui affianca le esperienze di \u00c9mile Claus e Georges Seurat, pratica un personale divisionismo, ove finezza di tocco e sapienza cromatica si uniscono con sorprendente capacit\u00e0 rappresentativa.\nTra le sue opere principali ci sono paesaggi monumentali, come \"Tra le querce\" del 1915, \"Tramonto al Palatino\" del 1924, ritratti di profonda finezza psicologica, come quello di \"Giovanni Giolitti\", del 1928 - una delle poche rappresentazioni esistenti dello statista; \"Anima mite\", del 1923; \"L'ingegnere Dino Chiaraviglio\" del 1934; \"La mia Mamma cieca\" del 1938 e grandi composizioni di carattere familiare e sociale, come \"Moti proletari\" del 1904, \"Dolore antico\" del 1921 e \"Sosta dolorosa\" del 1948.\nNel 1922 realizza tre grandi ritratti dei Sovrani d'Italia, per il Palazzo del Governo di Zara, e nel 1923 un trittico francescano nella chiesa di San Polo nel comune di Caprese Michelangelo 1923.\nNel 1943 dipinge su commissione il ritratto di Pio XII, per la Basilica dei Santi Pietro e Paolo (Roma) e nel 1944 i ritratti di Bruno Buozzi, di Giacomo Matteotti e di Filippo Turati, per la direzione del Partito Socialista Italiano. Nel 1951 realizza, per una cappella privata a Roma, la pala d'altare su legno \"La Sacra Famiglia\", in cui la Madonna, con lunghe trecce rosse, \u00e8 seduta tra il Bambino - in piedi e con in mano un rametto di ulivo - e San Giuseppe che si appoggia al bastone. Sullo sfondo Fausto Vagnetti ha dipinto un prato punteggiato da papaveri rossi e una corona di piante d'olivo.\nEsposizioni.\nNel periodo 1907-1930 partecipa alla vita artistica, esponendo a venti mostre collettive e ad esposizioni nazionali.\nNel quindicennio seguente paga la sua palese avversione al Regime con l'esclusione dalla scena artistica, ove ricompare solo nel 1945 e nel 1948 alla Quadriennale di Roma.\nNel 2004 due mostre antologiche postume, a cinquanta anni dalla morte, sono state aperte ad Anghiari, suo paese natale, e a Roma, ospitata dal Ministero dei Beni Ambientali e Culturali, nel'Istituto San Michele a Ripa.\nScritti.\nPer Fausto Vagnetti la pittura \u00e8 una scienza e come tale si deve insegnare: di qui il suo lungo impegno didattico e critico.\nNel suo taccuino del 1907, alla pagina del 23 gennaio scriveva:\u00abStamattina mi sono alzato con la neve e ho goduto immensamente di questo spettacolo nuovo. Sono andato lungo il Tevere a fare uno studio e vi son rimasto un'ora circa senza sentir freddo, tanto era l'entusiasmo con cui lavoravo. Mi pareva d'esser migliore in mezzo a quel candore. Era magnifico il Tevere scorrente tra due ali candide, era superbo Monte Mario laggi\u00f9 in fondo, ancora fosco, appena coronato di biancore.\u00bb"}
{"id": "649075", "revid": "62748", "url": "https://it.wikipedia.org/wiki?curid=649075", "title": "Giovan Battista Doni", "text": ""}
{"id": "649077", "revid": "392652", "url": "https://it.wikipedia.org/wiki?curid=649077", "title": "Giuseppe Longo", "text": "Biografia.\nSuo padre, Pietro Longo, era giornalista (alla memoria di Pietro Longo \u00e8 stata dedicata una strada della citt\u00e0).\nGiuseppe Longo ha fatto gli studi classici al Liceo Maurolico, si \u00e8 poi iscritto alla Facolt\u00e0 di Giurisprudenza dell'Universit\u00e0 di Messina.\nHa esordito nel lavoro giornalistico a 17 anni alla Gazzetta di Messina, dove rimase fino al 1939. Pass\u00f2 poi a \"Il Messaggero\" di Roma come redattore della pagina letteraria. \u00c8 stato redattore capo de \"Il Resto del Carlino\" di Bologna dal 1941 fino all'8 settembre 1943. Nel 1945 redattore capo del quotidiano romano \"L'Indipendente\" (giornale legato a Ivanoe Bonomi), dal 1947 al 1949 redattore capo de \"Il Giornale d'Italia\". Dalla fine del 1949 al 28 febbraio 1953 ha diretto il \"Giornale dell'Emilia\". Nel 1954 ha diretto \"Il Momento\", quotidiano di Roma, e dal 1960 al 1967 \"Il Gazzettino di Venezia\".\nHa fondato nel 1955 e ne \u00e8 stato direttore, de \"L'Osservatore politico letterario\", rivista mensile cui hanno collaborato diversi esponenti della cultura italiana di quegli anni. La rivista ha pubblicato diversi inediti e carteggi. Accanto alla rivista ha pubblicato una serie di Quaderni.\n\u00c8 stato tra il 1960 e il 1967 presidente della sezione italiana dell'Istituto internazionale della Stampa (di Ginevra), e presidente del Centro italiano di studi del Diritto (Cidis). Presidente della Fondazione del Vittoriale.\nHa fondato e diretto negli anni cinquanta, per l'editore Cappelli, la collana L'Ippocampo, che ha pubblicato scritti di Valgimigli, Marchesi, Trompeo, Cardarelli, Bartolini, Giusso, ecc. \u00c8 stato presidente negli anni settanta della Pan Editrice di Milano, per cui ha curato soprattutto la collana \"Il Timone\"."}
{"id": "649079", "revid": "121734321", "url": "https://it.wikipedia.org/wiki?curid=649079", "title": "Numero di acidit\u00e0", "text": "Il numero di acidit\u00e0 (o \"numero di neutralizzazione\" o per antonomasia \"acidit\u00e0\") di un campione \u00e8 la quantit\u00e0 di idrossido di potassio espressa in milligrammi necessaria per neutralizzare l'acidit\u00e0 di un grammo di campione.\nIl numero di acidit\u00e0 \u00e8 un indice della presenza di gruppi acidi (acidi carbossilici, fenoli, etc.) in un dato campione. Un metodo abbastanza generale prevede la dissoluzione del campione in un opportuno solvente e la sua titolazione con una soluzione a concentrazione nota di idrossido di potassio in presenza di fenolftaleina come indicatore.\nIn generale\ndove \nIl numero di acidit\u00e0 \u00e8, ad esempio, un indice dell'irrancidimento dei grassi, dato che nel tempo si ossidano e si idrolizzano in acidi grassi e glicerolo, con un aumento del numero di acidit\u00e0.\n\u00c8 un parametro che trova utilizzo pratico soprattutto in caso di sostanze o miscele la cui stechiometria non \u00e8 esattamente definita."}
{"id": "649080", "revid": "486946", "url": "https://it.wikipedia.org/wiki?curid=649080", "title": "Parco Suburbano Valle del Treja", "text": ""}
{"id": "649081", "revid": "1543377", "url": "https://it.wikipedia.org/wiki?curid=649081", "title": "I robot dell'alba", "text": "I robot dell'alba \u00e8 un romanzo poliziesco di fantascienza dello scrittore Isaac Asimov, pubblicato nel 1983, terzo libro del Ciclo dei Robot.\nTrama.\nIl romanzo si apre con il detective Elijah Baley che, mentre si sta allenando con suo figlio e altri terrestri a sopportare l'esposizione all'esterno vincendo la propria agorafobia, viene convocato con urgenza da un importante funzionario governativo. \nIl suo intervento \u00e8 stato infatti richiesto per vie diplomatiche dal pianeta Aurora, dove R. Jander Panell, un robot umanoide identico al suo amico R. Daneel Olivaw, \u00e8 stato distrutto mediante un blocco mentale - in altri termini \u00e8 stato commesso un \"robocidio\".\nNella vicenda \u00e8 implicato il roboticista Han Fastolfe, il creatore dei due robot umanoidi, che Baley conosce dalle vicende del libro Abissi d'acciaio (il primo romanzo del Ciclo dei Robot).\nElijah si recher\u00e0 su Aurora, dove verr\u00e0 affiancato nell'indagine dall'amico Daneel e da un altro dei robot di Fastolfe, R. Giskard Reventlov.\nLa disattivazione di un robot, e inoltre di un proprio robot, non \u00e8 un reato, ma l'intervento di Baley \u00e8 stato richiesto proprio da Fastolfe, che teme ripercussioni politiche dal caso. Il governo terrestre, dal canto suo, ha accettato la richiesta di aiuto perch\u00e9 il partito di Fastolfe \u00e8 favorevole a un'ondata di espansione nello spazio da parte della Terra, e teme che questa vicenda possa minare gravemente le possibilit\u00e0 del pianeta.\nSu Aurora Baley incontra di nuovo Gladia, la solariana protagonista del romanzo precedente, Il sole nudo (il secondo romanzo del Ciclo dei Robot). Il robot disattivato infatti era parte del suo staff. Nel corso della vicenda si scoprir\u00e0 addirittura che Gladia aveva una relazione sessuale con il robot Jander, e che lo considerava alla stregua di un marito.\nLe indagini sul \"robocidio\" portano Elijah a conoscere diverse persone. In primo luogo entra in contatto con la figlia di Fastolfe, Vasilia, molto affezionata alla sua antica balia R. Giskard; successivamente conosce uno strano personaggio attratto da Vasilia e Gladia, Santirix Gremionis; infine incontra il principale oppositore politico di Fastolfe, il roboticista Kelden Amadiro, capo dell'Istituto di Robotica, ma sensibilmente meno dotato del rivale.\nQuesti desidera infatti una colonizzazione della Galassia da parte di robot umanoidi, che per\u00f2 non \u00e8 in grado di costruire. Al contrario, i due robot Daneel e Jander sono opera di Fastolfe, e rappresentano un segreto di fondamentale importanza. Infatti durante un trasferimento con un veicolo di superficie si assiste al tentativo di rapire Daneel, sventato grazie ad una mirabile prova d'astuzia di Baley.\nPosto di fronte al Presidente del pianeta, Elijah Baley svela il mistero: Amadiro ha svolto delle indagini sulla mente del robot Jander, nel tentativo di comprendere il segreto della sua costruzione, agendo di nascosto dal suo proprietario e causando probabilmente le condizioni per il suo congelamento mentale. Amadiro ha attuato il suo piano durante gli incontri fra Gladia e il suo spasimante Gremionis, quando poteva comunicare direttamente con Jander in telepresenza.\nIl Presidente si dimostra soddisfatto della spiegazione, imponendo ad Amadiro un accordo politico favorevole alle posizioni del partito di Fastolfe, e per la Terra si prospetta un'epoca di grandi benefici.\nBaley per\u00f2 ha in mente ben altro: durante le sue investigazioni ha notato che Giskard sembra sempre precedere i desideri degli umani con le sue azioni, e lo costringe a rivelargli in privato i suoi veri poteri. Scopre cos\u00ec che il robot possiede doti telepatiche, acquisite per caso durante gli esperimenti infantili che la figlia di Fastolfe aveva fatto su di lui.\nProprio sfruttando queste conoscenze, Giskard ha disattivato Jander, al fine di impedire che lo stesso potesse rivelare i segreti relativi al suo funzionamento ad Amadiro.\nSeguendo le Tre Leggi della Robotica, Giskard aveva concluso che il destino migliore per l'umanit\u00e0 sarebbe stata un'espansione a partire dalla Terra, un pianeta sovraffollato e perci\u00f2 desideroso di spazio.\nGiskard appone quindi un blocco mentale su Baley perch\u00e9 non riveli il segreto, ma con la mutua convinzione di assistere a una nuova alba per l'umanit\u00e0."}
{"id": "649086", "revid": "76963", "url": "https://it.wikipedia.org/wiki?curid=649086", "title": "Marnette Patterson", "text": "\u00c8 conosciuta per aver interpretato il ruolo di Nicole Farrell nella serie televisiva NBC \"Troppi in famiglia\". Ha recitato anche nella sitcom della WB \"Movie Stars\" e nel film TV \"The Stalking of Laurie Show\". Marnette ha anche recitato in vari film come \"Camp Nowhere\" (1994), \"American Party - Due gambe da sballo\" (2004), \"Pope Dreams\" (2005) e \"Cloud Nine\" (2006).\nPatterson \u00e8 alta 170\u00a0cm, ha i capelli biondi e ama gli animali.\nNell'ottobre 2005 ha interpretato in un episodio del telefilm della WB \"Supernatural\" una giovane studente. Ha inoltre interpretato nel telefilm \"Streghe\" Christy una potente strega sorella maggiore di Billie (interpretata da Kaley Cuoco).\nPremi e nomination.\nFu nominata nel 1997 per il \"Young Artist Award\" ai Young Artist Awards per \"la migliore performance in una commedia di una giovane attrice\" per il suo lavoro in \"Troppi in famiglia\" (1996)."}
{"id": "649088", "revid": "87128", "url": "https://it.wikipedia.org/wiki?curid=649088", "title": "Autostrada del Pinerolese", "text": ""}
{"id": "649095", "revid": "149727", "url": "https://it.wikipedia.org/wiki?curid=649095", "title": "Raccordo autostradale RA7", "text": ""}
{"id": "649097", "revid": "599013", "url": "https://it.wikipedia.org/wiki?curid=649097", "title": "Nazionale di calcio di Sao Tome e Principe", "text": ""}
{"id": "649098", "revid": "254059", "url": "https://it.wikipedia.org/wiki?curid=649098", "title": "Giovanni Cristoforo Romano", "text": "Biografia.\nFiglio di Isaia da Pisa, Gian Cristoforo fu probabilmente allievo di Andrea Bregno, anche se le sue prime opere documentate sono dei lavori di minore entit\u00e0 nel Palazzo ducale di Urbino, dove collabor\u00f2 con Ambrogio Barocci da Milano (\"ante\" 1482).\nDi seguito lavor\u00f2 come medaglista presso le corti di Ferrara e Mantova, dove fu particolarmente apprezzato dalla marchesa Isabella d'Este.\nNel 1491 si rec\u00f2 a Milano alla corte di Ludovico il Moro, che aveva sposato Beatrice d'Este, sorella minore della marchesa di Mantova. Il duca di Milano gli affid\u00f2 un'importantissima commissione: la tomba di Gian Galeazzo Visconti alla Certosa di Pavia, che Gian Cristoforo realizz\u00f2 in collaborazione con Benedetto Briosco e che port\u00f2 una ventata di misurato classicismo nella scultura lombarda dell'epoca, caratterizzata dal fasto, dall\"'horror vacui\" e dal crudo espressionismo di Giovanni Antonio Amadeo e Antonio Mantegazza.\nAlla caduta degli Sforza (1499) l'artista torn\u00f2 a lavorare per Isabella d'Este, che gli commission\u00f2 diverse, raffinatissime medaglie e la preziosa porta marmorea del suo studiolo nel palazzo Ducale di Mantova.\nSuccessivamente soggiorn\u00f2 a Roma (chiamato da Giulio II), Napoli, Cremona (dove esegu\u00ec la tomba Trecchi a Sant'Agata) nuovamente Milano e Urbino. Una nuova commissione di Isabella d'Este (la tomba della beata Osanna Andreasi per la chiesa mantovana di S. Domenico) non ebbe esito.\nVerso l'inizio del 1512, poco prima di morire, l'artista \u00e8 documentato al santuario di Loreto, dove esegu\u00ec opere non meglio precisabili."}
{"id": "649121", "revid": "1793900", "url": "https://it.wikipedia.org/wiki?curid=649121", "title": "Contea di Berkshire", "text": "La contea di Berkshire, Berkshire County in inglese, \u00e8 una contea dello Stato del Massachusetts negli Stati Uniti. La contea, posta nella parte occidentale dello Stato, ha come capoluogo Pittsfield.\nLa popolazione al censimento del 2000 era di abitanti, secondo una stima del 2009.\nGeografia fisica.\nCome per altre contee del Massachusetts dal 2000 la contea di Berkshire esprime solo una regione storico-geografica, essendo tutte le funzioni amministrative passate ad altre agenzie dello Stato del Massachusetts.\nLa contea confina a nord con la contea di Bennington del Vermont, a est con le contee di Franklin, Hampshire e Hampden, a sud con la contea di Litchfield del Connecticut ed a ovest con le contee di Columbia e Rensselaer dello Stato di New York.\nIl territorio corrisponde in larga parte alla catena delle Berkshire Hills, una sezione della catena montuosa degli Appalachi, ed il prolungamento meridionale delle Green Mountains del Vermont.\nLe Berkshire Hills raggiungono nella contea la massima elevazione dello Stato del Massachusetts con i metri del Mount Greylock, posto nel nord della contea. Solo nel sud-est della contea il territorio digrada in un'area pianeggiante. L'area centro-meridionale \u00e8 drenata dal Housatonic, che scorre verso sud. Nel nord scorre il fiume Hoosic, un affluente del fiume Hudson.\nLa citt\u00e0 principale della contea \u00e8 Pittsfield, posta nel centro-nord. Nelle vicinanze del confine con il Vermont \u00e8 posta la cittadina di Williamstown, sede del Williams College. Il centro principale del sud \u00e8 la cittadina di Great Barrington, posta nella valle del fiume Housatonic."}
{"id": "649122", "revid": "2373", "url": "https://it.wikipedia.org/wiki?curid=649122", "title": "Marozi", "text": "Il marozi o leone maculato del Kenya (\"Panthera leo maculatus\") \u00e8 un misterioso felide africano, sul cui \"status\" zoologi e criptozoologi sono ancora in aperto dibattito. \nDescrizione.\nLe analisi sull'esemplare ucciso nel 1937 e conservato nel Natural History Museum di Londra hanno portato alla conclusione che i maschi di marozi all'et\u00e0 di 3 anni (quindi un anno circa dopo il raggiungimento della maturit\u00e0 sessuale) misurino circa 2,5\u00a0m di lunghezza.\nIl manto \u00e8 color sabbia, ricoperto su fianchi e spalle da rosette bruno-grigiastre, mentre la zona ventrale e le zampe (le posteriori in misura minore rispetto alle anteriori) sono costellate da macchie rotonde e nere. La zona della spina dorsale \u00e8 sgombra da macchie\nLa criniera \u00e8 assente od appena abbozzata ai lati del cranio.\nAvvistamenti.\nFin dal 1904 gli esploratori europei parlavano di avvistamenti di grossi felini maculati, peraltro ben conosciuti dalle popolazioni africane locali: il primo incontro certo con questi animali, tuttavia, si ebbe quando nel 1931 vennero uccisi sui monti kenioti due leoni maculati, che vennero considerati animali pubescenti con il manto giovanile maculato ancora non del tutto eliminato.\nNel 1933, Kenneth Dower organizz\u00f2 una spedizione in zona per saperne di pi\u00f9 sull'esistenza di questi animali, riuscendo a trovare solo delle piste di orme ad elevate altezze: si cap\u00ec, tuttavia, che gli indigeni utilizzavano nomi differenti per descrivere i leoni maculati, chiamandoli a seconda delle zone \"marozi\" (Kenya), \"ntararago\" (Uganda), \"ikimizi\" (Ruanda), \"abasambo\" (Etiopia), nomi ben differenti da quelli dati al leone o al leopardo nelle stesse lingue, il che voleva dire che i leoni maculati erano animali ben distinti da leoni o leopardi.\nLa creatura venne nominata \"Panthera leo maculatus\". Oggigiorno, recenti revisioni tassonomiche, tendono ad escludere che quell'esemplare appartenesse ad una specie a s\u00e9.\nNegli anni successivi, vari altri leoni maculati furono avvistati, sempre a coppie e ad altezze elevate.\nL'ultimo marozi \u00e8 stato avvistato nel 1987; si ritiene perci\u00f2 che l'animale sia in pericolo critico, se non addirittura estinto.\nPossibili spiegazioni.\nSull'identit\u00e0 del marozi sono state fatte numerose ipotesi, le pi\u00f9 accreditate delle quali attualmente sono:"}
{"id": "649128", "revid": "22414", "url": "https://it.wikipedia.org/wiki?curid=649128", "title": "Coltan", "text": ""}
{"id": "649136", "revid": "827882", "url": "https://it.wikipedia.org/wiki?curid=649136", "title": "Teratesla", "text": ""}
{"id": "649137", "revid": "125344391", "url": "https://it.wikipedia.org/wiki?curid=649137", "title": "Jean-Patrick Manchette", "text": "Ha utilizzato, a volte, lo pseudonimo Pierre Duchesne.\nBiografia.\nCome romanziere Manchette fu il del genere noir francese verso gli inizi degli anni settanta. Scrisse circa dieci libri tra il 1969 e i primi anni ottanta.\nLe sue storie erano spesso violente, ma analizzavano a fondo la condizione umana e la societ\u00e0 francese dell'epoca.\nPoliticamente di sinistra, nei suoi romanzi Manchette rispecchia il suo pensiero politico attraverso l'analisi delle posizioni sociali e culturali dei suoi personaggi.\nI suoi romanzi sono ora editi in Italia da Einaudi.\nAltri media.\nDal romanzo \"la Principessa di sangue\" \u00e8 stato tratto un graphic novel con testi di Dough Headline (pseudonimo di Tristan Jean Manchette figlio di Jean-Patrick) e disegni di Max Cabanes."}
{"id": "649139", "revid": "834", "url": "https://it.wikipedia.org/wiki?curid=649139", "title": "Teravolt", "text": ""}
