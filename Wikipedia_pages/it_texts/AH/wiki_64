{"id": "724333", "revid": "1833487", "url": "https://it.wikipedia.org/wiki?curid=724333", "title": "Firma", "text": "La firma \u00e8 la sottoscrizione del proprio nome, o di uno pseudonimo, per chiudere un'opera d'arte o una scrittura, confermarla o renderne noto l'autore. Per questo motivo caratteristiche fondamentali della firma sono la sua unicit\u00e0 e il suo carattere personale.\nIl termine deriva dalla parola latina \"firmus\", nel senso di definito, inamovibile.\nDescrizione.\nDiritto italiano.\nNel diritto italiano, la sottoscrizione \u00e8 valida solo se la firma apposta \u00e8 autografa, cio\u00e8 vergata di proprio pugno. Non \u00e8 ammesso l\u2019utilizzo di timbro firma o l\u2019utilizzo dell\u2019immagine della scansione della firma autografa.\nQuest'ultima, nonostante sia il risultato di un processo di trasformazione di un documento analogico in un formato digitale, non va confusa con la firma elettronica, la firma grafometrica o la firma digitale. \u00c8 chiamata comunemente \"firma digitalizzata\" o \"firma scansionata\" ma pure \"firma scannerizzata\". \n\u00c8 costituita da un file riproducibile che non rende univoco il collegamento fra documento e sottoscrittore. Rispetto alla firma autografa di origine, la firma digitalizzata conserva unicamente la forma del percorso vergato ma \u00e8 priva di informazioni rispetto a pressione, velocit\u00e0 ed inclinazione dello strumento di scrittura utilizzato e non consente l'esecuzione della perizia calligrafica. \nLa stampa di un documento contenente la firma digitalizzata \u00e8 sempre priva di valore legale ed in alcuni casi pu\u00f2 dar luogo al reato di falso. La riproduzione meccanica di una firma autografa prende il nome di \"firma stampigliata\" e viene utilizzata sovente per la sottoscrizione delle polizze assicurative.\nNegli atti tra privati, non regolamentati da legge, pu\u00f2 essere richiesta e quindi diventare valida la firma scansionata apposta sul documento (sia la scansione del cartaceo sottoscritto che l'apposizione della firma scansionata sul documento elettronico, ovviamente poi reso immodificabile tramite stampa su file).\nSpesso per firma viene intesa la versione dattilografica di un nome, sotto un testo, in particolare una lettera, un contratto, ecc. Un'altra combinazione tipica dei documenti \u00e8 la firma costituita dal nome dattilografato (cosiddetto \"in chiaro\") e sotto la firma digitalizzata. La firma spesso indica una specifica volont\u00e0, e viene usata in questo modo specialmente nei contratti o assimilabili e, in generale, negli atti giuridici.\nFirma leggibile.\nA volte, soprattutto in documenti della pubblica amministrazione, viene richiesta una \"firma leggibile\", una firma cio\u00e8 che permetta l'identificazione e la lettura in chiaro del nome e del cognome (cosiddetta scritta \"ad onda\" o elementare). La legittimit\u00e0 giuridica di tale richiesta \u00e8 per lo meno controversa; inoltre, la stessa utilit\u00e0 certificativa della firma, come segno unico, distintivo e autenticamente personale di un individuo, sarebbe ovviamente compromessa dato che la firma \"leggibile\" costituirebbe un'alterazione forzata del segno personale. La ratio \u00e8 che le norme parlano di \"firma autografa\" e non di \"firma leggibile\": pertanto, se la firma \u00e8 illeggibile ma \u00e8 autografa non dovrebbe essere rigettata.\nQuanto sopra non vale per gli atti notarili nei quali la legge prescrive non una firma ma una \"sottoscrizione\" con nome e cognome delle parti. Non valgono quindi la sigla, lo pseudonimo o il segno di croce. La sottoscrizione con nome e cognome vale anche a dimostrare che il sottoscrittore \u00e8 alfabetizzato e quindi non \u00e8 necessario sottoporre l'atto ai pi\u00f9 gravosi oneri di forma previsti quando si ha una parte che non sa o non pu\u00f2 scrivere. Anche un analfabeta potrebbe infatti apporre sulla carta un qualsiasi segno di penna.\nEsistono sentenze che confermano la validit\u00e0 della firma \"per sigla\" al posto di quella \"per esteso\" qualora il soggetto sia stato comunque identificato o sia identificabile con altri elementi riscontrabili. Questo vale, a maggior ragione, anche per atti di diritto privato.\nOrtografia.\nSecondo le regole ortografiche dell'italiano, nella firma il nome deve sempre precedere il cognome, e non dovrebbero essere inseriti titoli professionali o loro abbreviazioni (come dottore, ingegnere, avvocato). Celebre, in questo senso, il rifiuto di Giosu\u00e8 Carducci, docente universitario a Bologna. Il Poeta, infatti, prima di firmare il libretto di frequenza di uno studente, chiese a costui come si chiamasse. Allorch\u00e9 lo studente rispose anteponendo il proprio cognome al nome, Carducci replic\u00f2: \u00abLe far\u00f2 la firma quando avr\u00e0 imparato a dire correttamente il suo nome!\u00bb.\nAutografo.\nLa firma di un personaggio famoso viene detta anche autografo."}
{"id": "724337", "revid": "77358", "url": "https://it.wikipedia.org/wiki?curid=724337", "title": "Locomotiva E655", "text": ""}
{"id": "724340", "revid": "77358", "url": "https://it.wikipedia.org/wiki?curid=724340", "title": "Locomotiva E492", "text": ""}
{"id": "724346", "revid": "1305772", "url": "https://it.wikipedia.org/wiki?curid=724346", "title": "Folle viaggio nella notte", "text": "Folle viaggio nella notte \u00e8 un romanzo fantasy dello scrittore tedesco Walter Moers.\nTrama.\n\"Attenzione: di seguito viene svelata la trama del libro, incluso il finale\"\nLa storia inizia su un veliero che poco tempo dopo sar\u00e0 in balia di una tempesta. Il protagonista, il dodicenne Gustave, incontra la Morte e sua sorella Dementia (la follia) che, com'\u00e8 usanza, devono l'anima di Gustave e altre persone ai dadi. Per\u00f2, Dementia, per fare un dispetto alla sorella, rivela a Gustave l'alternativa che evita la morte, e cio\u00e8 i compiti. Questi compiti, come dice la stessa Morte, non sono mai stati portati a termine perch\u00e9 nessuno aveva mai chiesto della loro esistenza. Quindi, La Morte affida a Gustave sei compiti:\nPurtroppo Gustave muore poco prima di terminare tutti i compiti, ma infine si risveglia, capendo che il suo sogno era stato originato da i compiti scolastici non ancora fatti e un disegno che aveva fatto prima di addormentarsi: un veliero in mezzo al mare in tempesta.\nIllustrazioni.\nIl libro contiene illustrazioni (xilografie) del Dor\u00e9. Moers ha adattato la vicenda ad esse. Qui ne sono riportate alcune"}
{"id": "724349", "revid": "5245", "url": "https://it.wikipedia.org/wiki?curid=724349", "title": "Dunlandiani", "text": ""}
{"id": "724380", "revid": "37401", "url": "https://it.wikipedia.org/wiki?curid=724380", "title": "Tell", "text": "Tell o tall (in arabo: \u062a\u0644\u0651, \"tall\", in ebraico: \u05ea\u05dc, \"tel\"), parola che significa \"collina\", \u00e8 un tipo di sito archeologico, il risultato dell'accumulo e della seguente erosione di materiali depositati dall'occupazione umana in lunghi periodi di tempo. Solitamente un \"tell\" \u00e8 formato per la maggior parte di mattoni di fango o di altre strutture architettoniche contenenti una grande percentuale di pietre o limo.\nQuesto fenomeno \u00e8 diffuso in un'area che va dalla valle dell'Indo (a est) alla penisola balcanica (a ovest).\nIn archeologia la parola \"tell\" viene usata comunemente come un termine generico, specialmente nell'archeologia del Medio Oriente. A volte per\u00f2 esso viene usato come toponimo, cio\u00e8 come parte del nome di una citt\u00e0 o di un villaggio: l'esempio pi\u00f9 noto di questo uso del termine \"tell\" \u00e8 la citt\u00e0 di Tel Aviv (che in ebraico significa \"collina della primavera\"), anche se la citt\u00e0 israeliana non si trova su di una collina.\nAnalogamente una citt\u00e0 moderna si trova spesso nelle vicinanze di un antico insediamento nel cui nome compare il termine \"tell\": la citt\u00e0 israeliana di Arad si trova a pochi chilometri da un antico \"tell\" chiamato Tel Arad. Un ultimo caso riguarda i toponimi come quello di Tell Akka, una collinetta su cui si trova l'attuale citt\u00e0 di Akka.\nA volte la parola \"tell\" viene applicata in modo erroneo ad un sito la cui forma non ne giustifica l'uso: l'esempio pi\u00f9 celebre viene dal sito di Amarna, in Egitto, chiamata erroneamente anche Tell el-Amarna.\nL'equivalente turco della parola \"tell\" \u00e8 h\u00f6y\u00fck, mentre in persiano si dice tepe; in Tessaglia e in Macedonia invece abbiamo magoula o toumba (piccoli \"tell\" infatti possono ricordare la forma di un tumulo); in Bulgaria mogila; in Slovenia gomila; in Romania magura."}
{"id": "724381", "revid": "115735201", "url": "https://it.wikipedia.org/wiki?curid=724381", "title": "Heinrich Louis d'Arrest", "text": "Mentre era ancora un allievo, d'Arrest fece parte della squadra di ricerca del pianeta Nettuno, con Johann Gottfried Galle. Il 23 settembre 1846, sugger\u00ec che una carta del cielo che era stata recentemente tracciata, nella posizione prevista da Urbain Le Verrier, si sarebbe potuta paragonare alla configurazione stellare di allora per stabilire lo spostamento caratteristico del pianeta, in maniera opposta ad una stella fissa. Nettuno fu scoperto quella stessa notte.\nIl lavoro successivo di d'Arrest all'osservatorio di Lipsia lo condusse, nel 1851, alla scoperta della cometa che prese il suo nome (formalmente indicata come 6P/d'Arrest). Inoltre studi\u00f2 gli asteroidi, scoprendo 76 Freia, ed alcune nebulose.\nRiconoscimenti.\nHanno ricevuto il suo nome:"}
{"id": "724390", "revid": "15756", "url": "https://it.wikipedia.org/wiki?curid=724390", "title": "Giobbe di Po\u010dajiv", "text": "Nato nel 1551 non lontano dalla citt\u00e0 di Kolomyja, area conosciuta con il nome di Pokuttya, in Galizia, la regione pi\u00f9 occidentale dell'Ucraina, ai tempi facente parte del regno polacco.\nInfanzia e giovinezza.\nChiamato Giovanni, in onore di san Giovanni Battista, dai suoi devoti genitori Ioann and Agafia, trascorse la propria giovinezza nello studio delle vite di san Sava di Serbia, san Giovanni Damasceno e delle opere di Giovanni Climaco. Dotato fin dall'infanzia secondo Dosyfej, discepolo e autore della sua agiografia, di una saggezza senza pari, era dotato gi\u00e0 fin dai suoi primissimi anni di vita di un anelito verso la vita spirituale che lo contraddistingueva in modo drastico dai suoi coetanei.\nAll'et\u00e0 di dieci anni abbandon\u00f2 nascostamente la propria casa per rifugiarsi nel monastero ortodosso di Preobrazhens'kyi Uhornyts'kyi, sito nel villaggio di Pidora, non lontano dalla citt\u00e0 di Terebovlya, chiedendo all'egumeno di essere ammesso in esso allo scopo di \"servire i fratelli\". Quando Giovanni comp\u00ec i dodici anni fu ordinato monaco con il nome di Giobbe e, da allora, assunse come modello di vita quello del Giobbe biblico. All'et\u00e0 di trentun'anni (intorno al 1581) ricevette gli ordini sacerdotali divenendo ieromonaco.\nIl trasferimento a Dubno.\nDopo le ripetute offerte del Duca ucraino Constantine Ostroz'kyi, conosciuto anche come il \"Difensore dell'Ortodossia\", si trasfer\u00ec sull'isola-monastero di Khrestovozdvyzhens'kyi (\"Esaltazione della Croce\"in ucraino ) situato non lontano dalla citt\u00e0 di Dubno possedimento del Duca. Il monastero era diretto secondo la regola di Teodoro Studita. In questo luogo San Giacobbe rimase per vent'anni, dirigendolo in qualit\u00e0 di egumeno (abate) ed ivi scrivendo alcune opere teleologiche. L'insieme dei suoi lavori, raccolti nell'opera \u201cIl libro del Venerabile Giobbe di Po\u010dajiv, scritto dalle sue stesse mani\u201d conteneva ottanta liriche tra insegnamenti, conversazioni e preghiere di San Giobbe. Fu tradotto in Russo e pubblicato nel 1881 sotto il titolo \u201cPchela Pochayevskaya\u201d (L'ape di Po\u010dajiv), edito dal professore dell'accademia teologica di Kiev N. Petrov. Nel suo libro San Giobbe difese la religione ortodossa contro i movimenti eretici protestanti (in particolare i Socinianisti) che stavano facendo proseliti nell'Ucraina occidentale del tempo, scrivendo sui dogmi religiosi pi\u00f9 importanti della chiesa ortodossa quali la trinit\u00e0, la divinit\u00e0 di Cristo, la santit\u00e0 di Maria, il Battesimo e su tutte le regole religiose rifiutate dai protestanti. San giobbe critic\u00f2 inoltre la Chiesa cattolica per l'uso del pane non lievitato nel sacramento eucaristico differentemente dalla Chiesa ortodossa che usa quello lievitato basandosi sulla convinzione che meglio rappresenti il Corpo di Cristo quale corpo vivente.\nEremitismo.\nA causa della sua fama crescente decise di diventare un eremita e, per far questo, si trasfer\u00ec nelle grotte di una montagna nei pressi di Po\u010dajiv nel distretto di Kremenets, Oblast di Ternopil. Tale montagna era servita in passato da rifugio per i monaci fuggiti da Kiev dopo l'invasione mongola del 1240. I monaci decisero infatti di rimanere in quel luogo dopo avere avuto la visione di Maria Vergine apparsa loro come una colonna di fiamme che aveva lasciato una traccia sulle rocce delle grotte dove erano arrivati. Questa impronta divenne oggetto di venerazione da parte della popolazione locale che si recava in quel posto in pellegrinaggio asserendo che l'acqua della fonte che scaturiva dalla roccia ove l'impronta era posta avesse effetti curativi. All'arrivo di San Giobbe era appena stato fondato un monastero in quelle grotte, il Po\u010dajivska Lavra, di cui quest'ultimo divenne egumeno.\nLe fonti agiografiche tramandateci dai monaci di Po\u010dajiv descrivono Giobbe come un uomo di poche parole, quasi sempre in silenzio, che amava assentarsi anche per giorni per pregare e meditare in un'angusta grotta. Si racconta che a causa dei lunghi periodi trascorsi a pregare le sue ginocchia fossero piene di ferite e di tracce lasciate dalla roccia.\nMorte e canonizzazione.\nGiobbe mor\u00ec il 28 ottobre 1651 e fu presto canonizzato a santo dalla Chiesa ortodossa. Leggenda vuole che dopo la sua morte appar\u00ec in sogno tre volte al metropolita di Kiev Dyonysij Balaban informandolo della volont\u00e0 di Dio che fossero esaminate le sue reliquie. Dopo le prime due visioni il metropolita non obbed\u00ec all'ordine, credendo fosse stato solo frutto della sua fantasia, ma si dice si affrett\u00f2 ad adempiere alle parole del santo dopo la terza, avendolo Giobbe minacciato a causa della sua inerzia. Il 28 agosto 1659, giorno seguente all'ultima visione, Dyonysij si rec\u00f2 infatti con solerzia a Po\u010dajiv ordinando l'apertura della tomba. Si racconta che ben sette anni e novi mesi la morte di Giobbe il suo corpo fu trovato incorrotto e profumato di essenze piacevoli e fragranti. Le reliquie furono dunque trasportate alla Chiesa della Trinit\u00e0 del Lavra luogo in cui restarono fino a che furono traslate nella chiesa di Po\u010dajiv intitolata al santo. Da allora ogni anno un gran numero di fedeli ortodossi giunge al monastero per venerare san Giobbe.\nGuarigioni e miracoli.\nNumerose leggende e miracoli attribuiti a San Giobbe sono giunte fino ai giorni nostri tramandate dai suoi agiografi e dalle leggende popolari del popolo ucraino:\nLa chiesa ortodossa celebra la sua memoria il 28 ottobre."}
{"id": "724391", "revid": "122930469", "url": "https://it.wikipedia.org/wiki?curid=724391", "title": "CBC (azienda)", "text": "La Canadian Broadcasting Corporation o CBC \u00e8 il servizio pubblico radiotelevisivo nazionale in Canada. Nel Canada francese, \u00e8 conosciuta come la Soci\u00e9t\u00e9 Radio-Canada (\"Radio-Canada\", \"SRC\").\nLa CBC \u00e8 il servizio nazionale radiotelevisivo canadese storico sin dalle prime trasmissioni radiofoniche del 1936, mentre l'esordio nel mercato televisivo \u00e8 datato 1952."}
{"id": "724396", "revid": "6653", "url": "https://it.wikipedia.org/wiki?curid=724396", "title": "Faro di Vieste", "text": "Il faro di Vieste sorge sullo scoglio di Santa Eufemia (situato tra le punte di Santa Croce e di San Francesco), proprio di fronte alla citt\u00e0 pugliese. La sua posizione risulta strategica per le rotte di navigazione tra il medio e basso Adriatico. \u00c8 stato progettato nel 1867 e la torre su cui trova sistemazione la lanterna \u00e8 situata sulla vecchia abitazione del fanalista, che oggi, grazie all'automazione completa \u00e8 disabitata. Sull'isolotto di Santa Eufemia fu scoperta una grotta nel 1987, che presenta sulle sue pareti interne almeno 200 iscrizioni votive in greco e latino, fatte dai marinai di passaggio dall'isola, di cui alcune in onore di Venere Sosandra (dea del mare e salvatrice di uomini) databili dal III secolo a.C. alla tarda et\u00e0 romana.\nGestione.\nIl faro \u00e8 completamente controllato e gestito dal Comando di zona fari della Marina Militare con sede in Taranto. La Marina Militare si occupa della gestione di tutti i fari (di cui 128 d'altura) sugli 8.000\u00a0km circa di coste italiane dal 1910, avvalendosi di tecnici sia militari sia civili.\nNote.\nLe coordinate geografiche indicate sono state ottenute dal sito World Lighthouse on the air"}
{"id": "724397", "revid": "713714", "url": "https://it.wikipedia.org/wiki?curid=724397", "title": "Angizia", "text": "Angizia (in latino Angitia, da \"angue[m]\" ovvero passaggio stretto come un serpente, elemento che le conferisce un carattere di divinit\u00e0 ctonia; in marso Anctia; in peligno Anaceta) era una divinit\u00e0 adorata dai Marsi, dai Peligni e da altri popoli osco-umbri, associata al culto dei serpenti.\nStoria.\nIdentificata da alcuni studiosi come figlia di Eeta e sorella di Circe e Medea.\nPoich\u00e9 i serpenti erano spesso collegati con le arti curative, Angizia era probabilmente una dea della guarigione, per certi versi paragonabile ad una Potnia ther\u00f2n \"signora degli animali\". I Marsi, che la consideravano pi\u00f9 una maga che una dea, le dovevano la conoscenza dell'uso delle erbe curative, specie quelle contro i morsi di serpente. Le venivano attribuiti altri poteri, come quelli di uccidere i serpenti con il solo tocco.\nDai romani veniva talvolta associata alla Bona Dea.\nL'antica diffusione della devozione alla dea Angizia in vaste zone dell'Italia centro meridionale e la tradizione di cerimonie che si svolgono a met\u00e0 primavera in diverse contrade sono rivelatrici di un rito propiziatorio della fertilit\u00e0.\nEra nota come \"Anctia\" fra i Marsi e \"Anagtia\" presso i Sanniti, mentre ad Aesernia, presso la contemporanea Isernia, le veniva riservato l'appellativo di \"diiviia\". I Peligni la chiamavano \"Anaceta\" o \"Anceta\": a Corfinium esisteva il culto fra le donne ed era invocata con l'attributo di \"Keria\", voce che richiama il sumero \"kur\" (terra), l'accadico \"ker\u00fb\" (terra coltivata, orto) e il latino \"Cerere\" il cui culto a Roma era abbinato a quello della terra e della fertilit\u00e0.\n\u00c8 suggestiva la corrispondenza della dea italica alla divinit\u00e0 iranica \"Anahita\" o \"Anchita\", compagna di Mitra, nome sumero del sole, e alla dea assira I\u0161tar, anch'essa dea della fecondit\u00e0. Se Angitia, Anagtia, Anceta, Anaceta, Anahita sono, come appare, denominazioni della stessa divinit\u00e0, ne consegue che condividono il significato del nome. \"Anahita\" vuol dire \"colei che viene in soccorso, che sta accanto\"; sarebbe costituito dalle componenti accadiche \"an\" (accanto, per, verso) e \"a\u1e2bitu\" (fianco, lato).\nCulto.\nIl bosco sacro che secondo Virgilio era dedicato alla dea Angizia si trova nei pressi del sito archeologico di Lucus Angitiae alle porte della contemporanea Luco dei Marsi.\nLa singolare cerimonia dello Spirito Santo che si svolge a Luco dei Marsi nel giorno di Pentecoste prevede, indizio rivelatore, l'imprescindibile presenza degli zampognari con sosta presso i ruderi del tempio italico di Anxa, nome romano derivato dal toponimo in lingua marsa Actia, a cui sarebbe connesso anche il nome della dea Angizia.\nNel museo Antinum di Civita d'Antino \u00e8 esposta una stele funeraria dedicata alla dea marsa.\nA Cocullo, il primo gioved\u00ec di maggio si svolge la festa dei serpari, ora dedicata a san Domenico, che sarebbe derivata da una reminiscenza del culto pagano di Angizia. \nNumerose le ricorrenze religiose in altri luoghi della Marsica e dell'Abruzzo con pratiche all'aperto e presso le tante chiese dedicate alla Madonna delle Grazie e alla Madonna della Neve che richiamano il culto della divinit\u00e0 italica della fecondit\u00e0.\nLa squadra di calcio di Luco dei Marsi \u00e8 stata denominata Angizia Luco.\nMito.\nSilius Italicus, nelle \"Punicae\" (libro VIII, 495-501) scrive:\nSantuario.\nIl toponimo del bosco sacro presso il santuario di Angizia (Lucus Angitiae) sopravvive nel nome della cittadina di Luco dei Marsi."}
{"id": "724400", "revid": "120626427", "url": "https://it.wikipedia.org/wiki?curid=724400", "title": "Parco naturale regionale dell'Aveto", "text": " \nIl parco naturale regionale dell'Aveto \u00e8 un'area naturale protetta della provincia di Genova, in Liguria. Fu istituito nel 1995 come parco naturale regionale ed \u00e8 compreso nei comuni di Santo Stefano d'Aveto, Rezzoaglio, Borzonasca, Mezzanego e Ne, per una superficie complessiva di 3.018 ettari.\nIl parco copre una delle aree naturalisticamente pi\u00f9 importanti dell'intero Appennino Ligure. \u00c8 stato istituito per proteggere una grande variet\u00e0 geologica, faunistica e floristica, ma anche per conservare l'impronta antropica del luogo.\nDati generali.\nIl parco comprende, in parte o totalmente, i comuni di Borzonasca, Mezzanego, Ne, Rezzoaglio, sede dell'ente di gestione del parco, e Santo Stefano d'Aveto.\nCon un'area totale di 3.018 ha \u00e8 suddiviso nelle seguenti sezioni:\nL'area contigua al parco si estende per 2.670 ha.\nStoria.\nLa storia del territorio circostante al parco \u00e8 molto antica. Le prime tracce umane risalgono infatti a circa 7000 anni fa, quando gli uomini provenienti dal mare iniziarono a praticare la caccia e a creare ampi spazi per il pascolo del bestiame, disboscando grandi abetine e dando cos\u00ec origine alla competizione tra abeti e faggi, vinta dai secondi anche grazie a fattori climatici favorevoli. L'area fu colonizzata a fatica dai romani per via della belligeranza dei Liguri.\nI primi documenti storici scritti risalgono al Medioevo e sono testi relativi alla gestione e alla donazione di propriet\u00e0 terriere. Attorno all'anno 1000 i monaci della Basilica di San Pietro in Ciel d'Oro insegnarono il Vangelo e nuove tecniche agricole alla popolazione locale, fecero bonifiche ad alcuni territori e iniziarono numerose coltivazioni. Dopo un susseguirsi di importanti signorie nel controllo delle valli (tra cui i Malaspina, i De Mileto e i Fieschi), la soppressione dei feudi imperiali avvenuta nel 1797 consegn\u00f2 i territori alla Repubblica di Genova. Durante il Risorgimento l'area del parco segu\u00ec le sorti di Genova e, in seguito, dell'Italia unita.\nDurante la Seconda guerra mondiale l'area fu il fulcro della lotta partigiana della Riviera di Levante, contribuendo poi alla lotta finale scendendo verso i paesi della costa.\nNel 1995, con la legge regionale n. 12/1995, viene creato il parco naturale con la denominazione ufficiale di \"Parco naturale regionale dell'Aveto\". Da allora non sono state effettuate modifiche ai confini come inizialmente stabiliti.\nLe valli del parco.\nNell'area del parco, considerando anche l'area contigua, sono presenti parti di tre valli, morfologicamente diverse tra loro nonostante la vicinanza.\nVal d'Aveto.\nLa val d'Aveto, attraversata dall'omonimo fiume, \u00e8 circondata da alcune delle montagne pi\u00f9 alte dell'Appennino Ligure, tra cui i monti Maggiorasca, Penna, Groppo Rosso e Aiona. La valle \u00e8 caratterizzata da paesaggi di alta montagna e vi si trovano spesso pascoli immersi in vaste faggete. Le attivit\u00e0 umane legate all'allevamento bovino hanno inciso molto sulla conformazione del territorio.\n\u00c8 una delle principali mete turistiche dell'entroterra del Tigullio, d'estate per il clima fresco, d'autunno per la raccolta dei funghi e d'inverno per i praticanti dello sci (di fondo, alpinistico ed escursionistico). La valle \u00e8 formata dal fiume Aveto e da numerosi affluenti di carattere torrentizio e spesso poco estesi; tra i maggiori vi \u00e8 comunque il torrente Gramizza.\nValle Sturla.\nLa valle Sturla nel suo tratto iniziale presenta prima pascoli e castagneti, in seguito noccioleti, orti e oliveti. Il torrente che l'attraversa, lo Sturla, sfocia poi nel torrente Lavagna vicino al mare; la valle presenta cos\u00ec una grande variet\u00e0 paesaggistica in pochi chilometri, prima con sorgenti e paesaggi montani, poi quasi con un clima e un paesaggio mite, tipico della zona costiera. Il torrente Sturla, che d\u00e0 il nome alla valle, \u00e8 da sempre sfruttato per la produzione di energia elettrica; ne \u00e8 un esempio l'invaso di Giacopiane, situato tra prati e boschi e meta anch'esso di turisti.\nVal Graveglia.\nLa val Graveglia \u00e8, delle tre valli, quella con la storia pi\u00f9 particolare, sia antica che recente. Infatti caratteristiche formazioni rocciose e geologiche hanno arricchito il suolo di minerali, creando un particolarissimo ambiente.\nAllo stesso tempo \u00e8 chiara l'impronta antropica sullo stesso ambiente: si trovano infatti varie cave e miniere che sfruttano da moltissimi anni le risorse del terreno. La valle \u00e8 meta di geologi e speleologi, ma anche di numerosi turisti. Nella Val Graveglia rimane ben conservato l'ambiente rurale dei prodotti tipici derivanti da olivi, vigne, castagni e ortaggi, ma anche dei piccoli e caratteristici paesini. Il torrente Graveglia, che attraversa la valle, sfocia nel torrente Lavagna ed ha come maggior affluente il Reppia.\nFlora.\nGrazie alla grande variet\u00e0 di terreni, ambienti e microclimi nel parco si \u00e8 potuta sviluppare una grande ricchezza floristica.\nNel corso dei secoli l'uomo ha per\u00f2 modificato per buona parte gli ambienti delle tre valli, soprattutto per avviare piantagioni o per allevare il bestiame. Sono infatti numerosi i prati, i pascoli, le fasce terrazzate, i castagneti e i noccioleti. Nei boschi naturali, anch'essi rimaneggiati nel tempo, possiamo trovare faggi, querce, carpini e ornielli; attorno ai fiumi si trovano anche salici e ontani.\nNel parco, grazie alla legge regionale 4/1999, sono presenti numerosi alberi monumentali: il \"Cipresso di Borzone\" e il \"Castagno del Poggio\" (comune di Borzonasca), la \"Roverella di G\u00f2sita\" (comune di Ne), la \"Sequoia gigante di Allegrezze\" (comune di Santo Stefano d'Aveto) e il \"Faggio del Monte Zatta\" o \"Faggio 40\" (comune di Mezzanego); quest'ultimo \u00e8 crollato nel 2005 per un attacco da parte di funghi.\nNel parco vi sono 39 entit\u00e0 endemiche o subendemiche tra cui la \"Primula marginata\", l'\"Aquilegia alpina\", il \"Phyteuma scorzonerifolium\", la \"Robertia taraxacoides\", la \"Viola calcarata subsp. cavillieri\", la \"Pedicularis adscendens\" e la \"Genista salzmannii\". Vi sono poi numerosi relitti glaciali (di origine boreale o alpina) insediatisi sull'Appennino Ligure durante le glaciazioni quaternarie e ancora oggi viventi in isolate localit\u00e0, come la \"Woodsia alpina\", l'\"Asplenium adulterinum\", alcune specie del genere \"Sphagnum\", la \"Pulsatilla alpina\" subsp. millefoliata, la \"Lycopodiella inundata\", l'\"Aster alpinus\", il \"Doronicum austriacum\", la \"Soldanella alpina\", la \"Viola biflora\", l'\"Eriophorum scheuchzeri\", il \"Trichophorum caespitosum\" e le piante carnivore \"Drosera rotundifolia\" e \"Pinguicula vulgaris\"; infine devono essere citate alcune specie montane, a diffusione prevalentemente appenninica centro-meridionale che in Liguria risultano rare o rarissime come la \"Carex ferruginea subsp. macrostachys\", il \"Doronicum columnae\", l\"'Arenaria bertolonii\" e la \"Pedicularis comosa\".\nVi sono infine arbusti riusciti a sopravvivere alla prepotenza di altre piante, come il bosso e la felcetta lanosa, grazie alla presenza di terreni ad alto contenuto in magnesio e perci\u00f2 tossici; una delle zone pi\u00f9 importanti dove si sono conservati maggiormente \u00e8 il Monte Bossea, che deve infatti il suo nome alla presenza di una ricca \"bosseta\", ovvero di un bosco di bossi.\nFauna.\nUna grande presenza di aree boschive ha dato, sia nel passato che nel presente, la possibilit\u00e0 del crearsi di una grande biodiversit\u00e0; la fauna del parco \u00e8 quella caratteristica dell'Appennino.\nLe specie di maggior richiamo turistico presenti nel parco sono sicuramente il lupo appenninico e il capriolo entrambi auto-reintrodottosi nel parco di recente e unici rappresentanti dei grandi mammiferi.\nMammiferi.\nIl lupo \u00e8 ritornato a popolare l'areale del parco solo recentemente e grazie al parco e all'Appennino ligure sta pian piano riconquistando anche le Alpi. Il ritorno del lupo \u00e8 stato permesso solamente dalla presenza del capriolo la principale preda nel parco del lupo. Sempre riguardo al capriolo va detto che negli ultimi anni \u00e8 stato effettuato un ripopolamento per garantire un maggiore equilibrio nella zona. Sono presenti anche cinghiali, volpi, faine, scoiattoli in gran numero. In misura minore sono invece tasso, puzzola e lepre; tra i micromammiferi si annoverano ghiri, talpe, moscardini e arvicole, delle nevi e campestri. \u00c8 inoltre presente un nutrito branco di cavalli rinselvatichiti.\nUccelli.\nTra gli uccelli quelli di maggior rilievo sono l'aquila reale, l'astore, il biancone, il gheppio e la poiana, ma anche codirossi, rondini montane, fringuelli, ballerine bianche, cardellini, ghiandaie, upupe, cuculi e tordi; in totale comunque le specie nidificanti sono pi\u00f9 di sessanta. Il gran numero di specie avifaunistiche \u00e8 stato permesso anche grazie alla variet\u00e0 di microclimi presenti nel parco.\nAnfibi e ittiofauna.\nTra gli anfibi, grazie alla presenza di numerose zone umide si classificano la salamandrina dagli occhiali, un curioso endemismo degli Appennini, Geotritoni e la \"Rana temporaria\". La buona qualit\u00e0 dell'acqua dei fiumi che ha garantito lo sviluppo degli anfibi \u00e8 assicurata dalla presenza del gambero di fiume che vive solo nei fiumi dove l'acqua \u00e8 pi\u00f9 limpida e incontaminata.\nGeologia e geomorfologia.\nLa conformazione del parco cos\u00ec come la si vede ora \u00e8 il risultato di grandi movimenti tettonici, dovuti alla orogenesi degli Appennini settentrionali e di eventi successivi legati alle glaciazioni quaternarie con la formazione di piccoli laghi di origine glaciale, intramorenici. Il Monte Aiona e Penna sono composti da rocce del gruppo delle ofioliti, spesso chiamate \"rocce verdi\", che originariamente costituivano il fondale basaltico di un antico bacino oceanico mesozoico.\nData la grande peculiarit\u00e0 geologica dei luoghi esistono due sentieri chiamati \"Sentiero Ofiolitico\", che passano attorno al Monte Cantomoro, e il \"Sentiero Carsologico\" creati appositamente per la vista degli aspetti geologici presenti nel parco.\nLa zona di pi\u00f9 grande interesse geologico del parco \u00e8 comunque in Val Graveglia dove vi sono numerosissimi tipi di rocce anche di natura diversa come calcari, diaspri, argille, arenarie spesso associate ad ofioliti e costituenti la copertura sedimentaria del fondale oceanico.\nSi rinvegono anche vari minerali manganesiferi tra cui sono degni di nota braunite, reppiaite e tinzenite, oltre a calcite. La presenza di questi minerali metalliferi nel passato ha sviluppato l'industria d'estrazione mineraria; infatti nella valle sono presenti ancora oggi molte cave e miniere.\nDi strutture minerarie aperte ne rimane per\u00f2 soltanto una: la Miniera di Gambatesa, uno dei pi\u00f9 ricchi giacimenti europei di manganese, oggi convertita in museo.\nAltra zona di grande interesse geomorfologico \u00e8 la Dolina di Pian d'Oneto, una grande conca con prati ed acquitrini, dotata di un inghiottitoio attivo profondo qualche metro.\nZone umide.\nNel parco vi sono numerose zone umide che hanno permesso la creazione di habitat ed ecosistemi molto vari. All'interno del parco si trovano numerosi corsi d'acqua di montagna dove la buona qualit\u00e0 \u00e8, come gi\u00e0 detto, \"assicurata\" dalla presenza del gambero di fiume. Di grandissima rilevanza sono i laghetti glaciali; questi piccoli laghi si trovano nell'area compresa tra il monte degli Abeti e il Groppo Rosso, dove antichi ghiacciai ora sciolti hanno creato conche che costituiscono l'invaso di numerose zone umide. L'insediamento di questi laghi \u00e8 stato permesso anche grazie all'impermeabilit\u00e0 del terreno ed agli sbarramenti morenici. Si sono venuti cos\u00ec a creare una serie di piccoli laghi e stagni che hanno permesso il proliferare di anfibi e specie floristiche acquatiche e la creazione della Riserva Naturale Orientata delle Agoraie.\nUn'altra zona umida di grande interesse \u00e8 il lago di Giacopiane, un lago artificiale degli anni venti creato per la produzione di energia elettrica.\nVie di comunicazione.\nNessuno dei comuni del parco \u00e8 servito direttamente da caselli autostradali; comunque per giungere alla parte inferiore del parco dalla costa i caselli autostradali pi\u00f9 vicini sono quelli di Chiavari per chi viene da Genova e di Lavagna per chi invece viene dalla Spezia, entrambi sulla A12. La stessa cosa vale per le ferrovie.\nLa viabilit\u00e0 transita principalmente sulle seguenti strade provinciali:\nSentieri.\nNel parco si trova un tratto dell'Alta Via dei Monti Liguri che attraversa il parco da est a ovest o viceversa (ripercorre infatti parallelamente l'intera linea costiera ligure). Si trovano anche molti sentieri utilizzati per il trekking e le escursioni. Tra questi sentieri ve ne sono numerosi ad \"anello\" attorno ai monti con ottime vedute; i principali sono gli anelli dei monti Bossea, Aiona, Zatta, Ramaceto e Penna.\nSport e attivit\u00e0 praticabili.\nNel parco \u00e8 possibile fare numerosi sport e moltissime attivit\u00e0; non \u00e8 consentita, ovviamente, la caccia.\nTra le attivit\u00e0 e sport pi\u00f9 praticati vi sono:\nL'Ente Parco offre anche alcuni servizi di didattica, accompagnamento escursionistico ambientale ed educazione ambientale. Nel parco \u00e8 presente anche una biblioteca.\nGastronomia.\nIl territorio presenta numerose tradizioni culinarie che anche i ristoranti pi\u00f9 attenti della zona stanno pian piano riscoprendo; si possono gustare, oltre ai tipici piatti della cucina ligure, la \"baciocca\" (torta di patate \"quarantine\", una variet\u00e0 esclusiva locale), i \"micotti\" (a base di farina di mais), la \"torta di riso\", il \"castagnaccio\" o la \"patun-a\" (a base di farina di castagne), la \"puta\" (una specie di pur\u00e8 fatto anch'esso con farina di castagne, accompagnato da latte freddo), i \"testaieu\" (focacce di grano cotte in speciali testetti di terracotta), il \"formaggio San St\u00e9\" (cacio stagionato, \u00e8 tipico della Val d'Aveto, prodotto con latte di mucca) ed infine il \"prebugi\u00f9n\" (preparato con cavoli, patate ed erbette di campo). Tra le specialit\u00e0 dolciarie va segnalata la \"pinolata\" ed i \"canestrelli di S. Stefano d'Aveto\" e le \"rotelle di Borzonasca\".\nNelle aree montane si riescono ad acquistare ancora oggi i prodotti tipici direttamente da i produttori."}
{"id": "724401", "revid": "780783", "url": "https://it.wikipedia.org/wiki?curid=724401", "title": "Gand-Wevelgem", "text": "La Gand-Wevelgem (in fiammingo \"Gent-Wevelgem\"), ufficialmente denominata \"Gent-Wevelgem in Flanders Fields\", \u00e8 una corsa in linea maschile di ciclismo su strada che si svolge annualmente nelle Fiandre, in Belgio, con uno sconfinamento nel dipartimento del Nord, in Francia. Si tiene generalmente l'ultima domenica di marzo, una settimana prima del Giro delle Fiandre.\nDal 2005 al 2010 \u00e8 stata inserita nel calendario dell'UCI ProTour, mentre dal 2011 fa parte di quello dell'UCI World Tour.\nStoria.\nLa Gand-Wevelgem venne creata nel 1934 da George Matthys come gara riservata ai dilettanti. Nel 1936 divenne competizione per ciclisti della categoria indipendenti, e solo nel 1945 venne aperta alle squadre di professionisti. A partire dal 1990 viene organizzata dal quotidiano belga in lingua fiamminga \"Het Nieuwsblad\".\nLa corsa \u00e8 una cosiddetta \"classica per velocisti\" vista la conformazione dell'arrivo, con un rettilineo in piano adatto ai velocisti. Plurivincitori della corsa sono Robert Van Eenaeme, Rik Van Looy, Eddy Merckx, Mario Cipollini, Tom Boonen e Peter Sagan, che si sono aggiudicati tre edizioni ciascuno.\nLa Gand-Wevelgem 2016 ha vissuto la tragedia della morte in corsa di uno dei ciclisti impegnati nella gara Antoine Demoiti\u00e9 che durante una caduta \u00e8 stato investito da una moto che seguiva la gara.\nDal 2022 la corsa verr\u00e0 organizzata da \"Flanders Classics\", gi\u00e0 organizzatore, tra le altre, del Giro delle Fiandre.\nPercorso.\nIl percorso di gara congiunge le citt\u00e0 di Gand, nelle Fiandre Orientali, e di Wevelgem, nelle Fiandre Occidentali. Si tratta di una competizione priva di particolari difficolt\u00e0, e spesso si risolve in una volata di gruppo; ci\u00f2 nonostante \u00e8 celebre l'asperit\u00e0 principale, la salita del Kemmelberg, lunga circa 1\u00a0km e caratterizzata da un fondo in pav\u00e9 e forti pendenze (punte del 23%).\nA dispetto del nome, la gara da diversi anni non inizia da Gand, ma dalla piazza del mercato di Deinze. Il percorso si sposta verso la regione costiera ad ovest del Belgio, per poi muoversi verso sud verso il confine con la Francia, percorrere una cinquantina di chilometri in territorio francese (dipartimento del Nord) attraversando Wormhout e Cassel e affrontando le prime cinque c\u00f4te, quindi rientrare in Belgio, scalare il Monteberg e il Kemmelberg, prima di finire a Wevelgem.\nAlbo d'oro.\n\"Aggiornato all'edizione 2020.\"\nStatistiche.\nVittorie per nazione.\n\"Aggiornato al 2021.\""}
{"id": "724402", "revid": "46523", "url": "https://it.wikipedia.org/wiki?curid=724402", "title": "Quando il gioco si fa duro", "text": ""}
{"id": "724403", "revid": "16953", "url": "https://it.wikipedia.org/wiki?curid=724403", "title": "Mappamondo", "text": ""}
{"id": "724406", "revid": "767487", "url": "https://it.wikipedia.org/wiki?curid=724406", "title": "Eddie Davis (sassofonista)", "text": "Biografia.\nDavis suon\u00f2 con Cootie Williams, Lucky Millinder, Andy Kirk, Louis Armstrong, e Count Basie, e diresse diversi gruppi a suo nome, con cui fu spesso in sala d'incisione. Fu attivo in diversi stili jazzistici tra cui lo swing, il bebop, l'hard bop, il Latin jazz, e il soul jazz sconfinando anche, in alcune incisioni degli anni 40, nel rhythm and blues. Eddie era un rispettato bandleader, oltre che un ottimo strumentista, e nei suoi gruppi militarono alcuni dei miglior jazzmen della sua generazione, incluso un giovanissimo Miles Davis.\nLa sua formazione del 1946, \"Eddie Davis and His Beboppers\", arruolava Fats Navarro, Al Haig, Huey Long, Gene Ramey e Denzil Best. Nel 1950 fece coppia con Sonny Stitt, e tra il 1960 e il 1962 diresse un quintetto assieme a Johnny Griffin, con cui fece pi\u00f9 tardi parte della Kenny Clarke-Francy Boland Big Band, che comprendeva molti altri musicisti, soprattutto europei.\nUn'apparizione notevole di Davis \u00e8 sull'album CBS del 1973 \"Ella Fitzgerald at the Newport Jazz Festival Live at Carnegie Hall\" nella ballad \"Young Man with a Horn\"."}
{"id": "724408", "revid": "767487", "url": "https://it.wikipedia.org/wiki?curid=724408", "title": "Mineral (gruppo musicale)", "text": "I Mineral sono un gruppo indie emo della met\u00e0 degli anni '90, originaria di Austin, nel Texas. Sono considerati uno dei pi\u00f9 importanti gruppi emo degli anni 90, al pari di Sunny Day Real Estate, Texas Is The Reason e The Get Up Kids. Dopo lo scioglimento del gruppo i suoi ex membri si sono concentrati su altri progetti, tra i quali The Gloria Record, Pop Unknown e Zookeeper.\nSonorit\u00e0.\nLa musica dei Mineral \u00e8 caratterizzata dall'alternarsi di momenti di calma a momenti invece fragorosi, ai quali si sovrappongono le linee melodiche, e a volte atipiche, del cantato ed eterei passaggi strumentali prevalentemente chitarristici. Molte delle loro canzoni aderiscono a quella formula, ormai convenzione stilistica, che spesso \u00e8 associata a quelli che sono considerati i pionieri del genere post-emo nell'indie-rock: i Sunny Day Real Estate. Nonostante le evidenti somiglianze, per\u00f2, andrebbe notato che i Mineral emersero in contemporanea ai Sunny Day Real Estate ed aggiunsero all'allora emergente sound \"emo del midwest\" un loro specifico gusto, pi\u00f9 meditatabondo. Il sottile equilibrio raggiunto dai Mineral tra le dinamiche dettate da ansia e malessere ed il substrato pi\u00f9 pensieroso, combinato a testi non banali, ha influenzato molti altri gruppi indie-rock ed emo della fine degli anni '90 e degli anni 2000.\nBiografia.\nI quattro di Austin si misero assieme nel 1994 e subito dopo pubblicarono un primo 7\" su Audio Concept, l'etichetta gestita da Kerry McDonald dei Christie Front Drive. Il lavoro fu poi ristampato dalla Caulfield Records ed una copia del disco raggiunse la redazione di una fanzine musicale del Colorado. Questa fece poi pervenire un 7\" a Fred della Crank! Records che immediatamente contatt\u00f2 i Mineral. L'etichetta stamp\u00f2 gli unici due album del gruppo: \"The Power of Failing\" ed \"End Serenading\". Poco dopo la pubblicazione di questo disco il gruppo si sciolse.\nNel 2010 \u00e8 stato pubblicato in Giappone un album contenente tutte le canzoni registrate dalla band durante la loro carriera (eccetto \"Sadder Star\", da the First Crush compilation), intitolato \"The Complete Collection\".\nNel 2014 si sono ufficialmente riuniti."}
{"id": "724410", "revid": "33689", "url": "https://it.wikipedia.org/wiki?curid=724410", "title": "Re di Rohan", "text": ""}
{"id": "724413", "revid": "1700", "url": "https://it.wikipedia.org/wiki?curid=724413", "title": "Eddie &quot;Lockjaw&quot; Davis", "text": ""}
{"id": "724415", "revid": "1700", "url": "https://it.wikipedia.org/wiki?curid=724415", "title": "Eddie Lockjaw Davis", "text": ""}
{"id": "724416", "revid": "1700", "url": "https://it.wikipedia.org/wiki?curid=724416", "title": "Lockjaw Davis", "text": ""}
{"id": "724420", "revid": "124123", "url": "https://it.wikipedia.org/wiki?curid=724420", "title": "Andrea Ballarin", "text": "Biografia.\nInizia l'attivit\u00e0 casualmente verso la fine degli anni ottanta. Il 7 gennaio 1987 fonda a Schio la \"Manne Guitars\", inizialmente come piccolo laboratorio, in seguito specializzandosi nella produzione di strumenti artigianali di alta qualit\u00e0. Nel 1990 il laboratorio si sposta e si espande nel 1997 fino a 600 m2.\nNel giro di una ventina d'anni la Manne costruisce gli strumenti di alcuni noti musicisti italiani e internazionali tra i quali Zucchero Fornaciari, Gil Dor (Noa), Glenn Hughes (Deep Purple), Gianluca Mosole, Aldo Tagliapietra de Le Orme, Mats Hedberg, William Stravato, Pietro Condorelli, Roberto Dalla Vecchia (musicista), Mistonocivo ed altri."}
{"id": "724422", "revid": "767487", "url": "https://it.wikipedia.org/wiki?curid=724422", "title": "Francesco Muscogiuri", "text": "Nacque nel 1851 nell'allora citt\u00e0 del Regno di Napoli Mesagne, oggi in provincia di Brindisi. Non riuscendo ad ottenere in tempo il diploma liceale perch\u00e9 rimandato in greco, nel 1871 part\u00ec per Napoli, intraprendendo l'attivit\u00e0 di giornalista. Qui i suoi articoli furono notati da Francesco De Sanctis, che, convinto delle doti letterarie del giovane, lo chiam\u00f2 a s\u00e9, sottoponendolo ad esami che, nel regolamento scolastico dell'epoca, consentivano l'ingresso agli studi universitari anche a coloro che non avevano ottenuto il diploma. Muscogiuri super\u00f2 tali prove, e, una volta terminata l'Universit\u00e0, insegn\u00f2 discipline letterarie presso varie scuole superiori napoletane e non, tra cui il Liceo Genovesi. A questo periodo napoletano risale gran parte della sua produzione letteraria, della quale rimane, oltre che una fitta corrispondenza epistolare, un rarissimo volume intitolato \"Su alcuni caratteri meno noti della Divina Commedia\", dove si tratta di alcuni personaggi storici \"minori\" presenti nell'opera dantesca; un volume dal titolo \"Colloqui di una giornata di studi\"; un trattatello sulla tecnica poetica delle \"Odi barbare\" di Giosu\u00e8 Carducci, un'opera dal titolo \"Il cenacolo\", e il pamphlet dal titolo \"La leggenda dei Durazzo\", un'appassionata difesa alla figura del re di Napoli Ladislao di Durazzo, a suo parere \u00abDimenticata e infangata dalla storia ufficiale\u00bb.\nNell'ultimo periodo della sua vita Muscogiuri torn\u00f2 a Mesagne, e qui mor\u00ec, nell'anno 1919, lo stesso anno in cui mor\u00ec la moglie, Rosina Ifigenia Profilo, che aveva sposato nel 1882: non avendo avuto figli pare lasciasse tutti i suoi averi in beneficenza."}
{"id": "724426", "revid": "1305772", "url": "https://it.wikipedia.org/wiki?curid=724426", "title": "Manne", "text": "Manne"}
{"id": "724429", "revid": "46523", "url": "https://it.wikipedia.org/wiki?curid=724429", "title": "Il primo taglio \u00e8 il peggiore", "text": ""}
{"id": "724432", "revid": "767487", "url": "https://it.wikipedia.org/wiki?curid=724432", "title": "Eccezzziunale veramente - Capitolo secondo... me", "text": "Eccezzziunale veramente - Capitolo secondo... me \u00e8 un film del 2006 diretto da Carlo Vanzina.\n\u00c8 il sequel del film \"Eccezzziunale... veramente\" del 1982, diretto dallo stesso Vanzina.\nTrama.\nDonato Cavallo, il \"Ras della Fossa\", si trova da circa vent'anni a Ibiza, dove vive con la proprietaria di un ristorante. Dopo una trasferta del Milan in Spagna, decide di lasciare la moglie e tornare a Milano, scoprendo che i suoi familiari sono tornati a Bisceglie, e di avere un figlio interista in quanto la sua ex fidanzata Ginevra, abbandonata all'inizio della gravidanza (di cui non era consapevole), si \u00e8 messa insieme a Sandrino il Mazzulatore, suo acerrimo avversario e tifoso dell'Inter. Per riavvicinarsi al figlio, Donato finger\u00e0 inizialmente di volersi associare al locale fan club interista e lega con il ragazzo senza rivelargli nulla, ma verso la met\u00e0 del derby Donato non resiste e fa esplodere la sua fede rossonera in mezzo alla curva nerazzurra. Svariati giorni dopo, Donato \u00e8 diventato l'amante di Ginevra.\nFranco Alfano, padrone di un bar di interisti pieno di debiti, a causa di uno scambio di valigie si ritrova 150.000 euro che utilizza per saldare i creditori. Non sa che i soldi appartenevano ai fratelli Cal\u00ec, un gruppo di mafiosi. Prelevato dal \"picciotto\" Turi e condotto fino a Palermo, per saldare i conti gli viene chiesto di uccidere una persona. L'omicidio viene organizzato durante il derby e Franco, con l'appoggio di Turi, riesce a sedersi accanto al bersaglio, il quale ha per\u00f2 un infarto nel momento in cui l'Inter segna, morendo. Franco cos\u00ec riesce a ripagare il debito senza compiere alcun crimine.\nIl camionista juventino Felice La Pezza, detto Tirzan, si risveglia dal coma dopo quindici anni privo di memoria, e deve fare i conti col migliore amico Beniamino, il nuovo \"inquilino\" che abita in casa sua e con sua moglie Nunzia, tifoso del . Felice non rammenta nulla e si rende poco sopportabile da Beniamino, il quale lo accusa di fingere di non ricordare per approfittarsi di lui. Felice, a seguito di una pallonata in testa, ricorda tutto, ma finge di aver perso la memoria per infastidire ulteriormente Beniamino. Tra l'altro l'incidente che mand\u00f2 in coma Felice avvenne proprio in uno scontro tra il suo tir e il furgone di Beniamino quando, nell'esultare per un gol della Juve, sband\u00f2 provocando la collisione dei veicoli. Nel furgone di Beniamino, Felice rivela di aver recuperato la memoria e litiga con l'amico, facendo per\u00f2 finire il veicolo fuori strada e facendo cadere in coma entrambi.\nProduzione.\nIl film, prodotto da Alessandro Fracassi, \u00e8 diviso in tre episodi. Le riprese si sono svolte tra Palermo, Milano, la Svizzera, il Salento e Ibiza, e sono iniziate il 5 settembre 2005. L'episodio in Puglia \u00e8 stato girato principalmente nel borgo antico di Specchia, con esterni nella piazza del Popolo e interni nei palazzi della zona. Altre scene ambientate nei vicini comuni di Vaste (piazza Sante), Poggiardo (piazze Umberto I e Giovanni Paolo II) e Gallipoli (tutti in Provincia di Lecce).\nDistribuzione.\n\"Eccezzziunale veramente - Capitolo secondo... me\" \u00e8 stato distribuito nei cinema da 01 Distribution il 20 gennaio 2006.\nIncassi.\nNel primo weekend in Italia, il film ha avuto un incasso record di 3.016.000 euro. In totale il film ha incassato in Italia la cifra di 6.909.000 euro."}
{"id": "724433", "revid": "599013", "url": "https://it.wikipedia.org/wiki?curid=724433", "title": "Codone", "text": "Il codone (in inglese \"codon\"), o tripletta di nucleotidi, o semplicemente tripletta, viene definito come una sequenza specifica di tre nucleotidi lungo l'mRNA che codifica l'informazione per l'inserimento di uno specifico amminoacido durante la sintesi proteica o per la fine della stessa\nStoria.\nIl codone \u00e8 alla base del codice genetico. La scoperta che le triplette fossero le unit\u00e0 codificanti alla base del codice genetico appartiene principalmente a Francis Crick e Sydney Brenner.\nPrima dei loro esperimenti si sapeva che il DNA era formato da quattro tipi diversi di nucleotidi, che da soli non erano sufficienti per codificare i venti diversi tipi di amminoacidi e che dovevano quindi essere uniti in sequenze diverse, come lettere per formare parole.\nCaratteristiche.\nIl codice genetico \u00e8 costituito da triplette, il minimo sufficiente a coprire il set di amminoacidi. Se ci fossero state sequenze di due nucleotidi infatti non sarebbero state sufficienti, perch\u00e9 quattro nucleotidi presi due alla volta avrebbero originato formula_1 combinazioni, cio\u00e8 sedici; il codice triplo invece origina formula_2 combinazioni, cio\u00e8 sessantaquattro, che sono pi\u00f9 che sufficienti per codificare tutti gli amminoacidi; infatti, alcuni amminoacidi possono essere codificati da pi\u00f9 di un codone. Questa ridondanza \u00e8 definita come \"degenerazione del codice\".\nVi sono infine tre codoni, detti codoni di stop, ai quali non corrisponde nessun amminoacido e che determinano la cessazione della sintesi proteica.\nLa tabella sottostante riporta i sessantaquattro codoni e gli amminoacidi corrispondenti ad ognuno di essi.\nIl codice genetico non \u00e8 uguale per tutti: infatti sono state riportate variazioni a livello di alcuni batteri. Diversit\u00e0 nel codice genetico sono state riscontrate anche a livello dei mitocondri.\nMutazioni \"frameshift\".\nLe evidenze genetiche di questo ragionamento puramente matematico vennero successivamente con gli esperimenti di Crick e Brenner che nel 1961 studiarono gli effetti della proflavina (un mutageno) sul batteriofago T4.\nLa proflavina produce mutazioni a livello del DNA, causando la delezione o l'addizione di una singola coppia di basi, che si ripercuotono sull'RNA sfasando le triplette.\nCome si nota nell'immagine la sola aggiunta (o rimozione) di una lettera causa il cambiamento del messaggio dall'inserzione (o delezione) in avanti quindi un modificazione del quadro di lettura dell'intero RNA. Queste sono appunto dette \u00abmutazioni da scivolamento (\"frameshift\")\u00bb.\nQuando Crick e Brenner fecero esperimenti con mutanti del T4 ottennero risultati simili a quelli dell'esempio nell'immagine.\nAlcuni mutanti avevano un fenotipo prossimo al \"wild type\" ed erano proprio quei mutanti che esibivano un quadro di mutazioni pi\u00f9 o meno localizzate in siti abbastanza vicini.\nInoltre il fenotipo \"pseudo\" wild type si ripresentava anche quando la mutazione era tripla e dello stesso tipo (+/+/+ oppure -/-/-) e mai con altre mutazioni.\nIn altre parole il messaggio si conservava con minime variazioni solo se l'aggiunta (o delezione) di coppie di basi era di 3 e mai di 1 o di 2.\nDa qui la deduzione che il DNA dovesse essere letto a gruppi di tre nucleotidi a partire da uno specifico punto di inizio, per permettere la corretta \"cornice di lettura\", e traducendo ognuna di tali triplette nell'opportuno amminoacido."}
{"id": "724434", "revid": "46523", "url": "https://it.wikipedia.org/wiki?curid=724434", "title": "Vincitori e vinti (Grey's Anatomy)", "text": ""}
{"id": "724435", "revid": "933835", "url": "https://it.wikipedia.org/wiki?curid=724435", "title": "Eorl", "text": ""}
{"id": "724437", "revid": "44627", "url": "https://it.wikipedia.org/wiki?curid=724437", "title": "Le regole dell'intimit\u00e0", "text": ""}
{"id": "724438", "revid": "486946", "url": "https://it.wikipedia.org/wiki?curid=724438", "title": "Parco naturale regionale di Montemarcello - Magra", "text": ""}
{"id": "724439", "revid": "46523", "url": "https://it.wikipedia.org/wiki?curid=724439", "title": "Crescere, che fatica...", "text": ""}
{"id": "724440", "revid": "46523", "url": "https://it.wikipedia.org/wiki?curid=724440", "title": "Se non ci fosse un domani", "text": ""}
{"id": "724443", "revid": "1573940", "url": "https://it.wikipedia.org/wiki?curid=724443", "title": "Stellagama stellio", "text": "Lo stellione (Stellagama stellio ()), \u00e8 un sauro appartenente alla famiglia degli Agamidi, diffuso nell'Asia sudoccidentale, in Africa nordorientale e in Europa nelle zone pi\u00f9 orientali della Grecia. \u00c8 l'unica specie nota del genere Stellagama.\nDescrizione.\nLunga fino a 30\u00a0cm, questa lucertola ha una lunga coda munita di brevi spine, che raggiunge anche i 17 centimetri. Per lo pi\u00f9 gli esemplari sono di colore marrone giallastro o grigio, con squame carenate in maniera disomogenea nella parte superiore del corpo. Nelle parti inferiori, invece, le squame sono embricate. Il maschio dello stellione ha sulla gola un reticolo di macchie nero-azzurre. Se si espone al sole scurisce fino a diventare quasi nero.\nLe zampe sono agili e robuste, e contano 5 dita - munite di robusti artigli - ognuna.\nBiologia.\nGli stellioni sono diffusi in zone rocciose dove, in caso di necessit\u00e0, possono nascondersi fra le pietre, sotto i sassi o nelle crepe delle case abbandonate. Lo stellione ha abitudini diurne ed esporsi lungamente al sole per termoregolarsi.\nLo si pu\u00f2 vedere arrampicarsi agilmente sui muri, sulle pendici rocciose e negli oliveti. Mangia soprattutto insetti ma non disdegna la polpa tenera dei frutti, i fiori ed alcune erbe prative. Vive in gruppetti, ognuno dei quali possiede un proprio territorio di caccia. La femmina depone da sei a otto uova.\nDistribuzione e habitat.\n\u00c8 diffuso intorno al mediterraneo orientale.\nVive in Grecia nelle isole pi\u00f9 orientali, Turchia, Siria, Libano, Egitto, Iraq, Arabia Saudita, Cipro, Giordania ed Israele. Nella Penisola arabica era anticamente catturato a scopo di alimentazione.\nVivono in zone di macchia mediterranea e zone rocciose ed aride, zone semi-urbane, aree rurali e frequentano anche i templi.\nTassonomia.\nSono note le seguenti sottospecie:\nMitologia.\nNarra Ovidio nelle Metamorfosi (libro V, 448-461) che Cerere, mentre vagava in cerca della figlia Proserpina rapita da Plutone, si ferm\u00f2 e chiese ristoro ad una vecchia che le offr\u00ec cereali e vino.\nLa Dea fu derisa da un fanciullo che la vide mangiare quel pasto in modo ingordo, sentendosi oltraggiata lanci\u00f2 vino e zuppa in volto al giovane che si tramut\u00f2 in stellione portandone per sempre i segni ed i colori."}
{"id": "724444", "revid": "46523", "url": "https://it.wikipedia.org/wiki?curid=724444", "title": "Cerchi di fuoco", "text": ""}
{"id": "724445", "revid": "2184720", "url": "https://it.wikipedia.org/wiki?curid=724445", "title": "Salvami (Jovanotti)", "text": "Salvami \u00e8 il primo singolo estratto dall'album di Jovanotti \"Il quinto mondo\", distribuito nel 2002. Il brano ha raggiunto la vetta della classifica settimanale dei singoli pi\u00f9 venduti in Italia.\n\u00c8 stato frequentemente trasmesso in radio, raggiungendo la posizione numero 1 dell'airplay."}
{"id": "724452", "revid": "1983214", "url": "https://it.wikipedia.org/wiki?curid=724452", "title": "Episodi di Grey's Anatomy (seconda stagione)", "text": "La seconda stagione della serie televisiva Grey's Anatomy \u00e8 stata trasmessa negli Stati Uniti dal 25 settembre 2005 al 15 maggio 2006 sul canale ABC. Con 19.840.000 telespettatori, \u00e8 il quinto programma pi\u00f9 seguito della stagione televisiva USA 2005-2006.\nIn Italia la stagione \u00e8 stata trasmessa in prima visione dal 20 febbraio al 31 luglio 2006 su Fox Life di Sky. In chiaro \u00e8 andata in onda dal 19 gennaio all'11 maggio 2007 su Italia 1.\nKate Walsh entra a far parte del cast regolare dopo la breve apparizione fatta con il suo personaggio, la dott.ssa Addison Forbes-Montgomery, nell'episodio finale della prima stagione.\nSara Ram\u00edrez appare in otto episodi a partire dall'episodio 2x19 nel ruolo della dott.ssa Callie Torres; sar\u00e0 tra i protagonisti fissi della serie a partire dalla terza stagione.\nEric Dane appare in un episodio (il 2x18) nel ruolo del dott. Mark Sloan; sar\u00e0 tra i personaggi fissi della serie a partire dalla terza stagione.\nBrooke Smith appare negli ultimi tre episodi della stagione nel ruolo della dott.ssa Erica Hahn; dopo altre apparizioni sporadiche nella terza stagione, sar\u00e0 tra i protagonisti della quarta stagione.\nLa pioggia.\nTrama.\nMentre Meredith e Cristina parlano al bar delle loro relazioni e fanno a gara fra chi delle due sta messa peggio, le loro lamentele vengono interrotte da Joe, il barista, che perde i sensi e cade a terra.\nNel frattempo Webber, il capo, appena operato alla testa, decide di assegnare l'incarico di primario ad interim a uno dei suoi due chirurghi migliori, Burke, creando ovviamente disappunto in Derek.\nWebber inoltre chiede a George di riferirgli tutto ci\u00f2 che succede nel suo ospedale e di trasformarsi, quindi, in una sorta di detective. George si concentra piuttosto su come poter aiutare Joe a ottenere i soldi per la costosa operazione a cui dev'essere sottoposto. Grazie al grande gesto di George, lui e Alex si riappacificano.\nIntanto Meredith scopre che Derek \u00e8 stato tradito da Addison con il suo migliore amico, Mark.\nBurke tronca la relazione con Cristina, e alla fine lei chiede a Meredith di accompagnarla in clinica per l'interruzione di gravidanza.\nQuando \u00e8 troppo \u00e8 troppo.\nTrama.\nGeorge viene obbligato dalla Bailey a occuparsi, insieme a Olivia, di un paziente praticamente morto, tentando inutilmente di rianimarlo. \u00c8 una delle esperienze con cui Miranda Bailey insegna ai suoi specializzandi.\nMeredith si occupa di un ragazzo con un'occlusione intestinale poich\u00e9 ha volontariamente ingerito dieci teste di bambole Judie.\nAdele, la moglie di Richard Webber, lo va a prendere in ospedale per riportarlo a casa.\nIzzie vede Alex intento a convincere un ragazzo diciottenne, Scott, a salvare la vita del padre con la donazione di una parte del suo fegato, anche se \u00e8 un uomo violento con la madre. Tutti gli specializzandi hanno il loro punto di vista sulla vicenda, ma Burke insegna loro a fare i chirurghi: non \u00e8 compito loro capire se \u00e8 giusto o meno, ma solo operare chi ne ha bisogno. Il ragazzo alla fine decide di donare il fegato al padre, ma solo a condizione che la madre lo lasci per sempre. Izzie si rende conto che Alex ha un passato triste alle spalle e, vedendolo sotto una luce diversa, intravede la possibilit\u00e0 di avere una relazione con lui.\nGeorge lascia Olivia, dicendole di essere interessato a un'altra ragazza.\nUna giornata da dimenticare.\nTrama.\nEllis Grey viene ricoverata in ospedale per una presunta diverticolite e quando Meredith se la trova davanti fuori controllo non sa che fare.\nGeorge deve occuparsi di Ellis Grey, ma lei, convinta di essere al lavoro, non si lascia toccare da lui scambiandolo per Tatcher, il suo ex marito e padre di Meredith.\nAlex si occupa di una ragazza che arrossisce in modo molto evidente e decide di sottoporsi a un'operazione per eliminare tale problema.\nCristina \u00e8 in sala operatoria con Burke a eseguire una toracotomia, quando lei si sente male e sviene perdendo cos\u00ec il bambino e una tuba, a causa di una gravidanza extrauterina. La dottoressa Addison la opera, mentre la Bailey e Izzie si prendono cura di lei. Bailey mostra sempre pi\u00f9 quanto sia materna e sinceramente affezionata ai suoi specializzandi. Izzie si lega ad Alex, Meredith \u00e8 divisa tra il dolore per la malattia di sua madre, che si scopre possa avere il cancro, la situazione di Cristina e la sua storia con Derek.\nIntanto, mentre Webber insiste con Addison affinch\u00e9 lei rimanga a lavorare a Seattle, lei bacia Derek e gli dice di essere ancora innamorata di lui.\nNegare, negare, negare.\nTrama.\nCristina, nonostante sia ancora convalescente, cerca a tutti i costi di tornare al lavoro, anche per liberarsi dalla presenza della madre.\nAddison consegna a Derek i documenti del divorzio, dicendogli che, se lui firmer\u00e0, lei se ne torner\u00e0 subito a New York. Derek tuttavia non riesce ancora a firmarli, mentre lei continua ad avere pazienti in ospedale.\nAlex ha a che fare con un uomo che si \u00e8 sparato alla testa e, nonostante ci\u00f2, cammina e parla. \u00c8 stata la moglie a sparargli, a causa di un tradimento da parte dell'uomo.\nGeorge si occupa ancora di Ellis Grey, che pensa di essere ancora un chirurgo e si aggira per l'ospedale.\nIzzie si occupa di una donna, figlia di missionari, che ha viaggiato molto nel mondo. La donna soffre di sincope e aritmie ventricolari: la verit\u00e0 \u00e8 che la donna si provoca crisi cardiache da sola, per restare in ospedale ed essere accudita. \u00c8 proprio Cristina a fare per prima la diagnosi esatta e la consapevolezza di aver avuto ragione la fa, finalmente, crollare e le fa sfogare la forte tensione accumulata. In questo modo Cristina si riavvicina anche a Burke.\nAlex chiede a Izzie di uscire e lei accetta.\nAlex \u00e8 stato bocciato all'esame di specializzazione e ora ha un'unica chance per riprovarci.\nLa Bailey si occupa di Jeremiah Tate, un ragazzo ventiseienne che \u00e8 suo paziente da oltre cinque anni, malato di fibrosi cistica e al quale lei \u00e8 molto legata. Il ragazzo muore durante un intervento in cui la Bailey, Meredith e Addison tentavano di salvargli la vita.\nIl potere del dolore.\nTrama.\nIzzie \u00e8 furibonda con Alex per il modo freddo con cui l'ha trattata durante il loro appuntamento.\nMeredith \u00e8 arrabbiata con Derek perch\u00e9 non ha ancora firmato i documenti del divorzio.\nCristina non sa come comportarsi con Burke, che vuole una relazione seria.\nLa madre di Meredith, Ellis, viene dimessa.\nAlex e George si ritrovano bloccati in ascensore con un paziente di 25 anni, un poliziotto con una ferita di arma da fuoco al torace. A causa di un'emergenza, George deve aprire il torace del paziente e riesce cos\u00ec a salvargli la vita, mentre Alex \u00e8 rimasto bloccato dalla paura.\nCristina ha a che fare con il signor Henry Lamott, un uomo che per sentire meno il dolore guarda porno 24 ore al giorno.\nDerek e Meredith si occupano di Anna Chue, una ragazza cinese hmong che deve essere operata per un tumore, altrimenti rischia di rimanere paralizzata. Tuttavia Anna prima dell'intervento deve riavere una delle sue anime: Derek e Meredith fanno venire uno sciamano.\nIzzie si occupa della signora Verna Bradley, una donna che ogni anno, lo stesso giorno, negli ultimi sette anni, ha avuto un attacco cardiaco, una cardiomiopatia da stress. La causa di questa patologia \u00e8 che 7 anni prima, in quel giorno, era morto il suo vicino di casa, Ted, con cui la donna aveva avuto una storia extraconiugale per ben 27 anni.\nMeredith implora Derek di chiudere definitivamente con Addison.\nDentro di te come un treno.\nTrama.\nDerek arriva al bar solo quando Meredith se ne \u00e8 gi\u00e0 andata: i ragazzi infatti hanno ricevuto una chiamata d'emergenza a causa di un deragliamento di un treno appena fuori Seattle e vanno tutti in ospedale.\nAddison e Izzie si occupano di una donna incinta al 9 mese ustionata.\nGeorge, Bailey, Derek e Burke hanno a che fare con due persone rimaste trafitte da un palo di metallo: una ragazza, Bonnie Crasnoff, e un uomo, Tom Maynard. La ragazza \u00e8 in condizioni gravissime ed \u00e8 impossibile salvarla.\nAlex \u00e8 al pronto soccorso a fare suture, e deve sopportare i commenti insolenti di una delle pazienti in pronto soccorso, che inizialmente sembrava avere solo qualche taglio, ma che alla fine muore a causa di una emorragia interna non diagnosticata.\nCristina si occupa con Richard di riattaccare la gamba a un paziente, ma a causa dell'incidente le gambe mozzate sul luogo sono tante, quindi saranno necessari diversi tentativi per trovare quella giusta.\nMeredith, ancora troppo ubriaca, si mette in disparte e chiede a Derek di scegliere lei, ma l'uomo decide di restare con Addison.\nQualcosa di cui parlare.\nTrama.\nAddison e Derek sono tornati insieme e per tentare di far funzionare il loro matrimonio vanno da un consulente matrimoniale: Addison vuole che Derek smetta di parlare con Meredith e Derek vuole che Addison si trasferisca definitivamente a Seattle.\nIn ospedale ormai tutti sanno che Meredith \u00e8 stata piantata e sparlano di lei.\nIzzie e Cristina rubano un caso da psichiatria: si tratta di un uomo apparentemente incinto, che in realt\u00e0 ha un teratoma. Il caso finir\u00e0 sulla bocca di tutti e si faranno anche diverse scommesse sul contenuto della pancia, finch\u00e9 Meredith, esausta, non caccia tutti fuori dalla stanza del paziente, intimorito e a disagio.\nBurke e George si occupano di una donna insopportabile con tutti (compreso il marito sottomesso che alla fine la lascer\u00e0) e, alla sua quinta operazione a cuore aperto, il cuore della donna prende fuoco durante l'intervento.\nBurke decide di uscire allo scoperto e di confessare la sua relazione con Cristina a Richard, nonostante Cristina non sia d'accordo.\nAlex e Derek si occupano di Nicole, una ragazza diciottenne paralizzata che deve decidere se sottoporsi o meno a un intervento che le renderebbe possibile controllare la sua vescica: Karev deve passare tutta la giornata con lei, che alla fine decider\u00e0 di sottoporsi all'intervento. Alla fine dell'episodio, Alex finalmente bacia Izzie molto appassionatamente.\nLascia che sia.\nTrama.\nGeorge viene salvato, grazie all'intervento provvidenziale di un piccione, da un lavavetri, Stu, caduto dal quinto piano di un palazzo. Il lavavetri, nonostante la caduta, non sembra avere gravi problemi medici. Nonostante ci\u00f2, l'uomo \u00e8 triste di ci\u00f2: in realt\u00e0 aveva tentato il suicidio, perch\u00e9 la sua fidanzata Daisy l'aveva lasciato 10 anni prima. Dato che la donna lavora nell'amministrazione dell'ospedale, George decide di andare a cercarla per raccontarle l'accaduto. L'uomo muore in sala operatoria.\nDerek e Addison ricevono la visita di una coppia di cari amici, Savannah e suo marito Weiss. Savannah \u00e8 decisa a farsi togliere utero e seno, terrorizzata all'idea di potersi ammalare in futuro di cancro, dato che la madre, la zia e la cugina lo hanno avuto. Weiss non \u00e8 assolutamente d'accordo con la donna, desiderando anche avere dei figli con lei.\nCristina e Burke cercano di vivere come una coppia normale e decidono di uscire insieme a cena. Durante la loro cena galante, piena di silenzi imbarazzanti, un uomo sviene per una dissecazione dell'aorta toracica e ovviamente Burke e Cristina intervengono prontamente portando l'uomo in ospedale.\nRichard continua a insistere con la Bailey perch\u00e9 accetti la borsa di studio dell'ospedale e lei sembra non essere interessata. Richard pensa che sia perch\u00e9 la Bailey ha ricevuto offerte migliori da altri ospedali, perci\u00f2 alla fine la dottoressa Miranda \u00e8 costretta a spiegargli di dover rifiutare perch\u00e9 \u00e8 incinta.\nMeredith si occupa di un'anziana donna, la signora Sorrento, che ha un cancro della colecisti. Meredith si rifiuta di parlare a Derek.\nGrazie per i ricordi.\nTrama.\n\u00c8 il giorno del Ringraziamento e alcuni dei medici, nonostante ci\u00f2, non riescono a stare lontani dall'ospedale.\nRichard dovrebbe tornare a casa dalla moglie, invece resta in ospedale tutta la giornata.\nIzzie \u00e8 a casa, impegnata in cucina a preparare la cena, con l'aiuto di Burke.\nCristina non resiste e si reca in ospedale dove assiste la Bailey durante un intervento.\nGeorge va a caccia di tacchini con suo padre e i suoi fratelli Jerry e Ronnie, ma uno dei fratelli colpisce sul sedere il padre che viene quindi ricoverato in ospedale.\nMeredith e Derek si occupano di un paziente che, dopo un coma di 16 anni, si risveglia per poi morire poco dopo durante un'operazione.\nAddison aspetta Derek, con cui aveva un appuntamento, ma Derek \u00e8 in ospedale con Meredith a operare.\nAlex passa la giornata nei sotterranei dell'ospedale a studiare per l'esame, arrivando cos\u00ec in ritardo alla cena del Ringraziamento organizzata da Izzie.\nDavvero troppo.\nTrama.\nAddison si trasferisce definitivamente a Seattle e incomincia subito a occuparsi di una donna, Dorie Russell, incinta di cinque gemelle con gravi problemi medici. Una delle gemelle, Lucy, ha un idrocefalo che potrebbe causarle danni cerebrali. Un'altra delle gemelle, Emily, ha un'ipoplasia cardiaca per cui dovr\u00e0 essere operata da Burke. Un'altra delle bambine ha degli organi che le stanno nascendo all'esterno del corpo.\nMeredith si deve occupare in ospedale di Steve Murphy, il ragazzo con cui \u00e8 andata a letto la sera prima. Il ragazzo ha un'erezione che non vuole scomparire: sembra che si sia rotto il pene, in realt\u00e0 ci\u00f2 \u00e8 dovuto a un tumore. Quando la Bailey chiede un consulto per il ragazzo a Derek e il ragazzo fa capire a Derek di aver passato la notte con lei, Meredith si vergogna da morire.\nAlex e Derek si occupano di Robert Martin, un uomo con un tumore congenito dell'ipofisi e che, per poter essere operato, non deve bere acqua.\nAlex non riesce a far sesso con Izzie mentre ci riesce benissimo con l'infermiera Olivia e Izzie li scopre.\nBurke d\u00e0 a Cristina una copia delle chiavi di casa sua.\nCuori solitari.\nTrama.\nLe 5 gemelle sono nate e tutto lo staff dell'ospedale se ne sta occupando: Meredith si occupa di Charlotte, Cristina di Julie, Izzie di Emily, George di Lucy, Alex di Kate. Per Emily non c'\u00e8 nulla da fare, nonostante Burke provi a operarla.\nGeorge si occupa di Carl Murphy, un uomo escursionista con melanomi multipli: deve attaccargli delle sanguisughe sui melanomi.\nAlex ha commesso un errore somministrando una dose troppo massiccia di farmaci al paziente Robert Martin, che a seguito di ci\u00f2 \u00e8 entrato in coma.\nIzzie \u00e8 furibonda con Alex, dopo averlo trovato a letto con Olivia.\nCristina si deve occupare di Constance Ferguson, un'assassina che era in carcere in isolamento, cos\u00ec ha ingoiato 4 lamette per farsi una \"gita\" in ospedale. La donna deve essere operata.\nAddison decide di essere dura con Izzie, su consiglio di Richard che la sprona a trattarla non da amica ma da capo, per farla diventare un ottimo chirurgo.\nQuesto episodio doveva inizialmente essere chiamato \"Little Creatures\".\nLo spirito del Natale.\nTrama.\nIl Natale si sta avvicinando e gli specializzandi sono al lavoro come sempre.\nDerek e Izzie si occupano di un uomo caduto dal tetto di casa mentre montava le luci per il \"Natalhukka\": la caduta gli ha causato un ematoma subdurale, perci\u00f2 l'uomo viene operato.\nMeredith si occupa di un uomo con una perforazione gastrica.\nGeorge si occupa di Nadia Shelton, una donna che ha avuto 3 ulcere emorragiche negli ultimi 5 anni; il suo intervento, ritenuto non urgente, viene rimandato di continuo. La donna per\u00f2 a un certo punto ha un'altra ulcera, cos\u00ec viene operata d'urgenza dalla Bailey.\nBurke e Cristina si occupano di Justin, un bambino che deve subire un trapianto di cuore e che ne ha gi\u00e0 subito uno appena nato. Il bambino \u00e8 depresso, non ha voglia di vivere, ma Cristina si affeziona a lui e riesce a infondergli un po' di voglia di vivere cos\u00ec che il bambino smette di rigettare il cuore nuovo.\nAlex deve preparare l'esame e Meredith, George e Cristina gli danno una mano a studiare, suscitando l'ira di Izzie che tuttavia alla fine aiuta ella stessa Alex nello studio.\nAddison \u00e8 eccitata per il Natale e cerca di coinvolgere Derek, ma lui si mostra piuttosto disinteressato e alla fine le confessa di essere ancora innamorato di Meredith, nonostante abbia scelto di restare con lei.\nRicominciare.\nTrama.\n\u00c8 pronto un nuovo cuore per Denny Duquette: la Bailey e Cristina prendono un aereo per andare a recuperarlo in Idaho. Il paziente, Denny, fa amicizia con Izzie, che sembra piacergli. La cosa infastidisce Alex.\nAlex al pronto soccorso si occupa di Malar Pascowitz, uno scrittore che ha ingoiato il suo romanzo, ritenendolo una vera porcheria. A causa di ci\u00f2, l'uomo si \u00e8 provocato un avvelenamento da mercurio, presente nella carta.\nMeredith trova Derek a far visita a sua madre, poich\u00e9 Richard vorrebbe sottoporla a una cura sperimentale per malati di Alzheimer.\nAddison e George si occupano di Becks Singleton, una ragazzina che scopre di essere ermafrodita.\nAddison \u00e8 arrabbiata con Derek perch\u00e9 le ha confessato di amare Meredith. Addison inoltre non sopporta pi\u00f9 di dover vivere in una roulotte.\nTenere piccole bugie.\nTrama.\nLa situazione a casa di Meredith \u00e8 diventata insostenibile a causa del cane, Doc. George la pone di fronte a una scelta: o lui o il cane e Meredith sembra pensarci su. Alla fine i ragazzi decidono di lasciare Doc da Derek e Addison.\nLa Bailey incomincia ad avere qualche problema dovuto alla sua gravidanza, perci\u00f2 chiede un consulto ad Addison che le ordina di stare a casa a letto fino alla fine della gravidanza.\nAlex e Izzie si occupano di Yuma Miasaki, una ragazza di 22 anni con un persistente singhiozzo.\nBurke e Meredith si occupano di Naomi Kline, una donna molto eccentrica che necessita di un intervento alla valvola cardiaca. La donna in realt\u00e0 appare eccessivamente felice a causa di un tumore che aumenta il suo livello di serotonina.\nCristina e Derek si occupano di un chitarrista con tre dita mozzate.\nGeorge si occupa di Sophie Larson, un'anziana paziente che si rifiuta di lasciare l'ospedale.\nBurke \u00e8 convinto che Cristina si sia trasferita da lui e Meredith cerca di convincere s\u00e9 stessa e gli altri che tra lei e Derek ora non c'\u00e8 pi\u00f9 niente e che sono solo amici. Solo alla fine Meredith riesce ad ammettere con Cristina che per lei Derek \u00e8 ancora \"il dottor Stranamore\".\nLe infermiere incominciano uno sciopero di 10 giorni.\nLa linea.\nTrama.\nLe infermiere del Seattle Hospital sono in sciopero e l'ospedale si trova in una grave situazione di crisi.\nGeorge si schiera dalla parte delle infermiere, aderendo alla loro protesta.\nLa Bailey \u00e8 in maternit\u00e0 e a sostituirla arriva Sidney Heron, una dottoressa piuttosto bizzarra che viene evitata da tutti gli specializzandi a causa del suo metodo di cura basato \"sull'amore\".\nAlex e Cristina si occupano di una donna maratoneta venticinquenne affetta da fascite necrotizzante, che necessiterebbe dell'amputazione di una gamba, ma la dottoressa Sidney non vuole farlo. Cristina allora chiede a Burke di intervenire e dopo averlo fatto Burke \u00e8 deluso per essere intervenuto. Alla fine Cristina \u00e8 costretta a chiedere scusa a Sidney, che \u00e8 riuscita a salvare la gamba e rimuovere il tessuto necrotico.\nMeredith, scandalizzata, trova Richard a trovare sua madre e sospetta che tra loro ci sia stato qualcosa in passato.\nInoltre in ospedale si trova costretta a staccare la spina a Grace, una donna anziana malata terminale, che in precedenza aveva rianimato, non conoscendo le sue volont\u00e0. Meredith cos\u00ec viene colta da un attacco di panico all'idea che sua madre muoia sola: a sostenerla in questi attimi di panico c'\u00e8 Derek.\nIzzie e Addison si occupano di Chayenne Wood, una giovanissima ragazza incinta con un tumore fetale spinale: Izzie rivela alla ragazza di avere una bimba di 11 anni, che ha dato in adozione perch\u00e9 non avrebbe potuto crescerla adeguatamente.\nApocalisse (Codice nero).\nTrama.\nMeredith si sveglia con un presentimento di morte.\nAl Seattle Grace Hospital arriva un uomo che si \u00e8 sparato con un bazooka e per cercare di fermare l'emorragia la paramedica Hannah Davies (Christina Ricci) mantiene la sua mano dentro la ferita, non sapendo che cosa stia toccando.\nMentre si trova in sala operatoria, Burke viene avvertito da Alex che il proiettile non \u00e8 esploso e che quell'uomo \u00e8 ora una potenziale bomba che potrebbe far saltare per aria l'intero ospedale: dichiara quindi un \"codice nero\".\nL'ala dell'ospedale viene evacuata e in sala operatoria restano solo un paio di medici e Hannah.\nIzzie, impotente di fronte al pericolo dell'esplosione, decide di prendere il controllo della sua vita e fare sesso con Alex.\nMentre gli artificieri arrivano, Derek si rifiuta di abbandonare la sala operatoria accanto, perch\u00e9 sotto i ferri c'\u00e8 Tucker Jones, il marito della Bailey, la quale in quel momento si trova in un'altra parte dell'ospedale con le doglie e pronta a partorire.\nNonostante tutto, poco dopo Hannah, rimasta sola con Meredith in sala operatoria, in un attimo di cedimento emotivo scappa via e istintivamente Meredith mette la sua mano dentro l'uomo bomba.\nPresentimento (Codice nero).\nTrama.\nMeredith ha la mano nel torace dell'uomo-bomba e sull'ordigno.\nGli artificieri spostano l'uomo in un'altra sala operatoria, poich\u00e9 quella in cui stavano si trova proprio sopra il principale condotto che porta l'ossigeno a tutto l'ospedale, perci\u00f2 un'esplosione avrebbe potuto far saltare in aria tutto l'edificio.\nDerek continua a operare Tucker, il marito della Bailey, che nel frattempo partorisce solo grazie a George che riesce a convincerla e si offre di assisterla, nonostante lei non voglia partorire senza il marito.\nTerminato l'intervento di Tucker, Derek scopre che la ragazza che tiene in mano la bomba adesso \u00e8 Meredith.\nMeredith riesce a estrarre la bomba dal corpo del paziente, dandola all'artificiere.\nTuttavia non appena l'artificiere esce dalla stanza con la bomba, questa gli scoppia in mano e l'artificiere muore.\nMeredith \u00e8 invece soltanto lievemente ferita, e l'intero piano dell'ospedale \u00e8 distrutto.\nWebber nel frattempo ha un attacco d'ansia e viene ricoverato.\nAlla fine della giornata l'uomo che aveva la bomba in corpo d\u00e0 segni di miglioramento, segno che sopravvivr\u00e0.\nBailey chiama suo figlio William George.\nIeri.\nTrama.\nBurke scopre che Cristina continua a tenere il suo vecchio appartamento.\nGeorge vorrebbe farsi avanti con Meredith.\nIzzie dice ad Alex che tra loro non potr\u00e0 accadere mai pi\u00f9 nulla, ma poi l'\"animale del sesso\" addormentato vorr\u00e0 ancora essere nutrito, e i due continuano a fare sesso.\nNel frattempo arriva al Seattle Grace Mark Sloan, chirurgo plastico: \u00e8 lui l'uomo con cui Addison ha tradito Derek. Appena arrivato, Mark prova ad abbordare Meredith cos\u00ec, vedendolo, Derek gli sferra un pugno in volto. Mark sembra far subito breccia nel cuore delle specializzande, che lo rinominano \"Dottor bollore\" (Mc Steamy).\nAll'ospedale Addison, George e Izzie si occupano di Pamela Calva, una ragazza con continui orgasmi spontanei.\nMeredith si occupa di un uomo che deve subire un rischioso intervento e decide di fare dei video di addio per alcune persone per vendicarsi di tutto quello che gli hanno fatto nel corso della vita.\nDerek e Cristina si occupano di un ragazzo sfigurato da un tumore osseo. Mark Sloan convince Webber e i genitori del ragazzo a tentare un intervento, durante quello al cervello, per rimuovere le escrescenze ossee e donargli un volto normale. Il ragazzo muore durante il doppio intervento, ma Mark gli sistema il volto post mortem.\nMark cerca di convincere Addison a tornare a New York con lui, perch\u00e9 non era stata solo un'avventura, loro si amavano ed erano rimasti insieme dopo la fuga di Derek.\nMeredith, ormai certa della relazione clandestina di sua madre e Webber, va da suo padre, Thatcher Grey, a chiedergli come mai se ne sia andato di casa anzich\u00e9 restare a combattere per riavere indietro la loro famiglia. L'uomo non riesce a dirle nulla n\u00e9 a trovare una spiegazione.\nAlla fine George si rivela a Meredith e lei, decisamente provata per la situazione con il padre e con Derek, finisce per andare a letto con lui.\nChe cosa ho fatto per meritarmi questo?\nTrama.\nGeorge non parla pi\u00f9 con Meredith, dopo quello che \u00e8 successo tra loro la notte precedente.\nAddison portando a spasso il cane si \u00e8 presa una dermatite da ortica in un punto intimo; chiede cos\u00ec aiuto alla Bailey.\nIn ospedale torna Denny Duquette e Izzie si precipita al suo capezzale, trascurando Alex e la loro relazione e mostrando un attaccamento particolare verso il suo nuovo paziente.\nBurke, Cristina e George si occupano di Keith Polus, un uomo che ha avuto un infarto del miocardio e che ha un aneurisma coronarico molto pericoloso. L'uomo necessita di una rischiosissima operazione per cercare di togliere l'aneurisma.\nDerek, Meredith e Alex si occupano di Shawn Beglighter, un bambino che, dopo essere stato colpito da una pallonata, ha un'ipertensione endocranica. Il bambino \u00e8 figlio di una coppia di uomini gay, uno dei quali \u00e8 particolarmente ansioso per il figlio.\nGeorge cade dalle scale litigando con Meredith e si sloga una spalla: finisce a farsi sistemare la spalla dalla dottoressa di ortopedia Callie Torres. Infine decide di lasciare la casa di Meredith e di trasferirsi da Burke che gli offre ospitalit\u00e0.\nQuando un cerotto non basta.\nTrama.\nGeorge si \u00e8 trasferito da Burke e i due sembrano particolarmente in sintonia: ci\u00f2 infastidisce Cristina.\nCristina in ospedale si deve occupare per l'intera giornata del bimbo della Bailey che deve controllare.\nMeredith e Derek si occupano della signora Sylvia Booker, una donna con una forchetta infilata nel collo: la donna ha inoltre un aneurisma cerebrale che \u00e8 stato sempre giudicato dai medici non operabile, ma che Derek opera riuscendo a salvarle la vita.\nAddison si occupa della signora Gibson, una donna incinta il cui marito sembra interessato pi\u00f9 ad Addison che alla moglie. Addison si sente lusingata da ci\u00f2, ma poi si rende conto che sta facendo un errore.\nGeorge si occupa insieme con Callie di Heath Mercer, un ragazzo giocatore di hockey con varie fratture alla mano: il ragazzo finisce per tagliarsi un dito appositamente per partecipare a una importante gara, ma cos\u00ec facendo la ferita si infetta provocando alla mano danni cos\u00ec pesanti da determinare la fine della sua carriera nell'hockey.\nMeredith e Derek decidono di essere amici e Meredith finisce per il confessargli di essere andata a letto con George.\nDerek si rende conto che il fatto che Addison lo abbia tradito con Mark \u00e8 in parte stato anche colpa sua, che era sempre assente e distante e non prendeva in considerazione Addison.\nIzzie si occupa di Denny che ha bisogno di un nuovo cuore. Alex \u00e8 geloso del legame tra i due e cerca di allontanarli.\nSe un soldino troverai....\nTrama.\nLa giornata al Seattle Grace comincia male: 4 interventi, 4 decessi.\nOgni medico ha un suo rituale o porta fortuna in sala operatoria.\nBurke non riesce a trovare il copricapo con le note musicali che utilizza quando opera ed \u00e8 convinto che sia a causa della mancanza di questo che gli interventi stanno andando male.\nCristina, George e Derek si occupano di Jesse, un ragazzo di 32 anni con un lieve trauma cranico e disturbi ossessivo compulsivi. Il ragazzo muore durante un intervento.\nMeredith e Callie si occupano della signora Nikki Ratley che dice di essere stata colpita da un fulmine, ma non ha nessun segno di ci\u00f2. La donna cambia varie volte il suo racconto finch\u00e9 Meredith intuisce che probabilmente la donna, per spiare il suo ex-fidanzato si era arrampicata su di un albero che poi un fulmine ha colpito facendoglielo crollare addosso. La donna ha una lacerazione alla milza e necessita di un'asportazione immediata, ma muore perch\u00e9 rifiuta di essere operata, ritenendo di avere un oroscopo pessimo per questa giornata.\nRichard si occupa di Ollie Warner, la sua ex referente nel gruppo degli alcolisti ed ex alcolista, che ha la cirrosi e necessita di un trapianto di fegato. La donna sopravvive a un intervento palliativo, in attesa del nuovo fegato.\nAlex e Izzie si occupano di Denny Duquette, che deve essere operato di nuovo, ma non vorrebbe operarsi perch\u00e9 la leggenda dell'ospedale prevede che i decessi arrivino in gruppi di tre o di sette e, essendocene gi\u00e0 stati 4, ne arriveranno altri 3 entro la fine della giornata. Nonostante ci\u00f2, Denny \u00e8 costretto a operarsi perch\u00e9 ha un grande coagulo; l'intervento va bene e Izzie, dopo aver lasciato Alex, lo bacia.\nAddison cerca di essere amica di Meredith, e George cerca di riottenere da Cristina il copricapo di Burke prima che incominci la sua prossima operazione.\nA fine giornata i morti sono 6. Prima di tornare a casa, Alex dice a George di piantarla di prendersela con Meredith perch\u00e9 ci\u00f2 che \u00e8 successo tra i due capita, non \u00e8 colpa di nessuno e George lo deve accettare dato che fare la vittima lo rende soltanto patetico.\nLe regole del gioco.\nTrama.\nIn ospedale arriva Mollie Grey Thompson, una ragazza incinta di 22 anni: in realt\u00e0 si tratta della sorellastra di Meredith, in quanto figlia di Tatcher Grey e della sua nuova moglie Susan. Il bambino ha un'ernia diaframmatica perci\u00f2 Addison deve operare Mollie. Parlando con Mollie, senza rivelarle di essere sua sorella, Meredith scopre che Mollie ha anche un'altra sorella, Lexie.\nIzzie si occupa di Denny.\nCristina e Richard si sfidano a livello medico durante un corso di aggiornamento di chirurgia endoscopica.\nCallie non sembra piacere molto a Izzie, anche se George sembra voler instaurare una relazione con lei.\nAlex e Burke lavorano al caso della signora Carver, che \u00e8 in fin di vita ma non vuole rivelarlo alla figlia, fino a quando Alex non la convince a farlo altrimenti la figlia la odier\u00e0 per sempre. Burke accusa Alex di essere troppo diretto con i pazienti, ma lo specializzando non accetta la critica perch\u00e9 sostiene di farlo a fin di bene. Alla fine la situazione d\u00e0 ragione ad Alex perch\u00e9 grazie alle sue parole la donna trova il coraggio di dire alla figlia la verit\u00e0.\nLa Bailey si trova ad assistere Derek in una delicata operazione su un ragazzino, Andrew, con un tumore al cervello. La Bailey reagisce in modo inaspettato.\nGeorge scopre che Callie vive nel seminterrato dell'ospedale.\nSotto pressione.\nLo speciale \u00e8 un riassunto dei precedenti 10 episodi.\nCombattere.\nTrama.\nMeredith conosce il veterinario di Doc, il Dr. Finn Dandrige, che resta immediatamente affascinato da lei e le chiede di uscire.\nDerek e Addison cercano di fare del \"sesso decente\", ma non ci riescono affatto.\nGeorge \u00e8 stato cacciato dall'appartamento di Burke, ingelositosi perch\u00e9 George aveva visto Cristina nuda girare per l'appartamento.\nGeorge cos\u00ec si trasferisce a vivere provvisoriamente con Callie, nel seminterrato dell'ospedale.\nIn ospedale arriva Eugene Foote, un famoso musicista, il preferito di Burke, che vuole farsi togliere dallo stesso Burke il pacemaker perch\u00e9 da quando lo ha non riesce pi\u00f9 ad avere il ritmo di prima. Tuttavia l'intervento non riesce e il paziente muore in sala operatoria, lasciando sconvolto Burke per aver ucciso il suo idolo.\nAlex si trova obbligato a lavorare con Addison a un caso ginecologico di Rose Ward, una donna che, incinta del settimo figlio, vuole farsi togliere le tube per non avere mai pi\u00f9 figli, senza farlo sapere al religiosissimo marito, il signor Ward. Alex per\u00f2 non condivide la scelta della donna e soprattutto la decisione di non dire al marito che \u00e8 stata lei a volersi far togliere le tube, mentre Addison la copre e inventa una complicazione in sala operatoria per cui ha ritenuto necessario togliergliele. Alex per\u00f2 consiglia al marito della donna di trovarsi un avvocato. Il signor Ward decide cos\u00ec di parlare con un avvocato, Addison viene denunciata e si trova nei guai. La dottoressa, allora, decide di vendicarsi di Alex tenendolo al proprio servizio a tempo indefinito. Derek, Izzie e George si occupano di Gwen Graber, una donna con problemi neurologici, un avvocato divorzista che soffre di crisi epilettiche, ma ha deciso di non operarsi ma semplicemente cambiare stile di vita abbandonando il suo stressante lavoro.\nMeredith e la Bailey si occupano di Denny Duquette e durante la giornata la Bailey si accorge delle eccessive attenzioni di Izzie verso il paziente e va su tutte le furie.\nMeredith accetta di uscire con Finn e quando Derek va dal veterinario perch\u00e9 Doc ha ancora problemi trova Meredith a casa di Finn. Ingelositosi, Derek torna alla roulotte e fa del \"sesso bollente\" con Addison.\nQuesto episodio doveva essere inizialmente intitolato \"Rhythm of Life\".\nQuestione di equilibrio.\nTrama.\nDerek \u00e8 furibondo con Meredith perch\u00e9 crede che sia andata a letto con Finn e le muove delle accuse pesanti, ma lei non subisce, e gli fa notare che \u00e8 stato lui a lasciare lei quindi non ha il diritto di arrabbiarsi o insultarla per le sue scelte sentimentali. Alla fine, Derek dice a Meredith che la loro storia \u00e8 finita per sempre.\nDenny si aggrava e Izzie, insieme con Burke, cerca di convincerlo a restare in ospedale.\nIzzie e Meredith prendono in giro Callie perch\u00e9 pensano che non si lavi le mani dopo essere stata in bagno, avendola vista una volta uscire dal bagno senza essersele lavate. In realt\u00e0, Callie era uscita per andare poi a lavarsele in cucina, dato che le ragazze la guardavano pronte a giudicarla.\nTutti si occupano di una famiglia coinvolta in un incidente causato da un ragazzo, Marshall, uno specializzando del Mercy West che ha avuto un colpo di sonno a causa delle troppe ore passate in ospedale senza dormire mai.\nMarshall ha riportato un trauma cranico e alcune fratture, ma non ricorda nulla dell'incidente.\nSono rimasti feriti dell'incidente Noah e Melanie Reynolds.\nNoah \u00e8 un uomo di 25 anni con la rottura della rotula; il ragazzo viene operato da Callie e Izzie.\nMelanie \u00e8 una donna ventiduenne incinta che \u00e8 rimasta gravemente coinvolta nell'incidente: la donna \u00e8 in grave pericolo di vita e ha lesioni devastanti. Viene immediatamente sottoposta a un intervento, ma muore e Alex riesce a salvare il bambino. A fine episodio la famiglia riesce ad accettare le scuse di Marshall.\n17 secondi.\nTrama.\nArrivano 13 feriti da arma da fuoco, a causa di una sparatoria in un ristorante provocata da un ragazzo che lavorava l\u00ec ed era stato licenziato.\nIl cane di Meredith e Derek, Doc, ha un tumore osseo. Meredith e Derek non si parlano, Addison si accorge che tra loro c'\u00e8 tensione e chiede spiegazioni a entrambi. Quando Addison scopre che tutto ci\u00f2 \u00e8 dovuto al fatto che Derek \u00e8 geloso perch\u00e9 Meredith esce con il veterinario, fa una scenata a Derek in ospedale.\nBurke parte con Alex per andare a recuperare un cuore per Denny Duquette, ma arrivato l\u00ec il cuore che gli era destinato cessa di battere e per l'altro cuore disponibile c'\u00e8 gi\u00e0 un candidato prima nella lista. Burke cerca in ogni modo di difendere il cuore, a costo di vedersela con una sua vecchia compagna di corso, la dottoressa Erica Hahn, decisa a non darglielo. Izzie, venuta a sapere della situazione, per permettere a Denny di avere quel cuore fa aggravare le sue condizioni mediche, tagliandogli i fili della pompa ventricolare che lo mantiene in vita, convinta che presto arriver\u00e0 Burke con il cuore.\nTuttavia l'uomo della sparatoria arriva in ospedale, uccide il suo ex-capo e colpisce Burke, lasciandolo a terra nel sangue.\nFuggire o restare.\nTrama.\nCamille Trevis, la nipote diciassettenne di Richard, figlia della sorella di sua moglie Adele, viene ricoverata la sera del Ballo di fine corso: ha perso conoscenza durante un rapporto sessuale e la causa dei problemi \u00e8 un tumore alle ovaie non guaribile.\nBurke \u00e8 stato colpito da un proiettile e le sue condizioni sono abbastanza gravi. Viene operato da Derek, per cercare di restituire piena funzionalit\u00e0 alla sua mano.\nIzzie perde la testa quando scopre che Burke \u00e8 in pericolo di vita e non \u00e8 tornato con il cuore e gli altri specializzandi l'aiutano a mantenere stabile Denny. Quando la Bailey scopre l'accaduto caccia Izzie e rimprovera tutti gli specializzandi.\nIl cuore per Denny arriva e l'uomo viene sottoposto al trapianto, eseguito dalla dottoressa Erica Hahn.\nHo perso il mio credo.\nTrama.\nUna volta terminata l'operazione di Denny, Richard Webber interroga gli specializzandi coinvolti per scoprire chi ha staccato il cuore artificiale, ma tutti, tranne Alex, dicono di essere colpevoli. Il capo cos\u00ec li punisce impedendogli di vedere una sala operatoria e incaricandoli di occuparsi dell'organizzazione di un ballo di fine anno per sua nipote Camille all'interno dell'ospedale.\nMeredith rivela al capo di aver capito che \u00e8 stato lui la causa della fine del matrimonio dei suoi genitori.\nDenny chiede a Izzie di sposarlo e la ragazza accetta, ma quando torna a trovarlo durante il ballo lo trova morto a causa di un ictus. Izzie poi confessa al capo di essere stata lei ad aver staccato la pompa ventricolare e di non poter pi\u00f9 essere un chirurgo.\nFinn avvisa Meredith che il cane Doc sta per morire, cos\u00ec Meredith e Derek decidono di farlo sopprimere.\nBurke nonostante l'intervento ha ancora un tremore alla mano, Cristina se ne accorge e decide di aiutarlo in questo difficile momento e di restare al suo fianco.\nMeredith, dopo aver fatto sesso con Derek in una saletta visite, viene invitata a tornare a casa con Finn, ma si blocca guardando Derek e resta immobile, come non sapendo chi scegliere."}
{"id": "724454", "revid": "1318658", "url": "https://it.wikipedia.org/wiki?curid=724454", "title": "Parco naturale regionale di Porto Venere", "text": "Il parco naturale regionale di Porto Venere \u00e8 un'area naturale protetta della provincia della Spezia, in Liguria. Comprende il comune di Porto Venere, con le isole Palmaria, Tino e Tinetto.\nDal 1997 il parco di Porto Venere, insieme alle isole Palmaria, Tino, Tinetto ed alle Cinque Terre \u00e8 stato inserito tra i patrimoni dell'umanit\u00e0 dell'UNESCO.\nStoria.\nLe prime disposizioni per la protezione della regione di Porto Venere risalgono alla legge regionale n\u00ba 12 del 1985. Nel 1999, poco dopo il parco nazionale delle Cinque Terre, fu istituito il \"parco naturale regionale dei promontori e delle Isole di Levante\". Nel 2001, la legge regionale n\u00ba 30 ha definito il parco nella sua forma attuale."}
{"id": "724457", "revid": "122625760", "url": "https://it.wikipedia.org/wiki?curid=724457", "title": "Circuito RL", "text": "Un circuito RL \u00e8 un circuito elettrico del primo ordine basato su una resistenza e sulla presenza di un elemento dinamico, l'induttore.\nCircuito RL in evoluzione libera.\nSi chiama \"circuito RL\" in evoluzione libera il circuito mostrato in figura composto da una resistenza e da un induttore percorso da corrente. Evoluzione libera significa che il circuito non ha sorgenti esterne di tensione o di corrente, e questi funziona con corrente alternata.\nPer trattare questo circuito \u00e8 conveniente usare i teoremi che riguardano le correnti vista la dualit\u00e0 lineare del comportamento dei circuiti tra la tensione e la corrente.\nAl tempo formula_1 la corrente che scorre attraverso \"L\" \u00e8 formula_2, questa viene presa come condizione iniziale. \nApplicando la legge di Kirchhoff delle correnti, l'equazione del circuito \u00e8:\ndove formula_4 \u00e8 la corrente elettrica circolante. La relazione caratteristica dell'induttore \u00e8 ben nota:\nallora l'equazione del circuito diventa un'equazione differenziale omogenea del primo ordine:\nDalla teoria delle equazioni differenziali la sua soluzione \u00e8:\nLa tensione segue la:\nAl rapporto formula_9 viene dato il nome di costante di tempo del circuito ed \u00e8 una quantit\u00e0 caratteristica costante del circuito.\nFisicamente la tensione immagazzinata nell'induttore, espressa dalla relazione al momento iniziale, nel momento in cui l'interruttore T viene chiuso, viene scaricata entro il circuito: ci\u00f2 produce una corrente elettrica, che dissipa completamente nella resistenza \"R\" l'energia che era immagazzinata nell'induttore; la corrente evolve secondo la legge data dalla soluzione dell'equazione del circuito: essa tende esponenzialmente a zero per formula_10. Il tempo caratteristico di questa caduta di corrente \u00e8 proprio determinato dalla costante di tempo: essa \u00e8 il valore dell'istante per il quale la corrente prende il valore di:\nCircuito RL con generatore di corrente costante.\nIpotizzando che il generatore di corrente eroghi una corrente formula_12 costante nel tempo, possiamo scrivere l'equazione di Kirchhoff delle correnti:\ndove formula_14 \u00e8 la tensione. Sostituendo nella precedente relazione l'equazione caratteristica dell'induttore si ottiene un'equazione differenziale non omogenea del primo ordine:\ndove formula_16 \u00e8 la costante di tempo del circuito. Dalla teoria delle equazioni differenziali la sua soluzione \u00e8:\nLa tensione segue la:\nFisicamente la presenza della corrente costante del generatore induce che la corrente ai capi di \"L\" formula_19 cresca esponenzialmente partendo da formula_20 fino a tendere al valore della corrente costante del generatore. Dunque per formula_10 si ha che formula_22. Viceversa la tensione indotta nel circuito \u00e8 esponenzialmente decrescente da un valore iniziale formula_23 fino a tendere al valore costante formula_24.\nQuando al tendere di formula_10 la corrente formula_26, il circuito si comporta come un corto circuito. A regime di corrente costante un qualsiasi circuito composto da un numero arbitrario di resistenze e di generatori di corrente costanti e da un induttore pu\u00f2 essere quantitativamente studiato utilizzando questa propriet\u00e0, cio\u00e8 supponendo che il circuito in corrispondenza dell'induttore sia in corto circuito.\nIn particolare la risposta del circuito RL ad una corrente costante \u00e8 composta di due parti: il termine\n\u00e8 detto risposta transitoria o transiente del circuito, mentre il termine formula_12 \u00e8 la risposta permanente o a regime del circuito.\nCircuito RL con generatore di corrente costante a tratti.\nRisposta del circuito RL al gradino.\nPrendiamo un segnale a gradino del tipo:\ncome in figura. Il calcolo della corrente ai capi di \"L\" \u00e8 data per formula_30:\nOvviamente invece che a formula_32 si pu\u00f2 scegliere qualsiasi istante formula_33 con le modifiche conseguenti:\nIl calcolo della corrente ai capi di \"L\" \u00e8 data per formula_35:\nSi vede dalla seconda figura che la corrente ai capi di \"L\" per formula_37 \u00e8 nulla, per formula_35 cresce esponenzialmente esattamente come se vi fosse un generatore costante:\nNella figura si mostra il valore formula_40 poich\u00e9 \u00e8 immediato che si pu\u00f2 applicare il gradino a qualsiasi formula_12.\nRisposta del circuito RL all'onda quadra.\nApplicando un segnale periodico a gradino si ha un'onda quadra:\nla risposta del circuito RL \u00e8:\nma bisogna distinguere i casi in cui formula_37 e formula_35, cio\u00e8 bisogna distinguere tra quando la durata dell'impulso formula_46 \u00e8 abbastanza lunga da permettere all'induttore di caricarsi quasi totalmente e quando invece questo non avviene. In pratica, poich\u00e9 la costante di tempo determina tutte le caratteristiche del circuito, bisogna verificare se formula_47 oppure formula_48, come nella figura a lato.\nRisposta in frequenza del circuito RL.\nVediamo come si comporta il circuito RL applicando un generatore di onda sinusoidale. In questo caso possiamo applicare la legge di Kirchhoff per il circuito:\ncon gli stessi ragionamenti fatti all'inizio possiamo riscrivere l'equazione come:\ne quindi risolvere l'equazione differenziale a coefficienti costanti con termine noto:\nnella quale formula_16 \u00e8 ancora la costante di tempo del circuito. La soluzione generale \u00e8 data dalla somma della soluzione dell'omogenea associata:\ne una soluzione particolare:\ndove K \u00e8 una costante. Dunque:\nAnche in questo caso abbiamo una risposta transitoria data dall'esponenziale, la quale in un primo tempo, prevale sulla risposta permanente, data da un'altra sinusoide. Perci\u00f2 per la durata del periodo di transizione la corrente ai capi di \"L\" prevale l'esponenziale e quindi essa si discosta dalla corrente sinusoidale di ingresso, dopo la fase transitoria la corrente ritorna ad essere una sinusoide con uguale pulsazione della corrente di ingresso. L'analisi di questo circuito pu\u00f2 anche essere fatta per mezzo del metodo simbolico utilizzando i fasori, sostituendo alle grandezze sinusoidali il loro corrispondente fasore: i risultati sono identici, in quanto vige la legge di Ohm simbolica anche per regimi sinusoidali. In alternativa si pu\u00f2 usare il metodo operatoriale pi\u00f9 generale della trasformata di Laplace.\nMetodo simbolico per la risposta in frequenza.\nUtilizzando il metodo simbolico:\nda cui si ricava subito la corrente di uscita ai capi dell'induttore:\nPoich\u00e9 generalmente questa \u00e8 una grandezza complessa, essa varia in modulo e argomento:\nPer ritornare all'analisi nel tempo dobbiamo risostituire il modulo e l'argomento:\nDa questa ricaviamo le altre informazioni sul circuito:\nSi vede che il legame tra la corrente di uscita e quella di ingresso \u00e8 del tipo:\nin generale formula_64 \u00e8 chiamata funzione di rete o di trasferimento ed \u00e8 sempre una funzione reale di variabile complessa formula_65. La sola funzione di rete permette di riconoscere per mezzo del modulo di formula_64 e del suo argomento, la risposta del circuito in regime variabile sinusoidale (o periodico in generale). Nel circuito RL in questione l'andamento del modulo e dell'argomento della funzione di rete \u00e8 in figura (??). Il valore per cui:\ncio\u00e8:\n\u00e8 chiamata pulsazione di taglio (a volte anche detta frequenza di taglio impropriamente ma intuitivamente poich\u00e9 formula_69) del circuito: dalla quale si possono dedurre le propriet\u00e0 filtranti del circuito. Infatti per formula_70 il modulo e l'argomento di formula_64 sono:\nal di sotto di questa frequenza cio\u00e8 per formula_73:\nci\u00f2 indica che la risposta \u00e8 praticamente azzerata con sfasamento massimo. Per formula_75, cio\u00e8 per tutte le frequenze al di sopra della frequenza di taglio:\nquindi il segnale di uscita viene trasmesso pressoch\u00e9 identico a quello di ingresso con sfasamento nullo. Il circuito RL \u00e8 un filtro passa alto, per questo motivo.\nUn altro modo \u00e8 quello di usare la metodo operatoriale al circuito RL che trasforma le equazioni differenziali (e integrali) in equazioni algebriche."}
{"id": "724458", "revid": "76963", "url": "https://it.wikipedia.org/wiki?curid=724458", "title": "Yuki (cantante)", "text": "Dopo aver cantato con band j-rock e j-pop come i Judy and Mary ha intrapreso nel 2002 una carriera solista di successo che l'ha vista, fra l'altro, dare la propria voce alle sigle dell'anime \"Honey and Clover\".\nBiografia.\nYuki Isoya nasce nella fredda Hokkaid\u014d, l'isola pi\u00f9 a nord delle quattro principali dell'arcipelago giapponese. Il padre era un preside delle scuole elementari, ed ha una sorella pi\u00f9 grande di nome Yukari ed un fratello pi\u00f9 piccolo di nome Taminori. Dopo essersi diplomata all'Hakodate Otani College lavora come guida turistica e come estetista.\nSuccessivamente si impegna musicalmente come voce principale in diversi gruppi j-rock e j-pop: la sua performance pi\u00f9 nota, che le porter\u00e0 il successo, \u00e8 quella con la band Judy and Mary. Duetta con Kate Pierson (The B-52's) nella band NiNa ed \u00e8 membro della band femminile Mean Machine. L'artista arriva anche a tenere un proprio programma radiofonico presso una emittente giapponese.\nOltre alla musica e agli impegni in televisione in diverse pubblicit\u00e0 (\u00e8 testimonial per Sony Ericsson, Toyota e l'azienda di telecomunicazioni Ntt DoCoMo) Yuki si interessa anche particolarmente alla moda e appare diverse volte su riviste quali \"Cutie\", \"Non-No\" e \"Zipper\". Oltre agli album da solista pubblica diversi DVD delle sue performance dal vivo e diversi libri autobiografici.\nSposata con Yo-King, membro dei Magokoro Brothers, il 18 aprile 2003 d\u00e0 alla luce il primo figlio che muore nel 2005 per cause ignote (SIDS). Il 29 agosto 2006 nasce il secondo figlio della coppia. Il 5 febbraio 2009 \u00e8 stato annunciato sulla sua homepage ufficiale che era incinta di cinque mesi e che il suo terzo figlio dovrebbe nascere a giugno.\nIl 1\u00ba giugno 2009 \u00e8 stato pubblicato un annuncio sulla sezione femminile del sito della Oricon (eltha) che il terzo figlio di Yuki \u00e8 nato e che tutti e due stanno bene, lei \u00e8 felice per il nuovo arrivo e si gode una vita tranquilla. Dichiara anche che al momento vuole continuare a vivere seguendo questo ritmo tranquillo per porre la famiglia come priorit\u00e0 e rivolgendosi ai fan si augura che continuino a seguirla appassionatamente. La nascita nel mese di giugno le ricorda che proprio 18 anni fa nello stesso periodo si incominciarono a gettare le basi per la band Judy and Mary."}
{"id": "724467", "revid": "599013", "url": "https://it.wikipedia.org/wiki?curid=724467", "title": "Polcevera", "text": "Il Polc\u00e9vera (\"P\u00fb\u00e7\u00e9ivia\" o \"Pon\u00e7\u00e9ivia\" in ligure) \u00e8 un torrente il cui corso si sviluppa interamente nella Citt\u00e0 metropolitana di Genova attraversando l'omonima valle; \u00e8 per lunghezza il secondo corso d'acqua della citt\u00e0 di Genova, dopo il Bisagno, e il primo per superficie del bacino idrografico.\nGeografia fisica.\nIl torrente nasce con il nome di Verde dal Monte Leco ( s.l.m.) scorrendo per circa tra i comuni di Ceranesi e Campomorone; a Pontedecimo, in corrispondenza con la confluenza del Ricc\u00f2, assume il nome di Polcevera. Da Pontedecimo alla foce la sua lunghezza \u00e8 di 11\u00a0km. L'asta fluviale principale, considerando il pi\u00f9 lungo dei suoi tributari, il Verde, ha una lunghezza complessiva di 19\u00a0km.\nIl bacino idrografico ha una superficie complessiva di 140\u00a0km\u00b2 e oltre che nei comuni di Genova, Ceranesi e Campomorone, si estende con i suoi affluenti anche in quelli di Mignanego, Serra Ricc\u00f2 e Sant'Olcese.\nIl bacino \u00e8 caratterizzato da un asse principale disposto in direzione nord-sud che corre perpendicolare alla costa quasi in linea retta, aprendosi a ventaglio verso le sorgenti montane dei suoi affluenti. La massima altitudine del bacino corrisponde al Monte Taccone ( s.l.m.), sullo spartiacque ligure-padano.\nI bacini idrografici contigui sono a ovest quelli del Chiaravagna e del Varenna, a nord Stura, Gorzente, Lemme e Scrivia, a est il Bisagno e alcuni rivi minori nelle zone di Sampierdarena e San Teodoro.\nL'alta Val Polcevera.\n L'alta Val Polcevera comprende le valli dei torrenti Verde e Ricc\u00f2, con i loro affluenti.\nScendendo dal Monte Leco, il Verde, che per un tratto del suo percorso segna il confine tra i comuni di Ceranesi e Campomorone, attraversa Isoverde (frazione di Campomorone), Campomorone, Santa Marta (sede comunale di Ceranesi) e un tratto del quartiere genovese di Pontedecimo. Dopo aver ricevuto diversi rivi (i principali sono il rio San Martino, sul versante destro e il rio Gioventina sul versante sinistro), dopo un percorso di circa 8\u00a0km confluisce a Pontedecimo con il torrente Ricc\u00f2, che nasce dal Bric Montaldo, nei pressi del Passo dei Giovi, e attraversa varie frazioni del comune di Mignanego.\nLa bassa Val Polcevera.\nA valle della confluenza tra Verde e Ricco il torrente assume il nome di Polcevera e sfocia nel Mar Ligure all'interno dell'area portuale genovese tra i quartieri di Cornigliano e Sampierdarena, dopo aver attraversato Pontedecimo, Bolzaneto e Rivarolo.\nIl tratto compreso tra Pontedecimo e la foce, un tempo caratterizzato da un ampio letto alluvionale, \u00e8 oggi ristretto fra gli argini costruiti intorno alla met\u00e0 dell'Ottocento in occasione dell'apertura della linea ferroviaria Genova-Torino, e scorre in una zona intensamente urbanizzata tra insediamenti industriali e infrastrutture stradali e ferroviarie.\nNel corso dei millenni, l'erosione del fondale marino provocata dai sedimenti trasportati a mare dal torrente ha dato origine a uno dei due rami di un canyon sottomarino: il Canyon di Genova, che si estende per oltre 70\u00a0km nel Mar Ligure in direzione nord-sud.\nAffluenti.\nNel suo breve percorso raccoglie numerosi rivi, ma solo pochi di essi formano valli laterali di dimensioni significative; tra questi, oltre al Verde e al Ricc\u00f2, si possono citare:\nSulla sinistra orografica:\nSulla destra orografica:\nPortata.\nCome la maggior parte dei corsi d'acqua della Liguria, il Polcevera e i suoi affluenti sono caratterizzati da un regime torrentizio, con una portata assai modesta nei mesi estivi, tanto da essere spesso quasi in secca in questo periodo, mentre nei mesi autunnali sono possibili piene impressionanti nel giro di poche ore, eventi che hanno spesso causato in passato disastrose alluvioni, specie prima della costruzione degli argini.\nLa portata media annua alla foce \u00e8 /s, con un minimo in agosto (1,49\u00a0m\u00b3/s) e un massimo in dicembre (6,94\u00a0m\u00b3/s), che fa seguito al periodo di massima piovosit\u00e0 autunnale, concentrato nei mesi di ottobre e novembre. Lo sfasamento tra l'andamento delle piogge e quello delle portate \u00e8 dovuto alla gradualit\u00e0 di rilascio delle acque da parte dei terreni e delle falde idriche.\nLe portate massime di piena, calcolate con modelli matematici, risultano 1\u00a0377\u00a0m\u00b3/s con tempo di ritorno di 50 anni e 1\u00a0763\u00a0m\u00b3/s con tempo di ritorno di 200 anni.\nInondazioni.\nIl Polcevera, prima della costruzione degli argini, ha provocato frequenti esondazioni nelle aree attraversate. Il Persoglio nel suo libro \"Memorie della Parrocchia di Murta in Polcevera dal 1105 al 1873\", elenca alcuni degli eventi alluvionali avvenuti nella zona di Bolzaneto tra il XVIII e il XIX secolo.\nDopo la costruzione degli argini non si verificarono pi\u00f9 esondazioni generalizzate nelle aree di fondovalle che venivano progressivamente urbanizzate. Le piene hanno causato frane e straripamenti in zone circoscritte, causando danni causati soprattutto alle infrastrutture comprese nell'alveo del torrente.\nUrbanistica.\nIl Polcevera, nel tratto compreso tra Pontedecimo e la foce, scorre oggi in un'area fortemente antropizzata, tra impianti industriali e depositi petroliferi, molti dei quali dismessi o in fase di riconversione, e infrastrutture stradali e ferroviarie. L'industrializzazione della valle inizi\u00f2 intorno alla met\u00e0 dell'Ottocento, quando furono costruiti gli argini (1849-1853); prima di allora l'alveo del torrente occupava l'intera parte pianeggiante della valle, creando un infido terreno acquitrinoso, nel quale le acque si suddividevano in numerosi rivoli. Questa situazione per secoli aveva reso difficoltosi i collegamenti tra le due sponde, che non erano collegate da ponti e il guado era possibile solo in pochi punti.\nI paesi erano costruiti lungo le vie che collegavano Genova con la pianura padana correndo sui crinali delle colline, mentre il fondovalle era scarsamente abitato, a differenza di quanto sarebbe poi avvenuto a partire dalla met\u00e0 dell'Ottocento.\nLa costruzione dell'argine ha comportato anche una deviazione dal percorso originale all'altezza di Bolzaneto, tagliando la base della collina di Murta per un tratto di circa 500\u00a0m.\nLa sponda sinistra della foce (nel quartiere di Sampierdarena), gi\u00e0 occupata dalle officine dell'Ansaldo Meccanico \u00e8 stata riconvertita, dopo la loro chiusura, in un centro commerciale, residenziale e di servizi, chiamato \"Fiumara\", inaugurato nel 2002.\nL'area sulla sponda destra della foce (costituita dall'imponente riempimento nel mare antistante il quartiere di Cornigliano effettuato tra il 1938 e il 1953), occupata per decenni dalla cokeria e dagli altiforni dello stabilimento Italsider (oggi ILVA) \u00e8 dal 2005 oggetto di bonifica in previsione di una riconversione urbanistica di ampie dimensioni.\nInfrastrutture.\nOggi le due sponde, chiuse tra gli argini, sono unite da numerosi ponti e la valle, naturale corridoio di collegamento tra Genova e la pianura Padana, \u00e8 percorsa longitudinalmente dalla Strada statale 35 dei Giovi, dall'Autostrada A7, Genova\u00a0\u2013 Milano, da numerose strade urbane e dalle due linee ferroviarie che portano da Genova a Milano e Torino.\nPonti.\nIl torrente, tra Pontedecimo e la foce, \u00e8 scavalcato da 13 ponti stradali, 4 ferroviari (oltre ad uno di servizio, non pi\u00f9 utilizzato, all'altezza di Trasta) e da 10 passerelle pedonali.\nPrincipali ponti ferroviari.\nA valle del ponte stradale di Cornigliano il torrente \u00e8 scavalcato dal viadotto ferroviario sulla linea Genova-Ventimiglia, tra le stazioni di Genova-Sampierdarena e Genova-Cornigliano, percorso giornalmente da numerosi treni locali e a lunga percorrenza che collegano Genova con la riviera di Ponente, Savona, Ventimiglia e la Francia.\nAll'altezza di Rivarolo si trova il viadotto, costruito negli anni sessanta del Novecento, che collega direttamente, tramite una galleria, la stazione di Genova Principe alla \"succursale dei Giovi\", percorso dai treni a lunga percorrenza per Milano e Torino.\nAutostrade.\nCirca un km prima della foce il suo alveo e l'intera valle venivano scavalcati dal Viadotto Polcevera dell'Autostrada A10, Genova - Ventimiglia, un'imponente struttura lunga metri, alta 90, in parte sostenuta da stralli, progettata dall'ingegnere Riccardo Morandi e inaugurata nel 1967. La porzione del ponte che sovrasta il torrente \u00e8 crollata il 14 agosto 2018 provocando 43 morti e un numero imprecisato di feriti. Il ponte era oggetto da diversi anni di polemiche sulla sua manutenzione e sicurezza. Gli ultimi piloni superstiti sono stati abbattuti con una carica esplosiva il 28 giugno 2019.\nStrade.\nGli argini del torrente nel tratto urbano sono percorsi da due strade a scorrimento veloce; quella in sponda destra collega Pontedecimo con il ponte di Cornigliano: il primo tratto, da Pontedecimo a Trasta, fu aperto negli anni ottanta allargando e razionalizzando la precedente viabilit\u00e0 locale, ed \u00e8 a doppio senso di circolazione. Il tratto da Trasta a Cornigliano, a senso unico in direzione mare, costruito ex novo lungo l'argine del torrente, \u00e8 stato aperto nel 2010. La strada in sponda sinistra, a senso unico in direzione monte, fu inaugurata negli anni novanta e collega il ponte di Cornigliano a Teglia, dove scavalca il torrente, proseguendo verso Pontedecimo sulla strada in sponda destra.\nFerrovie.\nLa linea ferroviaria \"dei Giovi\", aperta nel 1853, da Sampierdarena fino a San Quirico corre sull'argine sinistro del torrente, dove si trovano anche le stazioni di Genova-Rivarolo, Genova-Bolzaneto e Genova San Biagio, e poco oltre Genova-Pontedecimo. Questa linea \u00e8 percorsa quasi esclusivamente da treni regionali che collegano la stazione di Genova Brignole con il Basso Piemonte (Alessandria, Arquata Scrivia, Novi Ligure) e con Busalla.\nI treni a media e lunga percorrenza per Milano e Torino, invece, vengono instradati sulla \"linea succursale dei Giovi\", costruita negli anni ottanta dell'Ottocento, che attraversa longitudinalmente la Valpolcevera sul versante destro, superando con tre viadotti in mattoni a pi\u00f9 arcate altrettanti emissari del Polcevera: Trasta, Burba e Verde; quest'ultimo, con le sue venti arcate caratterizza il panorama di Pontedecimo.\nFauna.\nPesci.\nNonostante indagini dell'ARPAL abbiano evidenziato un certo livello di inquinamento delle acque, anche se in miglioramento dopo la chiusura degli insediamenti industriali pi\u00f9 inquinanti, nel basso corso del torrente risultano molto abbondanti i cefali e pi\u00f9 a monte i cavedani, specie ittiche in grado di sopravvivere anche in ambienti moderatamente inquinati.\nVolatili.\nLungo il corso del torrente sono presenti varie specie di volatili quali l'airone cinerino, il gabbiano comune, il germano reale, il corriere piccolo, la garzetta, il cormorano e la gallinella d'acqua; occasionalmente si possono osservare anche coppie di fagiani.\nIl corso del Polcevera costituisce una delle pi\u00f9 importanti rotte migratorie per gli uccelli che dall'Africa si spostano alle pianure europee e viceversa e numerose specie migratrici vi sostano durante il loro viaggio verso le aree di riproduzione e svernamento; infatti nonostante il torrente scorra in zone densamente abitate e industrializzate, \u00e8 nello stesso tempo una delle poche aree di sosta con un'adeguata disponibilit\u00e0 di cibo, data l'alta concentrazione di pesci.\nPer alcune specie, come gli aironi, la sosta nei pressi della foce del Polcevera \u00e8 una scelta quasi obbligata, non esistendo nei dintorni altre aree umide di una certa estensione.\nStoria.\nIl torrente diede il nome tra il 2 dicembre 1797 e il 28 aprile 1798 al \"D\u00e9partement du Polcevera\" o \"Dipartimento della Polcevera\", una delle unit\u00e0 amministrative nelle quali era suddivisa la Repubblica Ligure, che aveva per capoluogo Rivarolo."}
{"id": "724474", "revid": "58923", "url": "https://it.wikipedia.org/wiki?curid=724474", "title": "Heinrich Ludwig d'Arrest", "text": ""}
{"id": "724475", "revid": "1652134", "url": "https://it.wikipedia.org/wiki?curid=724475", "title": "Port-au-Prince", "text": "Port-au-Prince ( ; in creolo haitiano: \"P\u00f2toprens\"; in spagnolo: \"Puerto Pr\u00edncipe\") \u00e8 la capitale e citt\u00e0 pi\u00f9 popolosa di Haiti, nonch\u00e9 capoluogo dell'omonimo arrondissement e del dipartimento dell'Ovest. La popolazione della citt\u00e0, secondo le stime dell'Institut Ha\u00eftien de Statistique et d'Informatique, si aggira intorno ai abitanti (2015) mentre quella dell'area metropolitana, comprendente anche i comuni di Delmas, Cit\u00e9 Soleil, Tabarre, Carrefour e P\u00e9tion-Ville, conterebbe circa abitanti (2017).\nPosta sul golfo di Gon\u00e2ve, sulla costa occidentale di Hispaniola, l'area su cui sorge la citt\u00e0 fu ampiamente sfruttata sul piano commerciale gi\u00e0 a partire dai tempi delle civilt\u00e0 aruachi, anche se essa non ospit\u00f2 abitazioni stabili fino al XVII secolo, per poi essere incorporata nella colonia francese di Saint-Domingue nel 1749, diventandone capitale a partire dal 1770. Port-au-Prince \u00e8 il pi\u00f9 importante centro culturale ed economico del Paese; vi hanno sede l'Universit\u00e0 statale di Haiti (fondata nel 1920), le istituzioni nazionali, nonch\u00e9 numerosi stabilimenti industriali nei settori alimentare, tessile e della lavorazione del tabacco. Tra il 2004 e il 2017 ha ospitato anche il quartier generale della Missione di stabilizzazione delle Nazioni Unite ad Haiti (MINUSTAH). La presenza delle industrie, concentrate principalmente nella periferia cittadina, ha creato diversi flussi migratori dalle campagne verso l'agglomerato urbano, portando alla nascita di diverse baraccopoli che rendono difficile l'effettivo censimento degli abitanti. Il porto internazionale ha un traffico notevole, composto dal 25-30% delle esportazioni e dal 55-60% delle importazioni dell'intera nazione.\nLa citt\u00e0 \u00e8 stata fortemente danneggiata dal catastrofico terremoto del 2010, con epicentro a circa 15 chilometri dal centro abitato, che ne ha compromesso le principali strutture governative nonch\u00e9 le varie infrastrutture civili, comprese quelle sanitarie.\nGeografia fisica.\nPort-au-Prince sorge sul golfo di Gon\u00e2ve, lungo la costa occidentale dell'isola di Hispaniola, e si estende all'estremit\u00e0 della fertile pianura del Cul-de-Sac.\nOrigini del nome.\nIl primo nome della citt\u00e0 fu coniato intorno al 1650 da alcuni filibustieri francesi, che ribattezzarono la regione con il nome di L'H\u00f4pital. Successivamente la citt\u00e0 assunse il nome di Port-aux-Crimes e infine Port-au-Prince. Quest'ultimo sarebbe nato nel 1706 quando il capitano francese De Sainte-Andr\u00e8, partito alla volta della baia su un'imbarcazione di nome \"Le Prince\", ribattezz\u00f2 l'intera area ove sorgeva l'insediamento \"Port-au-Prince\" (Porto del Le Prince). Questo nome fu tuttavia riconosciuto ufficialmente solo nel 1881.\nStoria.\nPrima dell'arrivo degli Europei . Dopo il 1492 venne instaurato un protettorato spagnolo, ma una forma di governo locale sopravvisse, almeno in un primo momento. In seguito il governatore Nicol\u00e1s de Ovando decise di assumere un controllo totale del territorio, eliminando la famiglia di Anacaona, la sovrana taino che dominava quei territori, e decimando la popolazione amerindia locale.\nPer rafforzare il dominio spagnolo sull'isola, Ovando decise di creare nuove citt\u00e0; una di esse, \"Santa Maria de la Paz Verdadera\", venne subito abbandonata dai suoi nuovi abitanti. Deciso a portare a termine i propri obiettivi, il governatore fond\u00f2 un'altra citt\u00e0, \"Santa Maria del Puerto\". Ma anch'essa non ebbe vita felice: nel 1535 fu bruciata dai Francesi e nel 1592 venne distrutta dagli Inglesi. A causa di questi attacchi gli Spagnoli decisero di abbandonare definitivamente l'area nel 1606.\nSeguirono quindi cinquant'anni d'oblio, nei quali la popolazione diminu\u00ec drasticamente. Solo grazie ai bucanieri ed ai mercanti di cuoio olandesi l'area riprese ad essere popolata e trafficata. Nel 1650 i filibustieri francesi, provenienti dall'isola di Tortuga, si stanziarono presso Trou-Borded e non lontano dalla costa edificarono un ospedale; per questo motivo, tutta la zona circostante venne chiamata \"l'Hopital\". Anche se nella zona non vi erano sue comunit\u00e0 o sue citt\u00e0, la Spagna reclam\u00f2 come propri quei territori e attacc\u00f2 i filibustieri francesi dell'Hopital, considerati degli occupanti. Fu un disastro per gli assedianti e nel 1697, col trattato di Ryswick, la Spagna rinunci\u00f2 ad ogni rivendicazione sulla zona dell'Hopital, che pass\u00f2 di fatto in mano francese. Venne fondata dunque la nuova citt\u00e0 di \"Ester\", dotata di ampie strade, di numerose attivit\u00e0 economiche e di un governatore, ma un incendio pose fine nel 1711 all'esistenza di Ester.\nLa presenza francese non cess\u00f2 comunque di crescere e venne fondata cos\u00ec una nuova citt\u00e0, \"L\u00e9ogane\". La presenza dei filibustieri, che garantivano all'autorit\u00e0 coloniale una difesa dagli attacchi degli Inglesi, inizi\u00f2 ad essere sgradita, a causa della loro eccessiva indipendenza e potenza militare. Il governatore Choiseul-Beaupr\u00e9 decise di porre sotto il suo controllo L'Hopital, che venne abbandonato dai suoi gestori, i filibustieri, che divennero coltivatori e primi veri coloni della zona.\nAttorno alla met\u00e0 del XVIII secolo sorse la necessit\u00e0 di individuare una capitale per Saint-Domingue. Petit-Go\u00e2ve venne scartata a causa del suo clima malarico, L\u00e9ogane invece fu scartata per la sua scarsa difendibilit\u00e0; nacque cos\u00ec \"Port-au-Prince\". Dal 1770 (anno in cui fu devastata da un grave terremoto) al 1804 fu capitale della colonia francese di Saint-Domingue. Nella periferia, nel 1803, si combatt\u00e9 lo scontro decisivo per l'indipendenza haitiana dalla Francia.\nNel 1804 Haiti ottenne l'indipendenza e Port-au-Prince fu scelta come capitale; nel 1807 fu aperta al commercio estero. L'importanza storica della citt\u00e0 \u00e8 testimoniata da diversi monumenti, tra cui la basilica di Notre-Dame e il Palazzo del Governo. Nel 1949 Port-au-Prince fu sede dell'esposizione universale per celebrare il bicentenario della fondazione della citt\u00e0.\nIl terremoto del 2010.\nIl 12 gennaio 2010, alle ore 21:53:09 UTC, un violento terremoto di magnitudo 7,0 formula_1, seguito da numerose repliche di intensit\u00e0 superiore a 5,0 formula_1, colp\u00ec l'entroterra di Haiti in prossimit\u00e0 della capitale.\nIl numero di vittime e l'entit\u00e0 dei danni materiali provocati dal sisma sono ancora sconosciuti, ma apparvero subito ingenti, con notizie che indicavano un numero di morti compreso tra decine di migliaia e 500.000. Secondo la Croce Rossa Internazionale, il terremoto avrebbe coinvolto pi\u00f9 di 3 milioni di persone e circa 45.000-50.000 persone sarebbero rimaste uccise. Molti edifici della capitale, compresi i quattro ospedali cittadini, il Palazzo presidenziale e la sede del parlamento (Assemblea nazionale di Haiti), la cattedrale, il quartier generale della missione ONU di peacekeeping MINUSTAH, andarono distrutti o gravemente danneggiati.\nSociet\u00e0.\nIl numero degli abitanti di Port-au-Prince \u00e8 difficile da accertare a causa delle numerose baraccopoli presenti sulle sue colline; recenti stime hanno calcolato una cifra che si aggira tra i 2,5 e i 3 milioni di persone. La maggior parte di queste sono di discendenza africana, ma una rilevante minoranza mulatta controlla molte delle aziende cittadine. C'\u00e8 inoltre un numero considerevole di residenti ispanici, nonch\u00e9 piccole quantit\u00e0 di caucasici, haitiani arabi e mediorientali.\nInfrastrutture e trasporti.\nTutti i principali sistemi di trasporto haitiani si trovano vicino o attraversano la sua capitale, comprese le due strade principali del paese che vanno da un capo all'altro del territorio. Oltre che dall'importante porto, la citt\u00e0 \u00e8 servita dall'aeroporto Internazionale Toussaint Louverture, ubicato circa 10\u00a0km a nord della citt\u00e0, il quale gestisce la maggior parte dei voli internazionali da e per Haiti."}
{"id": "724480", "revid": "327773", "url": "https://it.wikipedia.org/wiki?curid=724480", "title": "Fiordo di Oslo", "text": "Il Fiordo di Oslo (\"Oslofjorden\" in norvegese) \u00e8 un fiordo della Norvegia meridionale, sullo Skagerrak; si estende dal 59\u00ba al 60\u00ba parallelo, per una lunghezza di circa . Bagna la capitale del Paese, Oslo, situata all'estremit\u00e0 settentrionale del fiordo."}
{"id": "724482", "revid": "486946", "url": "https://it.wikipedia.org/wiki?curid=724482", "title": "Oslofjorden", "text": ""}
{"id": "724485", "revid": "767487", "url": "https://it.wikipedia.org/wiki?curid=724485", "title": "Eloy (gruppo musicale)", "text": "Gli Eloy sono un gruppo musicale di rock progressivo tedesco, fondato agli inizi degli anni settanta da Frank Bornemann e tuttora in attivit\u00e0 (seppure in modo discontinuo). Sono stati uno dei gruppi \"progressive\" tedeschi di maggior successo, raggiungendo l'apice della popolarit\u00e0 nella seconda met\u00e0 degli anni Settanta con album come \"Dawn\" e soprattutto il blasonato \"Ocean\". La loro produzione \u00e8 atipica per la scena progressive tedesca classica, distinguendosi nettamente dal krautrock di gruppi come Kraftwerk e Tangerine Dream e avvicinandosi invece al rock psichedelico, lo space rock e il rock sinfonico dei grandi gruppi britannici come Pink Floyd, Yes, Camel e Genesis.\nStoria.\nGli inizi (1969-1975).\nIl gruppo fu fondato nel 1969 dal chitarrista di Hannover Frank Bornemann, che nel corso degli anni \u00e8 anche stato l'unico membro del gruppo ad apparire in ogni formazione. Bornemann stesso scelse il nome \"Eloy\", ispirandosi al popolo degli Eloi del romanzo \"La macchina del tempo\" di H. G. Wells:\nLa prima formazione del gruppo includeva il cantante e pianista Erich Schriever, il chitarrista Manfred Wieczorke, il bassista Wolfgang St\u00f6cker e il batterista Helmut Draht. Grazie alla vittoria in un concorso locale, nel 1970 ebbero la possibilit\u00e0 di incidere un singolo, con i brani \"Walk Alone\" e \"Darybreak\". Nello stesso anno, il gruppo ottenne un contratto con la Philips e si trasfer\u00ec ad Amburgo per incidere un disco con l'assistenza del tecnico del suono Conny Plank (che aveva lavorato anche con Kraftwerk e Scorpions). Il risultante album eponimo \"Eloy\", pur caratterizzato gi\u00e0 da elementi progressive e hard rock (associati a testi su temi socio-politici), non rappresenta ancora pienamente l'assetto compositivo e strumentale che avrebbe preso corpo nei lavori successivi.\nL'abbandono di Draht in seguito a un incidente stradale, insieme alla defezione di Schriever, causarono un completo cambiamento di line-up, con l'ingresso del nuovo batterista Fritz Randow e Bornemann e Wieczorke che, pur mantenendo anche il ruolo di chitarristi, sostituivano Schriever rispettivamente alla voce e alle tastiere. I nuovi ruoli di Bornemann e Wieczorke diedero al gruppo un sound completamente nuovo; in particolare, Wieczorke (che era un ammiratore dei Pink Floyd) introdusse l'Hammond, a cui poi seguirono i moog e i sintetizzatori ARP, ingredienti fondamentali dello stile \"classico\" degli Eloy della met\u00e0 degli anni Settanta. Questa formazione incise nel 1973 il secondo album \"Inside\" per la prestigiosa etichetta Harvest della EMI (la stessa di Pink Floyd, Deep Purple e altri). Dopo un ulteriore cambio di formazione (col bassista originale St\u00f6cker sostituito da Luitjen Jansen), l'anno successivo il gruppo incise \"Floating\", che riprendeva le atmosfere del precedente.\nSia \"Inside\" che \"Floating\" ebbero un discreto successo di pubblico; col lavoro successivo \"Power and the Passion\" (1975), tuttavia, la band decise per un mutamento di rotta, perdendo parte degli elementi pi\u00f9 strettamente rock a favore di atmosfere pi\u00f9 elettroniche e \"ambient\". Questo lavoro vide anche l'ingresso di un altro chitarrista, Detlef Schwaar; acquisizione di breve durata perch\u00e9 subito dopo, a causa di dissapori col manager Jay Partridge, il gruppo fin\u00ec per sciogliersi. La EMI decise comunque di mantenere vivo il nome \"Eloy\" e di sostenere Bornemann nel tentativo di ricreare il gruppo con una formazione completamente nuova.\nL'epoca d'oro (1976-1979).\nLa formazione ricostruita da Bornemann dopo la scissione del 1975 includeva Detlev Schmidtchen alle tastiere e una vigorosa sezione ritmica costituita dal batterista J\u00fcrgen Rosenthal (gi\u00e0 negli Scorpions) e dal bassista Klaus-Peter Matziol. Questa formazione riprese il sound classico di \"Inside\" e \"Floating\" arricchendolo di nuovi elementi orchestrali e atmosfere ancora pi\u00f9 suggestive, che si combinavano con i testi fortemente mistici scritti da Rosenthal. Lo stile complessivo del gruppo in questa fase \u00e8 stato paragonato a quello di Pink Floyd, King Crimson e Yes. Nella registrazione del nuovo album \"Dawn\" venne impiegata anche una sezione di archi. Pubblicato nel 1976, \"Dawn\" ebbe un successo commerciale molto superiore ai precedenti lavori ed \u00e8 talvolta identificato con l'inizio dell'epoca d'oro del gruppo. Il successivo \"Ocean\" (1977), un concept album sul mito di Atlantide, consacr\u00f2 definitivamente il successo degli Eloy, che scalarono le classifiche di vendita tedesche superando anche gruppi come Pink Floyd e Genesis. \"Ocean\" rimane tuttora non solo l'album pi\u00f9 venduto degli Eloy, ma anche l'album progressive tedesco pi\u00f9 venduto di tutti i tempi. Persino la copertina (disegnata da Wojtek Siudmak) \u00e8 spesso indicata come un'icona dell'epoca e ha vinto numerosi premi. Sulla scorta di questo grande successo, gli Eloy pubblicarono nel 1978 un doppio album dal vivo, intitolato semplicemente \"Live\".\nIl successivo album \"Silent Cries and Mighty Echoes\" (1979) fu inciso a Colonia, in un periodo in cui nuovi conflitti stavano emergendo all'interno del gruppo. In particolare, c'erano dissapori fra Bornemann e Rosenthal sui testi (divenuti appannaggio di Rosenthal dal momento del suo ingresso nel gruppo) e sulla realizzazione del nuovo studio di registrazione. In questo periodo confuso fece il suo ingresso nel gruppo un altro chitarrista, Hannes Arkona, che partecip\u00f2 ai concerti del tour di \"Silent Cries\"; poco dopo il suo ingresso, per\u00f2, Schmidchen e Rosenthal abbandonarono per realizzare un proprio progetto, Ego on the Rocks.\nIl declino e il successo nel Regno Unito (1980-1984).\nI membri superstiti del gruppo (Bornemann, Matziol e Arkona) scelsero di arruolare il tastierista Hannes Folberth (che aveva gi\u00e0 suonato con Arkona) e il batterista Jim McGillivray (gi\u00e0 negli Epitaph). Nella primavera del 1980 questa formazione cominci\u00f2 a incidere nel nuovo studio, producendo l'album \"Colours\". Rispetto ai lavori precedenti degli Eloy, \"Colours\" era pi\u00f9 \"rock\" e caratterizzato da brani pi\u00f9 brevi, un cambiamento che fu apprezzato da alcuni critici ma che risult\u00f2 anche sgradito ai fan di lunga data del complesso. Per riconciliare vecchi e nuovi fan, per il lavoro successivo del gruppo Bornemann decise di recuperare in parte le atmosfere della vecchia produzione e tornare alla formula del concept album. Queste intenzioni presero forma in quello che per Bornemann avrebbe dovuto essere un album doppio, ma che, su pressione dell'etichetta discografica, venne invece pubblicato nella forma di una coppia di album, \"Planets\" (1981) e \"Time to Turn\" (1982). La registrazione di questi due lavori, che univano il vecchio e il nuovo stile degli Eloy, vide anche la partecipazione di Randow.\n\"Planets\" e \"Time to Turn\" ebbero solo un modesto successo, anche a causa del generale calo di interesse del pubblico per il rock progressivo, scalzato da nuove tendenze come la new wave e il punk. I due album furono per\u00f2 per la prima volta distribuiti nel Regno Unito (dalla Heavy Metal Records), riscuotendovi un buon successo di pubblico e ottime recensioni da parte della critica.\nIl declino era comunque evidente e un ulteriore tentativo di cambiamento di rotta con l'album \"Performance\" (1983), che ebbe per\u00f2 l'effetto di allontanare dal gruppo un'ulteriore parte della sua \"fan base\" storica. Ancora una volta il gruppo decise di tornare alle atmosfere del periodo classico, con l'album \"Metromania\" (1984), che consolid\u00f2 l'interesse per gli Eloy nel Regno Unito, coronato dal \"tutto esaurito\" in due storici concerti del gruppo al leggendario Marquee Club di Londra. Durante tutto questo periodo di cambiamenti, per\u00f2, nuove tensioni erano emerse nel gruppo, con diverse fazioni che avevano visioni completamente diverse sul percorso artistico da perseguire. Nello stesso 1984 il gruppo si sciolse.\nReunion (1987-oggi).\nNel 1987, Bornemann inizi\u00f2 a collaborare col tastierista Michael Gerlach a un nuovo progetto. Avvalendosi di turnisti e ospiti, Bornemann e Gerlach incisero sufficiente materiale per un album, \"Ra\" (1988), pubblicato nuovamente sotto il nome di \"Eloy\". Inaspettatamente, \"Ra\" ebbe un buon successo commerciale. Il duo Bornemann-Gerlach continu\u00f2 a lavorare, seppure a ritmi non serrati, e quattro anni dopo fu dato alle stampe un nuovo album degli Eloy, \"Destination\".\nNel 1993, in preparazione per il 25\u00ba anniversario della nascita degli Eloy (che sarebbe caduto nel 1994), fu realizzata una coppia di CD di brani classici, alcuni ri-incisi per l'occasione con il contributo di Matziol. I due dischi, \"Chronicles I\" e \"Chronicles II\", furono pubblicati rispettivamente nel 1993 e nel 1994. Questo progetto stimol\u00f2 la realizzazione di un nuovo album di materiale inedito, \"The Tides Return Forever\" (1994), inciso da Bornemann, Gerlach e Matziol insieme a una nuova formazione che comprendeva il batterista Bodo Schopf, il tastierista Steve Mann e le due coriste Susanne Sch\u00e4tzle e Tina Lux. Il 25\u00ba fu celebrato anche con un nuovo tour, il primo dal 1984, che ebbe abbastanza successo da essere replicato nel 1995.\nSulla scorta del successo ottenuto dalla \"reunion\" del gruppo, i nuovi Eloy misero mano all'ambizioso progetto di realizzare un \"sequel\" del loro lavoro pi\u00f9 blasonato, \"Ocean\". Il risultato fu \"Ocean 2\", pubblicato nel 1998, anch'esso ricevuto con entusiasmo dai fan del gruppo e accompagnato da un tour trionfale.\nAl successo di \"Ocean 2\" segu\u00ec un lungo periodo di silenzio, interrotto nel 2003 solo dalla pubblicazione della raccolta \"Timeless Passages\" e delle versioni rimasterizzate di tutti gli album del gruppo.\nFu nuovamente in occasione di un anniversario (il 40\u00ba, nel 2009) che il gruppo torn\u00f2 a dare segni di vita, con la pubblicazione del cofanetto di DVD \"The Legacy Box\" (un documentario video con registrazioni di esibizioni dal vivo e in televisione) e di un ulteriore nuovo album (a oggi l'ultimo del gruppo), \"Visionary\"."}
{"id": "724486", "revid": "125757861", "url": "https://it.wikipedia.org/wiki?curid=724486", "title": "Stefano Tura", "text": "Biografia.\nFiglio di Sante Tura, noto ematologo di Bologna, Stefano Tura ha iniziato la sua carriera al quotidiano \"Il Resto del Carlino\" occupandosi di cronaca nera e al Guerin Sportivo a soli diciotto anni. Nel 1989 \u00e8 stato assunto in Rai. Fino al 1997 ha lavorato alla sede Rai dell'Emilia-Romagna. In quegli anni ha seguito, tra le altre cose, il processo per la strage del 2 agosto 1980 e tutta la vicenda della Banda della Uno bianca.\nTrasferitosi a Roma nel 1998 al Tg1, ha continuato ad occuparsi di cronaca, firmando inchieste importanti come il sequestro Soffiantini (1998), gli omicidi di mafia e camorra, le vicende dei serial killer Gianfranco Stevanin (1998) e Donato Bilancia (1999), il mistero della famiglia Carretta (1999), l'alluvione di Sarno e Quindici del 1998.\nPassato alla redazione esteri, \u00e8 stato inviato di guerra nei conflitti del Kosovo (1999), Afghanistan (2001), Iraq (2003), Sudan (2004) e ha seguito eventi internazionali come il processo di Abdullah \u00d6calan in Turchia (1999), il terrorismo internazionale nei paesi balcanici e medio-orientali (2000-2001), il traffico di organi in Brasile e paesi dell'est europeo (2001), le adozioni illegali in Romania e nell'ex Unione Sovietica, i ribelli islamici di Abu Sayyaf nelle isole Filippine (2002), la tratta dei minori in Kosovo (2002), lo sfruttamento della prostituzione nei paesi europei (2003), gli attentati di al-Q\u0101\u02bfida in Turchia (2003) e Spagna (2004), le indagini su Al Zarqawi (2004), l'allerta-terrorismo alle Olimpiadi di Atene (2004), le elezioni spagnole e americane (2004), la crisi umanitaria nel Darfur (2005), la rivolta di Addis Abeba (2005).\nNel gennaio del 2006 \u00e8 stato nominato corrispondente da Londra, alternandosi a Marco Varvello nei reportage dalla capitale britannica, dove vive tuttora."}
{"id": "724490", "revid": "466539", "url": "https://it.wikipedia.org/wiki?curid=724490", "title": "Andrea Balestri", "text": "Biografia.\nNato e cresciuto a Pisa (attualmente residente nel Comune di Ponsacco), nel 1972 interpreta il personaggio di Pinocchio nel celebre sceneggiato televisivo RAI \"Le avventure di Pinocchio\" diretto da Luigi Comencini, accanto a Nino Manfredi, Franco Franchi, Ciccio Ingrassia, Gina Lollobrigida e Ugo D'Alessio, nonch\u00e9 l'attore e regista Vittorio De Sica. Il film ne consacra il volto nell'immaginario italiano dell'epoca. Ha inciso alcune canzoni, come la famosa \"Andrea Pinocchio\". Dopo lo sceneggiato, ha continuato la carriera nel mondo del cinema girando altri film come \"Torino nera\" di Carlo Lizzani, con Bud Spencer e Domenico Santoro; la commedia per ragazzi \"Kid il monello del West\", premiato nel 1976 al Giffoni Film Festival per la migliore sceneggiatura; \"Furia nera\", per la regia di Demofilo Fidani.\nDopo queste esperienze di attore bambino, tra gli anni ottanta e novanta lavora come piastrellista, muratore, carrozziere, in un supermercato e come operatore ecologico. Negli anni 2000 appare nuovamente come ospite in alcune trasmissioni televisive per raccontare la propria esperienza cinematografica. Gira due cortometraggi. Partecipa inoltre con un cameo al film \"Faccia di Picasso\" di Massimo Ceccherini. Nel 2008 pubblica il libro \"Io, il Pinocchio di Comencini\", con prefazione di Cristina Comencini. il libro autobiografico descrive la sua esperienza nei minimi particolari svelando i luoghi del set e i rapporti con gli altri protagonisti del film.\nLa sua carriera riprende con partecipazioni a varie manifestazioni a tema su Pinocchio, per raccontare la sua esperienza. Nel 2009 trasmette un podcast gratuito patrocinato dal Comune di Pisa e dalla Fondazione nazionale Carlo Collodi: la lettura integrale del Pinocchio scritto da Carlo Lorenzini. Nel 2010 \u00e8 in scena a teatro con un cameo in Frankenstein Junior. \u00c8 ospite presso scuole e manifestazioni in cui racconta la sua esperienza di bambino-pinocchio, le curiosit\u00e0 relative alla scenografie e agli effetti speciali e gli aneddoti sui personaggi e sulla troupe. Nel 2010 riceve il premio Nino d'Oro alla carriera, dedicato a Nino Manfredi.\nL'anno seguente fonda una compagnia teatrale di non professionisti e mette in scena per il 2011 la commedia comica \"Mia moglie \u00e8 una santa\" scritta da Alessio Angelucci, segnando il suo vero e proprio debutto teatrale, diretta e interpretata da Balestri. Nel 2012 il Comune di Capannoli gli concede l'uso del teatro comunale per le sue attivit\u00e0 artistiche e il suo laboratorio teatrale gratuito. Ad oggi prosegue con la messa in scena teatrale di commedie nei teatri della Toscana. Nel 2014 partecipa al film documentario Protagonisti per sempre di Mimmo Verdesca, film vincitore nel 2015 del Giffoni Film Festival come Miglior documentario, in cui racconta le esperienze e le scelte che hanno caratterizzato la sua vita e la sua carriera di celebre attore bambino.\nNello stesso anno debutta con lo spettacolo \"Pinocchio racconta Pinocchio\", spettacolo teatrale autobiografico in cui l'attore racconta - con proiezioni di filmati inediti e di foto dal suo archivio personale - la sua avventura, le curiosit\u00e0, gli aneddoti sugli attori, le location, la post-produzione dello sceneggiato RAI di Luigi Comencini, definendo lo stesso spettacolo \"un omaggio al regista e agli attori\" che parteciparono al film. Nel 2016 prosegue la sua attivit\u00e0 artistica con la produzione di una miniserie divertente dal titolo \"In Cucina con Pinocchio\", scritta e diretta con la sua compagna, interpretata da lui e dagli attori della sua Compagnia Teatrale, andata in onda su Granducato TV. "}
{"id": "724501", "revid": "2166030", "url": "https://it.wikipedia.org/wiki?curid=724501", "title": "Pretoria", "text": "Pretoria (: ) \u00e8 la capitale amministrativa del Sudafrica, mentre Citt\u00e0 del Capo \u00e8 la capitale legislativa e Bloemfontein quella giudiziaria.\nPretoria sorge sulle rive del fiume Apies e si estende verso est ai piedi dei monti Magaliesberg. \u00c8 considerata citt\u00e0 accademica e centro di ricerca, essendo sede della Tshwane University of Technology (TUT), dell'Universit\u00e0 di Pretoria (UP), dell'Universit\u00e0 del Sud Africa (UNISA), del Consiglio per la ricerca scientifica e industriale (CSIR), e il Consiglio per la ricerca sulle scienze umane. Ospita anche la National Research Foundation e il South African Bureau of Standards. Pretoria \u00e8 stata una delle citt\u00e0 ospitanti la Coppa del Mondo di rugby 1995 e la Coppa del Mondo FIFA 2010.\nPretoria \u00e8 capoluogo della Municipalit\u00e0 metropolitana di Tshwane. Alcuni hanno proposto di cambiare il nome ufficiale da Pretoria a Tshwane, il che ha causato alcune polemiche pubbliche.\nConosciuta anche come la \"Citt\u00e0 della Jacaranda\", per via delle migliaia di alberi di jacaranda piantati lungo le sue strade e nei suoi parchi e giardini.\nStoria.\nIl primo insediamento urbano nella zona fu fondato da Marthinus Wessel Pretorius (al quale si deve il nome di \"Pretoria\") nel 1855. Dal 1860 al 1902 fu capitale dello stato boero indipendente del Transvaal. Il trattato che pose fine alla Guerra anglo-boera (il Trattato di Vereeniging del 1902) fu firmato a Pretoria.\nNel 1910, alla nascita dell'Unione Sudafricana, Pretoria fu scelta come capitale amministrativa, mantenendo lo stesso ruolo anche dopo l'istituzione della Repubblica del Sudafrica (1961).\nGeografia fisica.\nTerritorio.\nIl nome \"Pretoria\" identifica propriamente una parte della citt\u00e0 di Tshwane, nome che viene assunto dalla capitale nel corso del 2012. Pretoria/Tshwane si trova nella provincia del Gauteng, sulle sponde del fiume Apies, e contava 1.884.046 abitanti nel censimento del 2001.\nClima.\nLa citt\u00e0 \u00e8 situata 48\u00a0km a nord est di Johannesburg ad una quota di 1343 m s.l.m.\nLa citt\u00e0 ha un clima mite e la neve \u00e8 un evento estremamente raro, che si verifica una o due volte in un secolo. La citt\u00e0 \u00e8 una delle capitali pi\u00f9 soleggiate al mondo: riceve oltre 3300 ore di sole all'anno (pi\u00f9 di 9 ore al giorno in media).\nSport.\nPretoria \u00e8 sede di numerose societ\u00e0 sportive, lo sport pi\u00f9 popolare \u00e8 il rugby. Allo stadio Loftus Versfeld giocano i impegnati nel campionato di rugby nazionale della Currie Cup e i che partecipano al Super Rugby, competizione internazionale vinta in tre occasioni (2007, 2009, 2010). Il Loftus Verfield ospita anche le partite della squadra di calcio del , la pi\u00f9 titolata del paese. Altra squadra della citt\u00e0 \u00e8 il vincitore di tre titoli nazionali.\nPopolare \u00e8 il cricket, anche se la citt\u00e0 non possiede uno stadio, le partite vengono disputate principalmente al Centurion Park. Lo stadio ha ospitato la Coppa del Mondo di cricket 2003.\nPretoria ha ospitato le partite del Mondiale di rugby 1995 e del Mondiale di calcio 2010. Le partite hanno avuto luogo allo stadio Loftus Versfeld, che ha una capienza di 50.000 spettatori, ed \u00e8 situato nel quartiere Arcadia. Questo stadio era stato gi\u00e0 designato dalla FIFA per ospitare alcune gare della FIFA Confederations Cup 2009.\nMonumenti e luoghi d'interesse.\nPretoria \u00e8 una citt\u00e0 di aspetto moderno, con vasti quartieri residenziali e zone verdi.\n\u00c8 sede della Universit\u00e0 del Sud Africa (fondata nel 1873), della University of Pretoria (1908), della Biblioteca Nazionale Sudafricana e degli archivi di stato.\nFra gli edifici e i monumenti degni di nota si possono citare : \nAmministrazione.\nGemellaggi.\nLa citt\u00e0 \u00e8 gemellata con:"}
{"id": "724541", "revid": "701660", "url": "https://it.wikipedia.org/wiki?curid=724541", "title": "Faro di Biarritz", "text": "Il faro di Biarritz, (Biarritz \u00e8 un comune francese situato nel dipartimento dei Pirenei Atlantici nella regione dell'Aquitania), la cui struttura \u00e8 situata sulla falesia di \"pointe Saint-Martin\" (punta di Saint Martin). Questo sperone roccioso costituisce una vera e propria frontiera tra la costa sabbiosa in direzione nord, che prosegue per alcune centinaia di chilometri fino all'estrema punta della Gironda, e le scogliere dei Paesi Baschi a sud.\nStoria.\nIl faro \u00e8 stato costruito tra il 1830 e il 1834 a cura dell'architetto M. Viennois. Le sue fondamenta, che poggiano sull'estremit\u00e0 occidentale del promontorio, sprofondano fino a 5 metri nel sottosuolo roccioso (usanza dell'epoca per evitare eventuali inclinazioni della torre). La costruzione \u00e8 costituita da una torre conica bianca che sovrasta i locali macchine dell'impianto, nonch\u00e9 la vecchia abitazione dei guardiani.\nIl faro \u00e8 stato completamente automatizzato nel 1980.\nUna vista mozzafiato.\nI 243 scalini che congiungono il pian terreno alla sua sommit\u00e0, consentono di giungere ad un'altezza di circa 80 metri s.l.m. la quale offre uno spettacolare panorama nelle belle giornate: dal sottostante abitato di Biarritz, al litorale aquitano e basco, fino alla maestosit\u00e0 dei Pirenei. In particolare a nord \u00e8 visibile la valle dell'Adour; a est i piccoli villaggi e la cattedrale di Bayonne; a sud i centri di Hendaye e Saint Jean de Luz; a ovest l'immensit\u00e0 dell'Atlantico.\nCuriosit\u00e0.\nNelle sue vicinanze \u00e8 presente il \"golf du Phare\" che \u00e8 un campo da golf, costruito dagli inglesi nel 1888.\nNote.\nLe coordinate geografiche indicate sono state ottenute dal sito World Lighthouse on the air"}
{"id": "724543", "revid": "451051", "url": "https://it.wikipedia.org/wiki?curid=724543", "title": "No Class", "text": "No Class (la locuzione letteralmente sta per \"Non classificabile\" e viene usata nel senso di \"Eliminato dalla lista\") \u00e8 una canzone della band heavy metal Mot\u00f6rhead pubblicata come singolo nel 1979.\n\u00c8 stato pubblicato in vinile 7\" ed \u00e8 tratto dal loro album \"Overkill\", dello stesso anno.\nEsso \u00e8 uscito con tre diverse copertine, raffiguranti ognuna un membro della band di allora; Lemmy Kilmister, Eddie Clarke e Phil Taylor.\nI riff principali di questa canzone ricordano il famoso brano degli ZZ Top \"Tush\".\nIl singolo contiene come lato b la traccia \"Like a Nightmare\", apparsa solo nelle riedizioni dell'album.\nNel settembre del 1982, i Mot\u00f6rhead, intervistati da Richard Skinner nello show di BBC Radio 1 \"Saturday Live' show\", si esibirono con le canzoni \"Stand By Your Man\" (cover di Tammy Wynette, \"No Class\" e \"Go To Hell\".\nIl gruppo punk Plasmatics, della cantante Wendy O. Williams, ha realizzato una reinterpretazione di \"No Class\" nel 1982 per il loro album Coup d'\u00c9tat e per l'EP \"Stand by Your Man\". Dal 1999 il brano ufficialmente \u00e8 stato permanentemente dedicato alla cantante morta suicida e grande amica di Lemmy, Wendy O. Williams."}
{"id": "724548", "revid": "73997", "url": "https://it.wikipedia.org/wiki?curid=724548", "title": "No class", "text": ""}
{"id": "724560", "revid": "830939", "url": "https://it.wikipedia.org/wiki?curid=724560", "title": "Annibaliano", "text": "Biografia.\nAnnibaliano era il figlio di Flavio Dalmazio, e perci\u00f2 nipote dell'imperatore Costantino I. Assieme al fratello Dalmazio, Annibaliano fu educato a Tolosa dal retore Exuperio.\nNegli anni 320, Costantino richiam\u00f2 Flavio Dalmazio a Costantinopoli, dove lo segu\u00ec la sua famiglia. In seguito, nel 335, Annibaliano spos\u00f2 la figlia di Costantino, Costantina, e fu elevato al rango di \"nobilissimus\".\nIn occasione della preparazione della campagna militare di Costantino contro i Sasanidi (337), Annibaliano fu nominato \"Rex Regum et Ponticarum Gentium\", \"Re dei Re e delle Genti Pontiche\". Tale titolo fa supporre che Costantino intendesse porre Annibaliano sul trono del Ponto, dopo la sconfitta dei Sasanidi. La campagna non ebbe luogo, in quanto Costantino mor\u00ec nel maggio del 337, succeduto dai suoi tre figli. Annibaliano fu ucciso, assieme al fratello, nella purga che colp\u00ec i membri maschili della famiglia imperiale e che tolse di mezzo molti pretendenti al trono."}
{"id": "724562", "revid": "767487", "url": "https://it.wikipedia.org/wiki?curid=724562", "title": "Tony Mimms", "text": "Biografia.\nGiunse in Italia nel 1966, con il suo gruppo, The Senate, insieme a Mike Fraser e a Robbie Mc Intosh (in seguito con i The Primitives): scoperti e lanciati dall'avvocato Alberico Crocetta, incisero alcuni 45 giri per la ARC, tra cui il successo \"L'ombra di un lontano amore\".\nScioltosi il gruppo, pubblic\u00f2 un disco da solista nel 1970, con la collaborazione de i Pyra\u00f1as, ed un altro nel 1972; collabor\u00f2 poi con la RCA Italiana come arrangiatore.\nArrangi\u00f2 dischi come \"Volume VIII\" e \"Rimini\", di Fabrizio De Andr\u00e9 (che lo definiva un \"grandissimo musicista\" e ne apprezzava la capacit\u00e0 che aveva, lui, nato trombettista, di scrivere \"le partiture d'archi come i fiati\" ) e album di Claudio Baglioni (\"Questo piccolo grande amore, Gira che ti rigira amore bello\"), Mia Martini (\"Oltre la collina\"), gli Alunni del Sole (\"Jenny e la bambola\"), Ivan Graziani, Mina \"(Ancora dolcemente\" - dall'album \"Singolare\"), Adriano Celentano, Loredana Bert\u00e8, Renato Zero, Camaleonti \"(...e camminiamo)\", Mario Lavezzi, Alberto Radius, Blizzard \"(Stone bvy stone) \" e molti altri.\nFu investito mortalmente il 31 gennaio 2005 da una vettura mentre attraversava una strada."}
{"id": "724563", "revid": "114187", "url": "https://it.wikipedia.org/wiki?curid=724563", "title": "Calais RUFC", "text": ""}
{"id": "724565", "revid": "869733", "url": "https://it.wikipedia.org/wiki?curid=724565", "title": "Codon", "text": ""}
{"id": "724567", "revid": "112951633", "url": "https://it.wikipedia.org/wiki?curid=724567", "title": "Valle delle Regine", "text": "La Valle delle Regine \u00e8 un sito archeologico in Egitto dove sono state sepolte le madri, le consorti e i figli dei faraoni nell'antichit\u00e0.\nIn passato era nota come \"Ta-Set-Neferu\", traducibile come \"il luogo della bellezza\" o \"la sede della bellezza\", dato che prima che divenisse luogo di sepoltura delle regine della XVIII, XIX e XX dinastie (1550-1070) molti principi e principesse furono sepolti qui insieme ad altri membri della nobilt\u00e0. Le tombe di questi individui erano mantenute da sacerdoti funerari che svolgevano riti ed offrivano preghiere quotidianamente.\nLa valle si trova vicino alla pi\u00f9 conosciuta Valle dei Re, sulla riva occidentale del Nilo di fronte alla citt\u00e0 di Tebe (oggi Luxor). La valle ebbe origine da un corso d'acqua, ormai esaurito al tempo dei faraoni, ma che si ripresentava in caso di piogge torrenziali. Questa zona sterile sulle colline occidentali fu preferita per il suo isolamento relativo e la vicinanza alla capitale. I re della XVIII dinastia, invece dell'impiego delle piramidi tradizionali come camere di sepolture (probabilmente a causa delle loro vulnerabilit\u00e0 ai ladri di tombe), scelsero di essere sepolti in tombe scavate nella roccia.\nQuesta necropoli contiene pi\u00f9 di settanta tombe, molte delle quali sono eleganti e riccamente decorate. Ne \u00e8 un esempio il luogo di sepoltura della regina grande sposa reale Nefertari (1290-1224 a.C.) della XIX dinastia, scavato nella roccia e con rilievi policromi ancora intatti. Tutte le tombe conosciute sono state depredate gi\u00e0 nell'antichit\u00e0.\nAll'interno della valle sono state trovate tracce di un santuario rupestre di Ptah e del villaggio degli operai e artigiani addetti alla costruzione e decorazione delle tombe. In epoca tarda molte tombe furono riutilizzate per sepolture comuni di gruppi familiari di sangue non reale. In epoca greco-romana divennero un cimitero popolare. In epoca cristiana-bizantina alcune tombe abbandonate divennero eremi copti.\nAltre sepolture.\nFrammenti di corredi funerari sono stati rinvenuti in alcune tombe di membri delle famiglie reali. Nessuna tomba \u00e8 nota per questi individui ma l'esistenza di corredi funerari suggeriscono che queste persone fossero sepolte nella Valle delle Regine."}
{"id": "724581", "revid": "287204", "url": "https://it.wikipedia.org/wiki?curid=724581", "title": "Estuario del Solway", "text": "L'estuario del Solway (in inglese: \"Solway Firth\") forma una parte del confine tra Inghilterra e Scozia, tra Cumbria e Dumfries e Galloway. \nVa dal capo di San Bees, appena a sud di Whitehaven, in Cumbria, al Mull di Galloway, nell'estrema parte occidentale del Dumfries e Galloway. L'estuario comprende parte del Mare d'Irlanda. \nLa costa \u00e8 caratterizzata da basse colline e piccole montagne ed \u00e8 riconosciuta come una delle coste pi\u00f9 scenografiche della Gran Bretagna. \u00c8 un'area principalmente rurale, anche se il turismo \u00e8 in crescita. \nQuest'area comprende oltre 750 km\u00b2 di siti di speciale interesse scientifico come il National Nature Reserve di Caerlaverock.\nUno dei suoi immissari \u00e8 il fiume Esk."}
{"id": "724586", "revid": "49022", "url": "https://it.wikipedia.org/wiki?curid=724586", "title": "Solway Firth", "text": ""}
{"id": "724587", "revid": "124035466", "url": "https://it.wikipedia.org/wiki?curid=724587", "title": "Playboy Playmate 1953-1959", "text": "La lista delle \"playmate\" apparse sulla pagina centrale (il cosiddetto \"centerfold\") nelle edizione americana di \"Playboy\" dal 1953 al 1959."}
{"id": "724589", "revid": "47234", "url": "https://it.wikipedia.org/wiki?curid=724589", "title": "Passo del Gavia", "text": ""}
{"id": "724590", "revid": "508036", "url": "https://it.wikipedia.org/wiki?curid=724590", "title": "Eezione", "text": "Eezione () \u00e8 un personaggio della mitologia greca. Fu re di Tebe Ipoplacia.\nGenealogia.\nFu padre di Andromaca e di altri sette figli tra cui Pode.\nMitologia.\nPrima che gli Achei invadessero la Cilicia, re Eezione riscatt\u00f2 Licaone (il figlio di Priamo) che era stato catturato da Achille e venduto come schiavo.\nFu ucciso da Achille insieme a tutti i figli maschi (tranne Pode, che si era rifugiato a Troia), ma non fu spogliato delle sue armi (come era usanza fare quando si abbatteva un nemico). Achille infatti ne ebbe rispetto, come fosse un nemico valoroso, uno dei pochi che avesse mai temuto. Eezione fu quindi fatto bruciare con le sue armi e gli venne dedicato un sepolcro con alcuni olmi intorno, piantati dalle ninfe montane."}
{"id": "724597", "revid": "115933478", "url": "https://it.wikipedia.org/wiki?curid=724597", "title": "Le parrocchie di Regalpetra", "text": "Le parrocchie di Regalpetra \u00e8 un libro dello scrittore siciliano Leonardo Sciascia, pubblicato da Laterza nel 1956. Il nucleo intorno al quale, quasi per germinazione - come si evince dalla prefazione che l'autore redasse per una ristampa del 1967, e in cui accenna alla genesi dell'opera - si struttura il saggio, \u00e8 il capitolo \"Cronache scolastiche\", pubblicato autonomamente e con il titolo medesimo nel numero 12 della rivista \"Nuovi Argomenti\" nel 1955.\nL'opera, divisa in parti a seconda dell'argomento trattato, \u00e8 la cronaca sulla vita di un paese qualunque della Sicilia: in realt\u00e0, infatti, Regalpetra non esiste, ma prende nome da una fusione tra Racalmuto, borgo nativo dell'autore (anticamente anche Regalmuto), e dal libro di Nino Savarese intitolato \"Fatti di Petra\".\nL'autore prende le mosse con una breve storia del paese a partire dal 1622, simile a tante altre storie di paesi siciliani: il suo denominatore comune \u00e8 la sopraffazione del popolo ai soprusi dei proprietari terrieri.\nLa narrazione storica si sofferma particolarmente sul periodo del regime fascista, ma il fulcro del libro, come si pu\u00f2 evincere dalla prefazione, sta nella cronaca della vita nel paese, in particolare con un occhio per la scuola.\nVengono descritte le manovre politiche, le campagne elettorali di missini, comunisti, democristiani, liberali e cos\u00ec via; spezzoni del libro sono dedicati alle riunioni del circolo dei \"galantuomini\", la nobilt\u00e0 terriera che decade, mentre cresce la borghesia di gente di umili origini arricchita dai commerci e le attivit\u00e0 \"borghesi\".\nPer\u00f2 l'obiettivo primario di Sciascia, dichiarato nella prefazione, \u00e8 quello di mostrare quali siano le condizioni in cui le classi povere versavano: la scarsa paga vale a malapena per il sostentamento ed il pericolo di morte sul lavoro \u00e8 alto per i lavoratori, soprattutto salinari e zolfatari, i protagonisti dell'opera.\nLa scrittura sarebbe, quindi, uno dei pochi modi per provare a cambiare la situazione: ma se la popolazione nutre grande fiducia nella penna, Sciascia pensa che essa possa dare un contributo, ma solo modesto.\nRegalpetra \u00e8 infatti una realt\u00e0 la cui economia si basa sull'estrazione dal sottosuolo (sale, zolfo): ci\u00f2, come dice l'autore stesso, limita la presenza della mafia, che si attaccherebbe alla terra coltivata, ed allo stesso tempo l'assenza di grandi terreni coltivati e la presenza di miniere fa s\u00ec che sia nutrita la schiera degli arricchiti e sottile quella dei 'galantuomini'.\nPer quanto riguarda la situazione nel campo dell'istruzione, l'autore si mostra sfiduciato: il contesto in cui vivono gli alunni, i programmi del tutto inadeguati fanno perdere ogni determinazione in quella che viene detta la 'missione' dell'insegnante.\nI bambini che frequentano le scuole elementari di mattina, infatti, fanno lavoretti di pomeriggio ed hanno cos\u00ec esperienze che esulano del tutto dal contesto scolastico.\nIn generale il libro, per quanto abbia un'ambientazione fantastica, presenta fatti assolutamente verosimili, se non realmente accaduti: l'opera vuol essere una narrazione dei paradossi e delle ingiustizie della Sicilia, che potrebbero risultare inconcepibili per chi non ne conoscesse la realt\u00e0."}
{"id": "724598", "revid": "599013", "url": "https://it.wikipedia.org/wiki?curid=724598", "title": "Eez\u00econe", "text": ""}
{"id": "724599", "revid": "339392", "url": "https://it.wikipedia.org/wiki?curid=724599", "title": "Ezione", "text": ""}
{"id": "724601", "revid": "278830", "url": "https://it.wikipedia.org/wiki?curid=724601", "title": "Playboy Playmate 1960-1969", "text": "La lista delle \"playmate\" apparse sulla pagina centrale (il cosiddetto \"centerfold\") nelle edizione americana di \"Playboy\" dal 1960 al 1969.\n1960.\n\"Playmate dell'anno: Ellen Stratton\"\n1961.\n\"Playmate dell'anno: Linda Gamble\"\n1962.\n\"Playmate dell'anno: Christa Speck\"\n1963.\n\"Playmate dell'anno: June Cochran\"\n1964.\n\"Playmate dell'anno: Donna Michelle\"\n1965.\n\"Playmate dell'anno: Jo Collins\"\n1966.\n\"Playmate dell'anno: Allison Parks\"\n1967.\n\"Playmate dell'anno: Lisa Baker\"\n1968.\n\"Playmate dell'anno: Angela Dorian\"\n1969.\n\"Playmate dell'anno: Connie Kreski\""}
{"id": "724602", "revid": "22475", "url": "https://it.wikipedia.org/wiki?curid=724602", "title": "Storia romana (Cassio Dione)", "text": "La Storia romana \u00e8 un'opera in 80 libri scritta in greco nella prima met\u00e0 del III secolo da Cassio Dione Cocceiano, storico e funzionario imperiale romano. Frutto di 10 anni di ricerche e altri 12 di lavoro di stesura, i libri coprivano un periodo di 983 anni, dallo sbarco mitico di Enea in Italia, la fondazione di Roma nel 753 a.C. fino al 229 d.C., ai tempi dell'Imperatore Alessandro Severo. Purtroppo, solo i libri dal 37 al 60 ci sono giunti integralmente, di altri conserviamo frammenti pi\u00f9 o meno ampi, o epitomi di epoca bizantina.\nStruttura.\nFino all'et\u00e0 di Giulio Cesare, Cassio Dione fornisce solo un rapido resoconto degli eventi, mentre per gli anni successivi entra sempre pi\u00f9 nei particolari. Grande accuratezza c'\u00e8 a partire dal periodo dell'imperatore Commodo.\nI primi 36 libri sono giunti fino a oggi solo in forma frammentaria. I libri successivi, fino al LIV compreso, sono invece quasi tutti completi e vanno dal 65 a.C. al 12 a.C. (cio\u00e8 dalla campagna orientale di Pompeo e la morte di Mitridate alla morte di Marco Vipsanio Agrippa). Considerevolmente lacunoso \u00e8 il libro LV.\nMentre i libri dal cinquantasei al sessanta, che comprendono il periodo dal 9 al 54 d.C., sono completi e contengono gli eventi che vanno dalla sconfitta di Varo in Germania (battaglia di Teutoburgo) alla morte di Claudio, dei venti libri successivi rimangono diverse epitomi ad opera di Giovanni Zonara e uno scarno e mediocre riassunto del monaco Giovanni Xifilino (XI secolo), voluto dall'imperatore bizantino Michele VII Parapinace.\nIl settantanovesimo e l'ottantesimo e ultimo libro, in buona parte conservati, coprono il periodo dal 216 al 229 (principati di Caracalla, Macrino, Eliogabalo e Alessandro Severo).\nMetodo e stile.\nIl modello di Cassio Dione \u00e8 Tucidide, ma il risultato non \u00e8 di certo all'altezza della \"Guerra del Peloponneso\". Lo stile \u00e8 comunque chiaro ed \u00e8 pieno di latinismi. Cassio Dione, vista anche la posizione privilegiata che aveva come senatore e uomo dell'amministrazione imperiale, \u00e8 molto ben informato sulle vicende dell'Impero a lui contemporanee."}
{"id": "724610", "revid": "217591", "url": "https://it.wikipedia.org/wiki?curid=724610", "title": "Basilica di Santa Maria delle Vigne", "text": "La basilica di Santa Maria delle Vigne (originariamente: \"Sancta Maria in Vineis\"), una delle pi\u00f9 antiche chiese cattoliche di Genova, in Liguria.\n\u00c8 un edificio religioso situato in piazza delle Vigne, nel quartiere della Maddalena. La sua comunit\u00e0 parrocchiale fa parte del vicariato \"Centro Ovest\" dell'arcidiocesi di Genova. La festivit\u00e0 pi\u00f9 importante celebrata nella basilica \u00e8 quella della Presentazione di Maria al tempio, che ricorre il 21 novembre.\nStoria.\nLe origini.\nSituata fuori della primitiva cinta muraria di epoca carolingia, in quello che oggi \u00e8 il cuore del centro storico, a breve distanza dall'allora cattedrale extraurbana di San Siro e dal rio di Soziglia, la basilica \u00e8 considerata il pi\u00f9 antico santuario mariano di Genova (\"Prima Aedes Januae Deiparae dicata\"): sembra infatti che una cappella intitolata alla Vergine fosse stata edificata in questo luogo gi\u00e0 nel VI secolo, in seguito a un'apparizione mariana avvenuta, secondo la tradizione, ad Argenta del casato Grillo.\nSul sito di questo primo edificio sacro pochi anni prima dell'anno Mille fu costruita la chiesa, chiamata \"S. Maria delle Vigne\" perch\u00e9 situata al centro di una zona esterna alle mura coltivata a vigneti (\"extra muros Janue apud rivum Suxilie ubi erant vinee\").\nIl podere su cui sorgeva la cappella apparteneva intorno alla met\u00e0 del X secolo a Idone, visconte del Comitato genovese della Marca obertenga, che lo cedette al figlio Oberto il quale, insieme a Guido di Carmandino, intorno al 980 promosse la costruzione della nuova chiesa sul sito dell'antica cappella, come attestato da una lapide posta sul muro laterale della chiesa anche se le prime notizie ufficiali del nuovo edificio sacro risalgono al \"Registrum Curiae\" del 1083. Fin dagli inizi fu istituita nella chiesa una collegiata, di cui si hanno notizie in un documento del 1061, dove \u00e8 citata come gi\u00e0 esistente da tempo. Una bolla di papa Onorio III, nel 1222 fissa a 12 il numero dei canonici e stabilisce le regole della comunit\u00e0. Al prevosto del Capitolo delle Vigne \u00e8 ancora oggi attribuito il titolo di Prelato d'onore di Sua Santit\u00e0.\nIl borgo sorto attorno alla chiesa nel XII secolo fu inglobato insieme a quello di San Siro nel tessuto urbano della citt\u00e0 che andava estendendosi al di fuori della cinta muraria carolingia. Consacrata nel 1117, nel 1147, pochi anni prima che le nuove \"mura del Barbarossa\" la racchiudessero entro la cerchia cittadina, la chiesa divenne parrocchiale di quello che in breve tempo sarebbe diventato uno dei pi\u00f9 animati quartieri commerciali prossimi al porto. Allo stesso periodo risale la costruzione del campanile, unica struttura romanica rimasta dopo le trasformazioni avvenute nei secoli successivi.\nFu pi\u00f9 volte rimaneggiata a partire dal XIII secolo, periodo al quale risale l'originario tetto a capriate ancora esistente sopra la volta seicentesca della navata centrale. Le prime significative modifiche all'originario complesso romanico si ebbero a partire dal 1585, quando su iniziativa della famiglia Grillo, benefattrice della Collegiata, venne deciso l'ampliamento della zona absidale fino all'area del cimitero retrostante. Contestualmente, vennero ampliate le due absidi laterali con la realizzazione delle attuali cappelle che affiancano l'altare maggiore. I lavori di ampliamento furono finanziati da Agapito Grillo e realizzati dall'architetto Gaspare della Corte. La Cappella del Crocifisso ha un rivestimento marmoreo del 1587, opera di Taddeo Carlone.\nIl rifacimento seicentesco.\nSoltanto una cinquantina di anni dopo questi lavori, intorno alla met\u00e0 del Seicento, il cardinale Stefano Durazzo, in visita pastorale, constat\u00f2 un degrado del complesso disponendo l'esecuzione di nuovi lavori.\nTali opere, riguardanti in particolare l'apertura di tre finestroni semicircolari e il completo rifacimento delle navate, con la totale sostituzione delle colonne e la costruzione della cupola, vennero affidate all'architetto Daniele Casella. Con la trasformazione dell'interno in stile barocco vennero totalmente ristrutturate da parte delle confraternite e delle famiglie nobili anche le cappelle e gli altari laterali, arricchiti con dipinti e sculture (le volte saranno affrescate solo nel successivo XVIII secolo).\nDall'Ottocento ai giorni nostri.\nIntorno al 1820 furono completati gli affreschi nelle volte; tra il 1841 e il 1848 la chiesa ebbe una nuova facciata marmorea, in stile neoclassico, eretta su disegno di Ippolito Cremona. Dopo la realizzazione della facciata l'edificio non ha pi\u00f9 subito sostanziali modifiche.\nPapa Giovanni Paolo II, con un suo breve dell'8 gennaio 1983, ha conferito alla chiesa il titolo di Basilica minore.\nDescrizione.\nI numerosi rimaneggiamenti hanno fatto della chiesa di Santa Maria delle Vigne un edificio completamente diverso dall'originario in stile romanico, di cui sono rimaste tracce, oltre al campanile, unica parte conservata completamente integra dal tempo della sua costruzione, nei muri perimetrali, nella volta e sotto la pavimentazione. Farebbe parte della struttura originaria anche una colonna di marmo verde di Levanto sulla quale \u00e8 collocata l'immagine della \"Madonna della Vita\", risalente al XIV secolo. La colonna, secondo l'Alizeri, sarebbe stata conservata proprio per la presenza di questa immagine, molto venerata dai fedeli.\nEsterno.\nL'attuale prospetto principale della basilica, rimasto a lungo incompiuto, fu realizzato tra il 1841 e il 1848. Di tardo stile neoclassico, \u00e8 l'opera pi\u00f9 importante di Ippolito Cremona. L'architetto, venuto a mancare prima dell'ultimazione dei lavori, era riuscito ad integrare armonicamente le colonne rinascimentali gi\u00e0 esistenti con il motivo del doppio timpano.\nIl portale quattrocentesco sul lato destro della chiesa \u00e8 sormontato da statue attribuite a Donato Rodari e Giovanni Gaggini; l'affresco nella lunetta, raffigurante la \"Madonna col Bambino e San Giovannino che offre un grappolo d'uva\" \u00e8 opera di Domenico Piola (fine XVII secolo). Sul fianco sinistro della chiesa, sotto l'arcone che attraversa la base del campanile, si trova una tomba ad arcosolio risalente al 1304: si tratta del sepolcro di Anselmo d'Incisa, alchimista e medico del papa Bonifacio VIII e del re di Francia Filippo il Bello; per essa venne reimpiegato un sarcofago del II secolo sul quale \u00e8 raffigurata la storia di Alcesti (o la \"Morte di Fedra\", secondo altri); l'originale del sarcofago \u00e8 oggi conservato al Museo Diocesano, mentre una copia ha sostituito quello nella via.\nInterno.\n[[File:Santa Maria delle Vigne (Genoa) - DSC03297.JPG|thumb|Veduta dell'interno.]]\n[[File:Santa Maria delle Vigne (Genoa) - DSC03385.JPG|thumb|La volta della navata centrale.]]\n[[File:Santa maria delle vigne, interno 03.JPG|thumb|La navata destra.]]\nCostruita come [[basilica (architettura cristiana)|basilica]] [[Arte romanica|romanica]] a tre [[navata|navate]] aveva il tetto a [[Capriata|capriate]] a vista, il [[transetto]] poco sporgente con [[tiburio]] [[ottagono|ottagonale]] e tre [[abside|absidi]] semicircolari. \nIn origine la navata centrale era separata da quelle laterali mediante una serie di otto [[colonna|colonne]] per lato, sopra le quali correva un finto [[matroneo]] composto da una fila di [[trifora|trifore]] affiancate.\nCon la riedificazione seicentesca \u00e8 stato eliminato il forte dislivello nell'altezza delle navate, alzando la copertura di quelle laterali e realizzando la [[volta a botte]] della navata centrale sotto a quella originaria a capriate.\nLa sostituzione del sistema a otto colonne del tempio romanico con quattro colonne marmoree binate di maggiore altezza e la conseguente riduzione degli intercolumni da nove a cinque ha totalmente annullato il senso della spazialit\u00e0 romanica. L'apertura di finestroni e la costruzione della [[cupola]] a base ottagona, che ha sostituito il tiburio, hanno determinato una differente distribuzione delle fonti di luce facendo assumere al tempio la struttura di unica grande aula in cui gli spazi laterali e quelli centrali sono pressoch\u00e9 privi di stacco.\nGli affreschi nelle volte, ad eccezione di quello nella volta del [[presbiterio]], raffigurante la \"Gloria di Maria\", opera del 1612 di [[Lazzaro Tavarone]], furono realizzati solo tra il [[XVIII secolo|XVIII]] ([[Giuseppe Palmieri (pittore)|Giuseppe Palmieri]] e [[Paolo Gerolamo Brusco]]) e il [[XIX secolo]] ([[Giuseppe Paganelli]], [[Santino Tagliafichi]] e [[Giuseppe Passano]]).\nSull'altare maggiore, ultimo lavoro di [[Giacomo Antonio Ponsonelli]] (1730) su disegno di [[Pierre Puget]], \u00e8 posta una statua della Madonna, sorretta da figure d'[[angelo|angeli]], dello stesso artista.\nNel [[presbiterio]] si trovano alcuni dipinti [[XVIII secolo|settecenteschi]]: \"[[Nativit\u00e0 della Beata Vergine Maria|Nativit\u00e0 della Vergine]]\" di [[Giuseppe Cades]] (dipinto a [[Roma]] nel [[1784]], in origine destinato alla [[Basilica dei Santi Ambrogio e Carlo al Corso|chiesa di San Carlo al Corso]]), \"[[Presentazione della Beata Vergine Maria|Presentazione della Vergine]]\" di [[Giovanni David]] ([[1785]]) e \"[[Annunciazione]]\" di [[Carlo Giuseppe Ratti]] ([[1787]]).\nNella [[controfacciata]], sopra il [[portale]] d'ingresso principale, \"[[Cenacolo]]\", dipinto di inizio [[XVII secolo]] di [[Simone Balli]], proveniente dallo scomparso oratorio di San Giacomo delle Fucine; ai lati del portone d'ingresso, sulla destra \u00e8 un gruppo scultoreo raffigurante \"Cristo e [[Pietro apostolo|San Pietro]]\", di [[Michele Sansebastiano]] (1896), sulla sinistra il [[fonte battesimale]], con statue raffiguranti il \"[[Battesimo di Ges\u00f9]]\" (1697), di [[Anton Domenico Parodi]] (1644-1703).\nLungo la navata centrale, dipinto di [[Francesco da Pavia]], raffigurante \"[[Caterina d'Alessandria|Santa Caterina d'Alessandria]]\", scomparto centrale di un [[polittico]] disperso databile tra il [[1476]] ed il [[1494]].\nAltari laterali.\nLungo ciascuna delle navate laterali si trovano cinque [[altare|altari]] riccamente decorati e un pregevole corredo di opere d'arte. Due cappelle (cappella del [[Crocifisso]] e cappella della [[Maria (madre di Ges\u00f9)|Vergine]]) chiudono sul fondo le due navate facendo da corona all'altare maggiore. Gli altari laterali sono intitolati a note famiglie genovesi dell'epoca (specificatamente quelle dei de Fornari e dei Casoni), alla colonia dei [[Grecia|Greci]] residenti a Genova ed a [[corporazioni delle arti e mestieri]] attive nella Genova [[Medioevo|medioevale]], come quella degli [[Oreficeria|Orefici]] (la via Orefici, una delle pi\u00f9 note vie del centro storico genovese, si trova a poca distanza dalla chiesa) e della Societ\u00e0 dei Corrieri.\nAltari a sinistra.\n[[File:Campanile Santa Maria delle Vigne.JPG|thumb|Il campanile romanico]]\nOrgano a canne.\nL'organista [[Tiburzio de Fiechis]] nel 1504, rifece all'uso moderno il somiere dell'organo e adatt\u00f2 la tastiera, la canna maggiore e gli organetti morti.\nIl grandioso [[Organo (strumento musicale)|organo]], costruito dalla \"[[Tamburini|Pontificia Fabbrica d'organi]]\" del Comm. [[Giovanni Tamburini]] di [[Crema (Italia)|Crema]], fu inaugurato il 2 gennaio 1916. Suddiviso in quattro corpi, ha complessivamente circa 4000 canne. Questo organo ha sostituito il precedente, costruito all'inizio dell'Ottocento dalla ditta organaria [[Serassi]] di [[Bergamo]], del quale \u00e8 stato riutilizzato parte del materiale fonico.\nCampanile.\nIl maestoso [[campanile]] in [[Architettura romanica|stile romanico]]-[[gotico]], posto a cavallo della via tra i muri perimetrali della chiesa e il [[chiostro]], \u00e8 l'unica parte conservata intatta dal tempo della sua costruzione. La torre campanaria, che svetta al di sopra dei tetti del centro storico, ha base quadrata e culmina con una [[Guglia|cuspide]] ottagonale con quattro pinnacoli agli angoli; costruita all'epoca dell'erezione in parrocchia della chiesa, intorno alla met\u00e0 del [[XII secolo]], \u00e8 alta 40 m dal piano stradale all'ultima cornice e 56 m al culmine della cuspide; la base, aperta per consentire il transito stradale, poggia su massicci muri in pietra squadrata; la parte alta \u00e8 alleggerita da eleganti coppie di [[bifora|bifore]] e [[Polifora|pentafore]]. Particolare curioso che il vicolo passa all'interno della base.\nChiostro.\n[[File:Chiostro s.Maria delle vigne.JPG|thumb|left|Il chiostro visto dal campanile]]Il [[chiostro]] fu edificato, al pari di quello della vicina [[Basilica di San Siro (Genova)|chiesa di San Siro]], nella prima met\u00e0 dell'[[XI secolo]] e come questo \u00e8 articolato su due piani attorno ad un cortile quadrangolare di 17 metri per 13. Separato dalla chiesa, vi si accede dalla strada che la separa dal campanile, ma esiste anche un passaggio sopraelevato che lo collega direttamente alla chiesa attraverso la base del campanile. Sul cortile si affacciano le abitazioni dei canonici. Pur modificato nel tempo, ha conservato lo stile romanico ligure arcaico, ben evidenziato dalle robuste e tozze colonne in pietra nera e dai [[capitello|capitelli]] di forma cubica, nonch\u00e9, sul lato affacciato sulla via, da una serie di [[arco (architettura)|archi a tutto sesto]] incorporati nello spessore dei muri, forse in origine tombe ad [[arcosolio]].\nOggi nei locali affacciati sul chiostro sono ospitati un locale per conferenze e alcune sale per attivit\u00e0 parrocchiali e ricreative, oltre ad alcune abitazioni destinate tuttora a dimora dei canonici.\nPersone legate alla basilica di S. Maria delle Vigne.\nIl [[papa Pio VII]], rifugiatosi a Genova durante i [[Cento giorni]] di [[Napoleone Bonaparte|Napoleone]], il 16 aprile 1815 visit\u00f2 la chiesa celebrandovi la [[Celebrazione eucaristica|messa]].\nNel 1854 nella chiesa fu battezzato Giacomo Della Chiesa, il futuro [[papa Benedetto XV]]; vissuto fino a 21 anni nel palazzo di famiglia di salita S. Caterina, fu sempre particolarmente legato alla sua chiesa parrocchiale.\nNella chiesa \u00e8 sepolto il musicista [[Alessandro Stradella]] (1644-1682), che venne pugnalato a morte durante un suo soggiorno a Genova da due [[sicario|sicari]], forse inviati per motivi passionali da un nobile veneziano.\nAlla Basilica sono legate anche le personalit\u00e0 di suor Elisa Giuseppina Mezzana, cofondatrice delle [[Suore della divina volont\u00e0]]; la Beata [[Eugenia Ravasco]], fondatrice delle [[Figlie dei Sacri Cuori di Ges\u00f9 e di Maria (Istituto Ravasco)|Figlie dei Sacri Cuori di Ges\u00f9 e Maria]]; la Beata [[Itala Mela]], mistica e apologeta cristiana: il cardinale [[Gaetano Alimonda]] e Madre [[Rosa Gattorno]], fondatrice delle [[Figlie di Sant'Anna]] e beatificata da [[Giovanni Paolo II]] nel 2000.\nCollegamenti esterni.\n[[Categoria:Chiese dedicate a santa Maria delle Vigne|Genova]]\n[[Categoria:Basiliche di Genova|Maria delle Vigne]]\n[[Categoria:Chiese romaniche di Genova]]\n[[Categoria:Chiese barocche di Genova]]\n[[Categoria:Architetture neoclassiche di Genova]]\n[[Categoria:Cupole di Genova]]\n[[Categoria:Chiese neoclassiche della Liguria]]\n[[Categoria:Maddalena (Genova)]]"}
{"id": "724612", "revid": "599013", "url": "https://it.wikipedia.org/wiki?curid=724612", "title": "Andr\u00e9 Norton", "text": ""}
{"id": "724614", "revid": "278830", "url": "https://it.wikipedia.org/wiki?curid=724614", "title": "Playboy Playmate 1970-1979", "text": "La lista delle \"playmate\" apparse sulla pagina centrale (il cosiddetto \"centerfold\") nelle edizione americana di \"Playboy\" dal 1970 al 1979."}
{"id": "724616", "revid": "124934559", "url": "https://it.wikipedia.org/wiki?curid=724616", "title": "Province e territori del Canada", "text": "Le province e territori del Canada sono tredici unit\u00e0 territoriali di primo livello della nazione, dieci delle quali sono chiamate province, mentre le restanti tre sono dette territori. Le province si trovano nella fascia meridionale del Paese, mentre i territori sono situati nelle regioni fredde affacciate sull'Artico e formano la regione del Canada settentrionale. Le province orientali del Qu\u00e9bec, e parte di Ontario e Nuovo Brunswick costituiscono il cuore geografico, storico e linguistico del cosiddetto Canada francese."}
{"id": "724617", "revid": "767487", "url": "https://it.wikipedia.org/wiki?curid=724617", "title": "Manuel Vanuzzo", "text": "Capitano della Dinamo Sassari a cavallo degli anni 2010, con i biancobl\u00f9 ha vinto lo storico primo scudetto, due Coppe Italia e una Supercoppa italiana. Con la Nazionale B ha vinto il bronzo ai Giochi del Mediterraneo del 2001 a Tunisi.\nCarriera.\nManuel Vanuzzo ha disputato tutte le sue stagioni da cestista professionista con squadre italiane. Prima di approdare alla Dinamo Basket Sassari nel 2006, Vanuzzo ha fatto parte del roster del Patavium (1995-98), di Montecatini (1998-2001), della Pallacanestro Messina (2001-02), dell'Olimpia Milano (2002-2004) e della Cimberio Novara (2004-2006) mentre il settore giovanile l'ha svolto inizialmente con il Basket Riviera Foss\u00f2 - Ve prima di approdare alla Benetton Treviso dove conquista anche il titolo nazionale juniores assieme ai vari Scarone, Marconato, Chiacig, Marcaccini, Peruzzo, ecc.Ha esordio in Serie A il 12 settembre 1999 nell'incontro Virtus Bologna-Montecatini.Sempre con la maglia di Montecatini ha esordito anche in Europa giocando la Coppa Kora\u0107 nella stagione 2000-01.\n\u00c8 stato convocato per la prima volta in Nazionale per la gara contro la Lituania disputatasi il 22 novembre 2000 a Vilnius e valida per la \"Nations Cup\".\nHa conquistato, inoltre, la medaglia di bronzo ai Giochi del Mediterraneo del 2001 con la maglia dell'Italia .Riconquista la Lega \"A\" con la Dinamo Sassari nel campionato 2009-2010, vincendo la serie dei play-off 3-1 contro Veroli.\nA sette anni di distanza dalla sua ultima apparizione in serie A (stagione 2003-04) con la maglia dell'allora Breil Milano, conclude la stagione ai quarti di finale dei playoff, uscendo proprio contro Milano che batte la Dinamo Sassari 3-1.\nIl 19 luglio 2011 la Dinamo Sassari lo riconferma, insieme ai tre compagni di squadra Giacomo Devecchi, Brian Sacchetti e Mauro Pinton per un'altra stagione.Il 18 luglio 2012, dopo una stagione in cui la squadra sassarese, grazie anche al suo contributo, \u00e8 arrivata alle semifinali play-off, la Dinamo Sassari comunica il prolungamento di un anno del contratto (sar\u00e0 la sua 7\u00aa di fila con la formazione sarda).Il 28 gennaio 2013 la societ\u00e0 sassarese annuncia il prolungamento di un ulteriore anno del contratto.\nIl 4 maggio 2014 raggiunge le 300 presenze in Serie A.\nIl 23 luglio 2015, annuncia l'addio alla Dinamo Basket Sassari dopo 9 anni di biancobl\u00f9 e si accasa alla APU Udine in Serie B. Con i friulani disputa 2 stagioni, nella prima ha subito conquistato la promozione in A2 (6,9 punti e 5,7 rimbalzi in 21,3 minuti di impiego medio), nella seconda ha contribuito alla salvezza dei friulani con 4 punti e 3 rimbalzi in 18 minuti sul parquet.\nNell'estate 2017 ritorna in Sardegna, sponda Cagliari, firmando un contratto annuale con i Pirates Accademia Basket di Sestu. La squadra non \u00e8 delle migliori, la regular season termina al quartultimo posto e successivamente i pirati retrocedono dopo due match ai playout contro la Polisportiva Battipagliese.\nIl 29 giugno 2018 si ritira dal basket professionistico e ritorna alla Dinamo Sassari, in qualit\u00e0 di allenatore delle giovanili biancobl\u00f9.\nA dicembre 2019 accetta la proposta della Virtus Sassari, squadra militante nel campionato di promozione sardo, tornando a giocare per un'altra stagione."}
{"id": "724618", "revid": "830939", "url": "https://it.wikipedia.org/wiki?curid=724618", "title": "Aleksandr Sergeevi\u010d Griboedov", "text": "La sua opera pi\u00f9 famosa, una commedia in versi, si intitola \"\u0413\u043e\u0440\u0435 \u043e\u0442 \u0443\u043c\u0430\" (\"Gore ot uma\"), tradotta in italiano come \"Che disgrazia essere intelligenti!\" o \"L'ingegno, che guaio!\" o ancora \"Che disgrazia l'ingegno!\", .\nBiografia.\nNato a Mosca, Griboedov vi studi\u00f2 scienza e legge all'universit\u00e0 dal 1810 al 1812, dovendo interrompere gli studi per l'invasione napoleonica. Arruolato in un reggimento di ussari, non ebbe occasione di partecipare ad alcuna battaglia e si conged\u00f2 nel 1816. Trasferitosi a Pietroburgo, entr\u00f2 in ruolo nell'amministrazione pubblica come funzionario del Ministero degli Esteri, si appassion\u00f2 al teatro, fece rappresentare alcune mediocri commedie e sostenne, in letteratura, le posizioni conservatrici di \u0160i\u0161kov. Frequentatore degli ambienti mondani, si fece notare per il suo spirito.\nNel 1816 fu iniziato in Massoneria nella loggia di San Pietroburgo \"Gli Amici Riuniti\", fondata dal general-maggiore Alessandro Jerebtsov. Nel 1817-18 ebbe il secondo grado. Il 13 gennaio 1817 figura tra i fondatori della \"Loggia del Bene\" .\nDal 1818 fece parte della missione diplomatica russa in Persia e divenne segretario del generale Ermolov nel suo quartier generale di Tiflis, in Georgia. Nel 1822 scrisse il suo capolavoro, \"Che disgrazia l'ingegno!\", che fu completata dal 1823 al 1825, quando Griboedov trascorse due anni di licenza a Mosca e a Pietroburgo. La commedia non pot\u00e9 per\u00f2 essere rappresentata per l'intervento della censura e circol\u00f2 soltanto manoscritta.\nPochi giorni dopo la fallita rivolta decabrista, fu arrestato e condotto a Pietroburgo. Prepar\u00f2 allora una violenta lettera contro Nicola I che, per sua fortuna, non fu consegnata. Malgrado i suoi legami con diversi ufficiali ribelli, fu assolto nell'inchiesta. Torn\u00f2 a Tiflis, dove intanto il generale Paskevi\u010d, suo cugino, aveva sostituito Ermolov, sospetto al regime. Prese parte alla guerra vittoriosa contro la Persia che fece ottenere alla Russia l'Armenia orientale. Griboedov sedette al tavolo dei negoziati e port\u00f2 a Pietroburgo il trattato di pace. Fu nominato ambasciatore in Persia e, tornando a Tiflis, conobbe una sedicenne georgiana, la principessa Nina \u010cav\u010davadze, la spos\u00f2 e con lei si mise in viaggio per Tabriz, dove lo attendevano gli incontri con i diplomatici persiani per l'applicazione del trattato di pace.\nI negoziati erano difficili, a causa della forte indennit\u00e0 di guerra richiesta e alla clausola che imponeva il ritorno in patria dei prigionieri cristiani e in particolare delle donne armene e georgiane presenti negli harem persiani. Lasciata la moglie a Tabriz, si rec\u00f2 a Teheran per trattare direttamente con lo sci\u00e0 Fath Ali. Il 30 gennaio 1829, una folla inferocita assal\u00ec l'ambasciata russa massacrando i funzionari. Griboedov mor\u00ec combattendo. La salma venne rimpatriata in Russia e il suo amico Pu\u0161kin incontr\u00f2 il feretro trovandosi in Armenia al seguito dell'armata del generale Paskevi\u010d. La moglie, che era incinta, alla notizia della sua morte ebbe un aborto spontaneo. Nina \u010cav\u010davadze visse ancora trent'anni e rimase fedele alla memoria del marito.\nIl Canale Griboedov a San Pietroburgo prende il suo nome in suo onore.\nAforismi.\nGli aforismi di questo scrittore sono diventati cos\u00ec popolari da entrare a far parte del linguaggio comune russo."}
{"id": "724622", "revid": "767487", "url": "https://it.wikipedia.org/wiki?curid=724622", "title": "Il diario di Bridget Jones (film)", "text": "Il diario di Bridget Jones (\"Bridget Jones's Diary\") \u00e8 un film del 2001 diretto da Sharon Maguire.\nSi tratta di una commedia romantica britannica basata sul romanzo omonimo di Helen Fielding. A sua volta quest\u2019ultimo \u00e8 frutto della riorganizzazione dei testi alla base di alcune rubriche fisse di Fielding sui giornali \"The Independent\" e \"The Daily Telegraph\", che all\u2019epoca riscossero molto successo tra i lettori.\nLa storia, ispirata al romanzo \"Orgoglio e pregiudizio\" e alla popolare serie TV del 1995, racconta la vita, in tono umoristico, di una trentenne inglese (Bridget Jones) che trova il suo posto nel mondo, nonostante gli ostacoli.\nL'attrice Ren\u00e9e Zellweger \u00e8 stata candidata all'Oscar come miglior attrice protagonista, per la sua interpretazione del personaggio di Bridget Jones.\nHa avuto due sequel, \"Che pasticcio, Bridget Jones!\", girato nel 2004, e \"Bridget Jones's Baby\", annunciato nel 2011 e girato nel 2016.\nTrama.\nBridget Jones \u00e8 una trentenne frustrata, sovrappeso, un po' troppo incline al fumo, all'alcool e alle figuracce, con tre migliori amici (Jude, Shazzer e Tom) single come lei. \u00c8 invaghita del suo capo al lavoro, Daniel Cleaver, brillante e donnaiolo.\nIl giorno di Capodanno viene invitata, come ogni anno, al buffet freddo a base di tacchino al curry di sua madre, che tenta in ogni modo di accasarla con \"un noiosone di mezza et\u00e0 con i capelli a cespuglio\". \u00c8 cos\u00ec che fa la conoscenza di Mark Darcy, un avvocato divorziato che si mostra altezzoso e scostante nei suoi confronti. Le sue parole spingono per\u00f2 Bridget a ragionare, e decide di riprendere in mano la sua vita cominciando un diario in cui scrivere tutta la verit\u00e0 su di s\u00e9 e riproporsi di cambiare.\nL'anno comincia nondimeno con la solita routine, fin quando non prende a scambiarsi messaggi in ufficio con Daniel, prima per caso, poi sempre pi\u00f9 di frequente. Alla presentazione di \"La Moto di Kafka\" Bridget rincontra Mark e riesce ad avere una cena con Daniel in persona, durante la quale quest'ultimo le rivela di essere stato il testimone di nozze di Mark, suo amico dai tempi di Cambridge, e che il loro legame si \u00e8 infranto quando Mark \u00e8 stato a letto con la fidanzata di Daniel. La serata si conclude nel migliore dei modi e Bridget e Daniel instaurano una relazione.\nDopo una minifuga romantica nel fine settimana, Bridget scopre che Daniel, per nulla cambiato nelle sue abitudini di donnaiolo, la tradisce con Lara, una sua collega americana. Di primo acchito si dispera, ingrassa, dopodich\u00e9 decide di non farsi distruggere da lui e cerca lavoro ottenendo un posto in televisione e affrontando Daniel a testa alta.\nNel frattempo, ad una cena di coppie felicemente sposate, Mark fa un'inaspettata dichiarazione a Bridget, affermando di essere attratto da lei \"cos\u00ec com'\u00e8\". Anche questa volta riesce a far riflettere molto Bridget, che inizia a cambiare opinione su di lui. Anche grazie a Mark riesce ad ottenere una vittoria importante sul lavoro, nell'intervistare Kafir Aghani ed Eleanor Eeney, marito e moglie in lotta per far valere i diritti di lui, un curdo che rischiava la morte se fosse stata accolta la richiesta della propria estradizione dal Regno Unito.\nBridget decide di festeggiare organizzando una cena con i suoi amici, lo stesso giorno del suo compleanno, alla quale per una serie di circostanze partecipa anche Mark. Le cose tra i due sembrano andare per il verso giusto, finch\u00e9 non compare Daniel per scusarsi con Bridget e dirle di non averla mai dimenticata. Si scatena un litigio tra i due uomini che culmina con un'aperta rissa per le strade. Bridget si infuria con Mark, ma rivela a Daniel di star ancora cercando qualcuno migliore di lui e non intende riprendere la loro storia.\nPi\u00f9 tardi la donna viene a sapere che in realt\u00e0 \u00e8 stato Daniel ad andare a letto con l'ormai ex moglie di Mark, cos\u00ec Bridget fa irruzione durante una festa a casa dei coniugi Darcy per porgere le sue scuse a Mark e dirgli che lui le piace \"cos\u00ec com'\u00e8\", alla stessa maniera in cui lo aveva detto Mark in passato. Lui per\u00f2 deve partire per gli Stati Uniti, e lascia Bridget col cuore spezzato.\nGli amici di lei cercano di tirarla su organizzando un weekend a Parigi, ma quando Bridget sta per andarsene si presenta Mark, tornato dagli Stati Uniti solo per lei. Quando i due salgono a casa di lei e Bridget lo lascia un attimo da solo, Mark finisce per leggere il diario della protagonista, dove trova una serie di invettive contro di lui scritte da Bridget nel passato. Mark va via dall'abitazione e non appena se ne rende conto Bridget lo insegue, incurante di essere praticamente in mutande, per implorarlo di tornare... e scopre che lui stava soltanto andando a comprarle un diario nuovo, per cominciare una nuova pagina insieme, e alla fine si baciano.\nTemi.\nHelen Fielding ha creato un personaggio in grado di riflettere i problemi e le preoccupazioni dei lettori ma senza dimenticare il pubblico di sesso maschile. \"Il diario di Bridget Jones\", pi\u00f9 che un romanzo femminista, \u00e8 una nuova rappresentazione della guerra fra i sessi.\nIl film si concentra sulle abitudini sessuali contemporanee attraverso i conflitti di coppia e la ricerca di un amore duraturo.\nLa storia si ispira, come ammette la stessa scrittrice, a \"Orgoglio e pregiudizio\" di Jane Austen.\nSono rappresentate molte delle ansie che colpiscono i trentenni degli anni novanta. Pur trattandosi di una commedia romantica in cui la protagonista desidera innamorarsi, Bridget rompe tutti gli stereotipi che da sempre caratterizzano il genere e si presenta come un'eroina fuori da ogni standard: fuma, beve troppo, ha quotidiani problemi con la bilancia, commette errori stupidi uno dopo l'altro. In definitiva, \u00e8 un'eroina adatta a uomini e donne che aspirano a non soffrire pi\u00f9 le pene d'amore in un'epoca caratterizzata dal \"sesso senza impegno\" e dai manuali di autosostegno.\nProduzione.\n\"Il diario di Bridget Jones\" nasce il 28 febbraio del 1995 come rubrica fissa della giornalista Helen Fielding, sul quotidiano britannico The Independent.\nCon sarcasmo, la scrittrice descrive ogni settimana il punto di vista di una donna sopra i trent'anni, single, che cerca amore e stabilit\u00e0 in un mondo post-femminista. La rubrica ha avuto un tale successo che diventa un romanzo nel 1996. Il risultato \u00e8 stato sorprendente: il libro ha venduto pi\u00f9 di 10 milioni di copie in tutto il mondo nei primi sette anni.\nBridget Jones diventa cos\u00ec un fenomeno culturale mondiale, per la prima volta un personaggio di fantasia simboleggiava problemi e aspirazioni delle donne del tardo XX secolo. La calorosa accoglienza del romanzo ne ha decretato la strada verso il grande schermo.\nI produttori Tim Bevan e Eric Fellner ne riconoscono il potenziale prima ancora che diventi un bestseller: solo durante la lavorazione le vendite salgono a 4 milioni di copie.\nDopo un anno e mezzo di ricerche, Helen Fielding propose di affidare la regia a Sharon Maguire, con una lunga esperienza nel campo dei documentari ma esordiente su un lungometraggio.\nCon un budget di circa 42 milioni di dollari, la produzione della commedia fu a carico della StudioCanal e della Working Title Films.\nDella distribuzione si occup\u00f2 la Universal Pictures ad eccezione degli Stati Uniti dove fu invece distribuita dalla Miramax Films.\nL'adattamento cinematografico ha presentato alcune sfide tecniche. Il pensiero di Bridget, onnipresente nel libro che \u00e8 infatti strutturato come un diario, \u00e8 difficilmente comunicabile in un film. Mantenendo la trama e lo spirito del romanzo, lo sceneggiatore Andrew Davies, che ha scritto la sceneggiatura per la serie televisiva Orgoglio e pregiudizio del 1995, ha lavorato con Helen Fielding per tradurre le preoccupazioni di Bridget Jones in uno stile cinematografico. Con l'aiuto di Richard Curtis, sono state aggiunte alla storia alcune situazioni nuove e divertenti per rendere il film una commedia brillante.\nCast.\nIl successo del film dipendeva principalmente dall'interpretazione dell'attrice scelta per interpretare Bridget Jones e dalla sua capacit\u00e0 di far identificare le donne con il personaggio.\nL'elemento chiave era trovare una Bridget con un'immagine che piacesse al pubblico. Inoltre, doveva dare l'impressione di essere una persona che crede ancora nelle favole e, contemporaneamente, avere un carattere stupidamente impulsivo.\nLa scelta arriv\u00f2 dopo una ricerca di due anni fra diverse candidate, fra cui Kate Winslet, Toni Collette e Helena Bonham Carter.\nKate Winslet, 25 anni all'epoca del film, fu ritenuta troppo giovane per la parte. Toni Collette rinunci\u00f2 invece per via dei suoi impegni a Broadway.\nL'annuncio che la statunitense Ren\u00e9e Zellweger era stata scelta per il ruolo dell'inglese Bridget Jones provoc\u00f2 dei campanelli d'allarme nella stampa britannica.\nPer prima cosa Zellweger, prima dell'inizio delle riprese, \u00e8 volata a Londra per studiare l'accento inglese.\nAl riguardo, la Zellweger ha dichiarato:\nLa sua professoressa di dizione fu Barbara Berkery, che aveva gi\u00e0 lavorato con Gwyneth Paltrow nel film \"Shakespeare in Love\" e che la sottopose a esercizi quotidiani di ritmo e dizione per poter adottare un impeccabile accento britannico.\nPer perfezionare la trasformazione, i realizzatori le trovarono lavoro come tirocinante per due settimane presso la casa editrice Picador, dove prese telefonate, facendo caff\u00e8 e fotocopie con il nome di Bridget Cavendish.\nInfine, per completare la sua trasformazione, l'attrice ha dovuto affrontare una delle prove pi\u00f9 difficili della sua carriera: mettere su peso.\nLa sua dieta fu a base di panini farciti con burro di arachidi, hamburger, pizze e bevande proteiche (cosa che non ha dovuto fare nell'ultimo \"sequel\" \"Bridget Jones\u2019s Baby\"). Secondo la costumista Rachael Fleming, Ren\u00e9e sul set ha dichiarato: \"Sono cos\u00ec grassa!\".\nGrazie a questa dieta a base di cibo spazzatura prese circa 12 chili e raggiunse l'immagine fisica ideale per sottolineare l'aspetto pi\u00f9 trascurato del suo personaggio.\nNel frattempo la produzione era alla ricerca di due attori che interpretassero i due corteggiatori di Bridget: due uomini completamente diversi fra loro e che fossero due rubacuori britannici.\nPer il ruolo dell'enigmatico e donnaiolo Daniel Cleaver, capo di Bridget alla casa editrice, fu scelto l'inglese Hugh Grant. Per la prima volta Hugh abbandona il ruolo dell'eroe romantico e rivela un lato pi\u00f9 cinico e deprecabile.\nGi\u00e0 alla prima inquadratura, Daniel Cleaver mostra al pubblico la sua natura di cacciatore vizioso e rappresenta il tipo di uomo che Bridget non vuole.\nAl suo opposto c'\u00e8 Mark Darcy, l'innamorato timido e tranquillo che non osa dire ci\u00f2 che sente e porta ridicoli maglioni di lana regalati dalla madre senza protestare. Non \u00e8 un segreto che Helen Fielding si fosse ispirata al Signor Darcy di \"Orgoglio e pregiudizio\" per crearne il personaggio. In aggiunta la scrittrice ha ammesso che, dopo aver visto Colin Firth nel ruolo di Darcy nell'adattamento televisivo del 1995, ha da sempre immaginato l'attore nel ruolo di Mark. Nel romanzo, la stessa Bridget ha una cotta per l'attore Colin Firth. Quindi, trovare il \"vero amore\" di Bridget non fu difficile. Colin Firth fu scelto non solo per la sua esperienza nel ruolo di Fitzwilliam Darcy, ma anche per la sua capacit\u00e0 di interpretare uno snob e altezzoso intellettuale all'inizio del film ma che potesse essere amato alla fine.\nFra gli altri attori che compaiono nella commedia:\nCameo.\nNella scena del party organizzata dalla casa editrice dove lavora Bridget, appaiono alcuni scrittori nel ruolo di loro stessi, non accreditati:\nAlla festa in maschera organizzata a casa dei genitori di Bridget \u00e8 ospite Penny Husbands-Bosworth, interpretata dall'attrice Honor Blackman.\nAppare inoltre Crispin Bonham-Carter che nel 1995 ha interpretato il Signor Bingley nella serie televisiva della BBC \"Orgoglio e pregiudizio\" insieme a Colin Firth: nel film \u00e8 un dipendente della casa editrice dove lavora Bridget. Lo si pu\u00f2 notare durante la presentazione del libro e quando Bridget si licenzia.\nRiprese.\nLe riprese di \"Il diario di Bridget Jones\" iniziarono il 16 maggio del 2000 a Londra.\nLa troupe gir\u00f2 le riprese in varie parti della citt\u00e0 per sei settimane. Tra queste, la Globe Tavern di Southwark a sud-est della capitale dove sorge la casa di Bridget Jones, il quartiere Shad Thames dove Bridget ha il suo primo appuntamento con Daniel, il Tate Modern \u00e8 il set per il pomeriggio che Bridget trascorre con i suoi amici e la Royal Courts of Justice per la scena in cui Bridget cerca di ottenere un'intervista.\nFurono inoltre utilizzate alcune localit\u00e0 nelle vicinanze della metropoli, come il Club di Stoke Park nei pressi del villaggio di Stoke Poges (Buckinghamshire), dove Bridget e Daniel trascorrono il fine settimana insieme e la residenza di campagna Wrotham Park (Hertfordshire), che rappresenta la casa dei genitori di Mark Darcy.\nDa ricordare anche il villaggio di Snowshill nel Worcestershire, dove i vicoli e le fattorie inglesi sono state utilizzate per rappresentare il set dove sorge l'abitazione dei genitori di Bridget.\nIn questa citt\u00e0 gli attori e i tecnici trascorsero quattro giornate non solo per girare le scene in questione, ma anche per trasformare l'ambiente circostante in base al passare delle stagioni.\nIl film, come il libro, racconta la storia di Bridget da un Natale all'altro. \nPertanto, le case e i loro giardini dovevano passare dall'estate pi\u00f9 calda all'inverno pi\u00f9 freddo in poche ore.\nPer trasformare il villaggio di Snowshill in un set invernale, a met\u00e0 del mese di luglio, la troupe ha potato alberi e fiori, installato abeti, Babbo Natale e luci di Natale sulle case, e coperto il suolo con la neve.\nQuesta trasformazione fu messa in scena anche in alcune strade di Londra che, per trasmettere l'idea del cambiamento di stagione, dovevano essere coperte di neve.\nDopo sei settimane di girato in esterno, la troupe si trasfer\u00ec agli Shepperton Studios per filmare gli interni, soprattutto la casa di Bridget. Il suo appartamento \u00e8 stato reso in uno stile ispirato al film \"Colazione da Tiffany\", con un'aria r\u00e9tro anni cinquanta e tinte pastello.\nLe camere furono arredate con scaffali pieni di manuali di auto-sostegno e con mobili decorati da souvenir e fotografie di amici. Inoltre, sia la camera che il bagno dovevano mostrare il disordine di Bridget con vestiti appesi ovunque, letto disfatto e posaceneri traboccanti di sigarette.\nLe riprese terminarono ufficialmente l'8 agosto 2000.\nColonna sonora.\nLa colonna sonora \u00e8 stata selezionata e composta dal compositore britannico Patrick Doyle e spazia da moderne canzoni pop ai classici del rhythm and blues.\nMantenendo lo spirito del film, l'album vede una forte predominanza di interpretazioni femminili, a partire dal grande successo dance di Chaka Khan \"I'm Every Woman\", fino a Sheryl Crow, Shelby Lynne, e Gabrielle.Oltre a Doyle, unici uomini inclusi sono Robbie Williams (presente con due brani), Van Morrison e Marvin Gaye in duetto con Diana Ross.\nNella tracklist appaiono alcune cover tra cui:\nOltre a \"It's Raining Men\" di Geri Halliwell, anche \"Out of Reach\" di Gabrielle \u00e8 stata pubblicata come singolo.\nL'album \u00e8 stato distribuito dal 16 aprile 2001 in Gran Bretagna, USA e Francia e in Italia dal 18 aprile 2001.\nTracce.\nAltre canzoni non incluse nella tracklist originale:\nDistribuzione.\nLa premi\u00e8re britannica si tenne a Londra, nel quartiere West End il 4 aprile 2001.\nLa pellicola \u00e8 stata presentata anche nelle seguente occasioni:\nNegli Stati Uniti usc\u00ec il 13 aprile e in Italia il 19 ottobre.\nDate di uscita.\nDi seguito sono elencate, in ordine cronologico, le date di uscita del film ed il titolo (talvolta modificato) in alcuni stati del mondo.\nAccoglienza.\nIncassi.\nA fronte di un budget di 26 milioni di dollari, il film ebbe un ottimo riscontro al botteghino incassando, in tutto il mondo, oltre 280 milioni di dollari.\nNel solo Regno Unito il film ha incassato $60,296,418 mentre negli Stati Uniti d'America il film ha incassato $71,543,427. Ha totalizzato 10,7 milioni di dollari durante il suo primo weekend, ne guadagn\u00f2 altri $10,1 la settimana successiva, cominciando poi a calare.\nFu il 14\u00ba film in termini di guadagni assoluti dell'anno nel mondo.\n\"Il diario di Bridget Jones\" \u00e8 52\u00ba nella classifica dei cento film di tutti i tempi, lista basata sugli ingressi nei cinema britannici.\nCritica internazionale.\nLa scelta di Ren\u00e9e Zellweger come protagonista sollev\u00f2 inizialmente forti obiezioni da parte dei giornalisti britannici che volevano una donna inglese nel ruolo di Bridget Jones. Ren\u00e9e riusc\u00ec a superare qualsiasi barriera culturale tra Stati Uniti e Gran Bretagna, impeccabile il suo accento inglese, e dimostr\u00f2 il successo della decisione del direttore del cast. Infatti, all'uscita del film, i critici lodarono l'attrice e le sue capacit\u00e0 di dare consistenza alla trama e sostenere il peso del film. Per la rivista Time \"Sono Hugh Grant e Ren\u00e9e a brillare in maniera irresistibile\". La sua performance le ha anche procurato una nomination all'Oscar.\nPer quanto riguarda la regia, la maggior parte dei critici critic\u00f2 il ritmo di alcune scene non sostenuto a dovere. Tuttavia, di Sharon Maguire fu apprezzato il sottile umorismo che diede uno stile molto british a un film basato sul potere delle parole.\nCritica italiana.\nBettina Villani di MYmovies.it sottolinea l'umorismo e la leggerezza, punto di forza del film, che \"\u00e8 racchiusa proprio in questo sorriso leggero e disimpegnato su una delle tante ragazze over twenty\". L'accento sulla superficialit\u00e0 e sull'eccessiva tendenza alla banalizzazione fa conferire dal sito un punteggio di 2 su 5.\nIl Dizionario Morandini 2003 critica il film definendolo \"nella prima parte una commedia di infallibile prevedibilit\u00e0, simpaticamente ironica e innocua, che poi scivola nelle cadenze trite di una soap opera\".\nOpinione simile per Maurizio Porro del Corriere della Sera che scrive \"Il film, fintamente profondo, se ne sta ben protetto nell'estetica del carino, fra sospiri e gaffes: \u00e8 sempre al limite dello humour, ma forse il meglio rimane nelle intenzioni\", ma elogia la performance della Zellweger: \"(il film) si salva per un bel terzetto di attori fra cui la Zellweger che fa davvero scintille nel ritratto della single imbranata e nevrotica, figlia della middle class inglese, che beve, fuma, mangia e fantastica troppo. E ci tocca nel profondo quando fa di tutto, da zitella irresitibile salvata da un lieto fine da favola, per rovinarsi il cuore. Pensando a Jane Austen.\""}
{"id": "724623", "revid": "347132", "url": "https://it.wikipedia.org/wiki?curid=724623", "title": "Ferdinando d'Aragona (vescovo)", "text": "Biografia.\nFerdinando d'Aragona, secondo la tradizione era di stirpe reale Aragonese, nacque intorno al 1030. Si diede alla vita spirituale solitaria e contemplativa, in Italia fu pellegrino a Roma e al Santuario di San Michele in Gargano. Giunse pellegrino anche in Campania, dove si ferm\u00f2 nei boschi nei pressi di Caiazzo. \nDurante la sua vita comp\u00ec numerosi miracoli e dopo la sua morte numerosi gliene sono stati attribuiti. Considerato taumaturgo fin dall'adolescenza, \u00e8 ritenuto aver operato sui colli caiatini guarendo infermi, ciechi, storpi e liberando gli oppressi da spiriti maligni; la \"fama di santit\u00e0\" che gli era attribuita spinse i fedeli di Caiazzo a elevarlo alla cattedra di vescovo, che era vacante sin dalla morte del vescovo Argisio nel 1070.\nMentre si trovava in pellegrinaggio nel territorio di Alvignano, fu colto da forte febbre e dopo tre giorni, il 27 giugno 1082, mor\u00ec. Il suo corpo fu seppellito presso la chiesa di Santa Maria di Cubulteria. \nIl culto e la tradizione popolare in provincia di Caserta.\nAlla figura del vescovo la tradizione popolare ha attribuito diverse forme di venerazione, tra cui leggende devozionali riguardanti diversi miracoli.\nAttualmente parte delle reliquie sono custodite in un'urna sotto la statua dedicata a san Ferdinando nella chiesa di San Sebastiano Martire, ad Alvignano.\nMiracoli.\nUno di questi miracoli concernerebbe la scoperta del suo corpo: il suo sepolcro, infatti, rimase sconosciuto fino al 1465 quando, secondo la tradizione, durante la mietitura del grano nei pressi della chiesa di Santa Maria di Cubulteria, alcuni contadini, dopo aver visto un barile di vino \"traboccare due volte\", ne avrebbero rinvenuto il corpo.\nAltro evento miracoloso che la tradizione attribuisce a Ferdinando d'Aragona riguarda il tentativo, fatto il 9 agosto 1619 dal vescovo di Caiazzo, Filomarino, e dai fedeli, di trasferirne le spoglie nella cattedrale di Caiazzo: arrivati al confine, a causa di un violento temporale, la mula che trasportava l'urna funeraria si sarebbe inginocchiata rifiutandosi di proseguire. Dopo la decisione del vescovo di ritornare ad Alvignano, la mula si sarebbe rialzata e lungo la via del ritorno sarebbe rispuntato il sole.\nPoi, a seguito di numerose preghiere, il Filomarino trasfer\u00ec nella cattedrale di Caiazzo alcune reliquie che vennero collocate nel busto d'argento della statua dedicata a san Ferdinando.\nUn terzo miracolo sarebbe avvenuto nel 1656: Ferdinando avrebbe preservato le popolazioni di Alvignano e di Dragoni da un'epidemia di peste. Si racconta che i fedeli si riunirono in preghiera sulla tomba di Ferdinando tanto che tutte le notti la basilica risplendeva delle luci e che ogni sabato di quaresima si svolse una processione presso la tomba.\nCi fu anche un quarto miracolo: negli anni 60 del Novecento, il Rettore del Santuario dell'Addolorata in Alvignano voleva trasferire le reliquie al Santuario, dimora pi\u00f9 decorosa. Caricata l'urna su un'automobile, questa non poteva essere messa in moto, il Rettore si rec\u00f2 allora a spingerla, ma all'improvviso si abbatt\u00e9 un enorme temporale e si arrese. L'urna fu depositata in una cappella privata presso la dimora abituale del Santo e l\u00ec \u00e8 rimasta fino a quando il corpo del Santo non fu traslato nella Chiesa di San Sebastiano per essere riposto in una pregevole urna settecentesca dopo la recente ricognizione.\nFeste.\n29 aprile: ad Alvignano da tempo immemorabile si svolge la processione in onore di san Ferdinando d'Aragona. I fedeli, soprattutto condatini, alle prime luci del mattino, si ritrovano in localit\u00e0 \"Fraolise\" e, formato un corteo con in testa una croce di legno e l'effigie del santo, si dirigono verso la chiesa dei Santi Pietro e Paolo, intonando canti popolari e fuochi d'artificio; qui ricevono la benedizione e ripartono con la statua verso la Basilica di Santa Maria di Cubulteria (ora dedicata a san Ferdinando) dove si svolge una messa di ringraziamento per le messi dei campi. Infine la processione ritorna alla chiesa dei Santi Pietro e Paolo e dopo un'ulteriore benedizione solenne l'assemblea si scioglie.\n27 giugno: \u00c8 festa liturgica del Santo, in ricorrenza dell'anniversario della morte di Ferdinando d'Aragona, a ricordo del cosiddetto miracolo della peste del 1656, si svolgono due processioni ai primi bagliori dell'aurora: una partendo dalla chiesa di San Sebastiano ad Alvignano con la statua e le reliquie del santo e l'altra dalla chiesa dell'Annunziata di Dragoni e si dirigono presso la basilica di San Ferdinando; mente la processione proveniente da Dragoni arrivata sul confine comunale con Alvignano (su un ponte sito in via Ferrari) viene acceso un fal\u00f2, vengono recitate delle preghiere e invocati inni in onore del santo finch\u00e9 il fal\u00f2 non si consuma, poi la processione riprende fino a giungere alla basilica dove vengono attesi dai pellegrini giunti primi da Alvignano vengono celebrate le funzioni religiose con la celebrazione della S.messa in onore del Santo patrono e Protettore delle terre di Alvignano e di Dragoni, dopodich\u00e9 al termine delle funzioni religiose l'assemblea di Dragoni con la statua del Santo riparte verso il proprio paese mentre la statua con l'urna contenenti le reliquie del Santo soggiorna l'intera giornata nella sua antica dimora e l'assemblea si scioglie.\nAl crepuscolo dello stesso giorno si riunisce di nuovo l'assemblea alla Basilica riparte la processione con una fiaccolata preghiera e canti popolari si dirige verso la chiesa di San Sebastiano attendendo l'arrivo della statua con le reliquie, che viene accolta da gente festosa e fuochi d'artificio in conclusione viene celebrata la messa nella chiesa arcipretale di San Sebastiano.\nSeconda domenica di luglio: \u00e8 festa patronale ad Alvignano: si svolge una fiera e la statua e le reliquie del patrono vengono portate, dalla chiesa di San Sebastiano, in processione per le vie del paese. Questi festeggiamenti durano tre giorni.\nTerza domenica di luglio: a Dragoni \u00e8 festa patronale e come ad Alvignano il santo patrono \u00e8 san Ferdinando d'Aragona. La processione con la statua del santo parte dalla chiesa dell'Annunziata e fa il giro del paese.\nPrima domenica di agosto: San Ferdinando viene festeggiato anche nella chiesa dei Santi Pietro e Paolo sempre ad Alvignano; la sua statua viene portata in processione insieme alle statue degli apostoli Pietro e Paolo, di sant'Anna e sant'Antonio di Padova.\n29 ottobre: a Caiazzo \u00e8 festa patronale; si festeggia Santo Stefano Minicillo vescovo, in questa occasione si festeggia anche san Ferdinando d'Aragona perch\u00e9 come il suo predecessore santo Stefano sono compatroni della diocesi di Caiazzo.\nGalleria d'immagini.\nFesta Patronale a Dragoni.\nProcessione di San Ferdinando D'Aragona per le vie di Dragoni.\nFesta Patronale ad Alvignano.\nProcessione di San Ferdinando D'Aragona con le reliquie per le vie di Alvignano"}
{"id": "724624", "revid": "842", "url": "https://it.wikipedia.org/wiki?curid=724624", "title": "Wifi", "text": ""}
{"id": "724625", "revid": "1632387", "url": "https://it.wikipedia.org/wiki?curid=724625", "title": "The Eagle Has Landed III", "text": "The Eagle Has Landed III \u00e8 il sesto album dal vivo dei Saxon nonch\u00e9 il secondo a presentare la formazione di Unleash the Beast (nel primo cd), uscito il 6 giugno 2006 per l'etichetta discografica Steamhammer/SPV GmbH.\nIl disco.\nL'album segna il ritorno di Nigel Glockler in seno al gruppo, dopo sette anni di assenza. Le tracce registrate nel 2004 vedono il tedesco J\u00f6rg Michael alla batteria e risalgono al \"tour\" di supporto a Lionheart, mentre quelle del 2005 sono estratte dalla \"tourn\u00e9e\" celebrativa dove venivano eseguiti solo pezzi degli anni ottanta."}
{"id": "724629", "revid": "124264322", "url": "https://it.wikipedia.org/wiki?curid=724629", "title": "Scarborough (Regno Unito)", "text": "Scarborough \u00e8 una citt\u00e0 e localit\u00e0 turistica inglese della contea del North Yorkshire.\nLa citt\u00e0, che conta circa abitanti, \u00e8 la principale localit\u00e0 turistica della costa dello Yorkshire. Oltre ad essere una meta del turismo locale (per lo pi\u00f9 d'\u00e9lite), \u00e8 un'ambita residenza invernale. Rilevanza economica riveste la pesca, ma \u00e8 anche sede di attivit\u00e0 industriali, di societ\u00e0 del settore terziario e di attivit\u00e0 creative.\nLa citt\u00e0 moderna si trova sulle alture rocciose che sovrastano le due baie \"North Bay\" e \"South Bay\", tra i 30 e i 70 metri sul livello del mare. La citt\u00e0 vecchia si affaccia sul porto, protetta da un promontorio roccioso. La spiaggia \"South Bay\" \u00e8 quella turisticamente pi\u00f9 frequentata e sulla strada che la costeggia si affacciano locali caratteristici, sale giochi e shopping center. La \"North Bay\" \u00e8 per tradizione la zona tranquilla della citt\u00e0. Vi ha sede il \"Peasholm Park\", in cui per tutta l'estate va in scena una battaglia navale, con modelli di navi di grande scala e fuochi artificiali. Dal parco parte la \"North Bay Railway\", una ferrovia in miniatura che conduce all'Acquario Marino di Scalby Mills. Al di sopra delle due baie si stagliano le rovine del castello, risalente al XII secolo.\nStoria.\nNella zona sono stati rinvenuti resti di piccoli insediamenti, risalenti all'et\u00e0 della pietra e all'et\u00e0 del bronzo. Per breve tempo nel IV secolo in cima al promontorio i Romani disposero una torre di segnalazione. La citt\u00e0 vera e propria fu fondata intorno al 966 (con il nome di \"Skar\u00f0aborg\") dal vichingo Thorgils Skarthi, ma pochi anni dopo una banda rivale al comando di Tosti, signore di Falsgrave, e di Harald III di Norvegia la rase al suolo, tanto che nel censimento del 1085 voluto da Guglielmo il Conquistatore non ve n'\u00e8 traccia. Rifondata sotto Enrico II d'Inghilterra, il quale vi fece costruire il castello, vide stabiliti nel 1155 e nel 1163 i diritti di tenere un mercato sulla spiaggia e di eleggere un capitano (\"Burgess\").\nEdoardo II d'Inghilterra don\u00f2 lo \"Scarborough Castle\" al suo consigliere Pietro Gaveston. In questo castello Gaveston sub\u00ec l'assedio da parte dei baroni, venne catturato e mandato a Oxford per esservi giustiziato.\nNel Medioevo si teneva la Fiera di Scarborough, concessa da un editto del 1253, che durava dal giorno dell'Assunzione (15 agosto) al giorno di San Michele (29 settembre) e attirava mercanti da tutta l'Europa. La fiera continu\u00f2 a tenersi per cinque secoli ed \u00e8 tuttora ricordata da una ballata popolare (intitolata appunto \"Scarborough Fair\").\nDurante la Guerra Civile Inglese del XVII secolo, Scarborough e il suo castello passarono di mano varie volte dai monarchici ai parlamentari, subendo due disastrosi assedi in seguito ai quali gran parte della citt\u00e0 and\u00f2 in rovina.\nNel 1626, Elizabeth Farrow scopr\u00ec una fonte di acqua acidula che sgorgava da uno dei picchi a sud della citt\u00e0 e costru\u00ec la Spa che, dopo la pubblicazione del libro del Dottor Wittie sulle acque termali nel 1660, attrasse folle di visitatori facendo di Scarborough la pi\u00f9 importante meta turistica estiva britannica.\nL'arrivo della ferrovia Scarborough-York nel 1845 contribu\u00ec ulteriormente al successo della localit\u00e0.\nNel 1867 venne inaugurato il Grand Hotel, che era allora uno dei pi\u00f9 grandi complessi alberghieri del mondo, con le sue quattro torri per simboleggiare le stagioni, i suoi dodici piani per i mesi, i suoi 52 camini per le settimane e le 365 stanze da letto per i giorni dell'anno.\nNella Prima guerra mondiale incrociatori della flotta tedesca bombardarono la citt\u00e0, atto che sconcert\u00f2 e indign\u00f2 la popolazione britannica.\nCultura.\nL\"'Universit\u00e0 di Hull - Scarborough Campus\" \u00e8 votata all'economia digitale e il campus \u00e8 stato il primo ad essere coperto da connettivit\u00e0 wireless. A partire dal 2006 \u00e8 presente la \"School of Arts and New Media\".\nIl mondo dell'arte, degli affari e dell'educazione collaborano ogni anno all'organizzazione di \"Digital Scarborough\", una rassegna che celebra le attivit\u00e0 nel mondo digitale della citt\u00e0, sede di una grande variet\u00e0 di eventi che spaziano dal business networking alla produzione cinematografica a spettacoli con DJ e VJ.\nNel mese di settembre si tiene un importante festival jazz e durante l'estate la spiaggia diventa il palcoscenico di un festival pop e rock, che vede la partecipazione di talenti locali e star internazionali.\nQueste iniziative recenti si sposano con la presenza da lungo tempo di un museo di arti visuali e evidenziano il desiderio di Scarborough di reinventarsi come citt\u00e0 della creativit\u00e0 e dell'arte. Nel 2006 sono cominciati i lavori di riqualificazione del \"Wood End Museum\", che intendono convertirlo in uno spazio dedicato agli artisti e alla comunit\u00e0 digitale e un luogo per mostre ed esibizioni. Il \"Rotunda Museum\" invece \u00e8 destinato ad ospitare il centro nazionale di geologia, ed al suo interno \u00e8 possibile trovare l'Uomo di Gristhorpe.\nNel 1966 Simon and Garfunkel dedicarono al luogo una canzone (\"Scarborough fair\") derivata da una ballata medioevale cui aggiunsero un controcanto pacifista (il periodo era quello della guerra del Vietnam)."}
{"id": "724631", "revid": "767487", "url": "https://it.wikipedia.org/wiki?curid=724631", "title": "Ecco fatto", "text": "Ecco fatto \u00e8 un film del 1998 diretto da Gabriele Muccino, prima opera del regista.\nTrama.\nMatteo e Piterone sono amici da sempre e assieme cercano di passare per la terza volta gli esami di maturit\u00e0, ma un giorno Matteo conosce Margherita, una bellissima ragazza slovacca: nasce l'amore che li porter\u00e0 a vivere insieme, ma nasce anche un'ossessione dettata dall'insicurezza. A volte la gelosia tira brutti scherzi.\nCuriosit\u00e0.\nIn una scena del film \"Come te nessuno mai\" film sempre diretto da Gabriele Muccino, appare Giorgio Pasotti, nel ruolo di Matteo, un amico di Alberto Ristuccia (Enrico Silvestrin)."}
{"id": "724636", "revid": "400694", "url": "https://it.wikipedia.org/wiki?curid=724636", "title": "Et\u00e0 comunale", "text": "Let\u00e0 comunale indica un periodo storico del Medioevo, contraddistinto dal governo locale dei comuni, che riguard\u00f2 vaste aree dell'Europa occidentale. Il Comune \u00e8 un'associazione di individui che appartengono ad una stessa classe sociale e risiedono in uno stesso luogo.\nL'et\u00e0 comunale ebbe origine in Italia centro-settentrionale, attorno alla fine del XI secolo, sviluppandosi, poco dopo, anche in alcune regioni della Germania centro-meridionale, in Francia e nelle Fiandre. Si diffuse successivamente (in particolare fra la seconda met\u00e0 del XII e il XIV secolo), con forme e modalit\u00e0 diverse, anche in Inghilterra e nella penisola iberica.\nIn Italia, culla della civilt\u00e0 comunale, il fenomeno and\u00f2 esaurendosi fin dagli ultimi decenni del XIII secolo e la prima met\u00e0 del secolo successivo, con la modificazione degli equilibri politici interni, con l'affermazione sociale di nuovi ceti (Aristocrazia, grande e piccola borghesia e plebe) e con la sperimentazione di nuove esperienze di governo (signoria cittadina). I primi Comuni richiedevano autonomia professionale, politica e amministrativa. Nella penisola italiana le citt\u00e0 erano sottoposte all'autorit\u00e0 suprema dell'imperatore: questo \u00e8 il punto di partenza per comprendere la dinamica storica che accompagn\u00f2 lo sviluppo del Comune in Italia e le lotte che esso dovette sostenere per affermarsi.\nDescrizione.\nL'istituzione comunale.\nL'incremento demografico dell'anno Mille port\u00f2 alla formazione di nuovi centri urbani e alla rinascita di quelli esistenti. Cos\u00ec, la citt\u00e0 tornava a essere, come nell'antichit\u00e0, il centro propulsore della societ\u00e0 civile. All'interno delle mura vennero a convivere uomini di estrazione sociale molto diversa: contadini inurbati in seguito all'eccedenza di manodopera nei campi, feudatari minori che cercavano di sottrarsi ai vincoli verso i grandi feudatari trasferendosi in citt\u00e0, oltre che notai, giudici, medici, piccoli artigiani e mercanti. Questi costituivano per eccellenza la classe dei \"borghesi\", vale a dire di coloro che, non essendo nobili, traevano la propria prosperit\u00e0 dall'esercizio di arti o mestieri, avendo nella citt\u00e0 il loro ambiente naturale.\nQuindi, con la rinascita delle citt\u00e0 nell'XI secolo e la ripresa delle attivit\u00e0 artigianali, i nuovi ceti urbani si riunirono per liberarsi dai vincoli feudali e dall'autorit\u00e0 imperiale, creando una nuova realt\u00e0 politica: il Comune. Fu inevitabile che molte citt\u00e0 cominciassero a svilupparsi come organismi autonomi, ponendo sotto il proprio controllo le campagne circostanti: questi nuovi organismi politici prendono il nome di Comuni, per l'appunto, e consistono in vere e proprie citt\u00e0-Stato, con leggi e magistrature indipendenti dalla soggezione ai grandi feudatari. In teoria, peraltro, le citt\u00e0 non potevano essere del tutto autonome, poich\u00e9 erano soggette a organismi pi\u00f9 vasti: o appartenevano ai grandi feudatari o erano sotto il diretto controllo del re o dell'imperatore. Ma in pratica in alcune zone dell'Europa, come nelle Fiandre o nel nord-Italia, il potere dell'Impero era debole e proprio in queste zone l'istituzione comunale pot\u00e9 svilupparsi.\nIl Comune espresse quindi l'emancipazione dalla soggezione feudale, dando luogo a una profonda trasformazione sociale, caratterizzata dal rifiorire delle attivit\u00e0 commerciali e dall'emergere della borghesia.\nIn realt\u00e0 il tentativo di ricondurre a un'unica ragione storica la nascita del Comune non ha fornito buoni esiti: un fenomeno complesso, esteso diacronicamente e sincronicamente non pu\u00f2 essere originato rigidamente da un unico evento o da una medesima causa. Fra le teorie sull'origine del Comune, tutte possono essere utilizzate per descrivere fattori incidenti sull'insorgenza del fenomeno: \nNelle citt\u00e0 si associano i valvassori, i proprietari e i concessionari di terreni, i giudici e i notai, e istituiscono il Comune come associazione giurata e privata (\"coniuratio\"), un'associazione volontaria sorta tra membri di classi sociali diverse in difesa di determinate prerogative e interessi. I membri della \"coniuratio\" collaborano con il vescovo, dal quale ottengono protezione contro le possibili offensive della grande feudalit\u00e0 dalla quale si erano liberati.\nTra la fine dell'XI secolo e l'inizio del XII, il Comune aumenta la propria potenza e si sostituisce all'autorit\u00e0 costituita, trasformandosi in istituzione pubblica governata da \"consoli,\" coadiuvati da un \"consiglio maggiore\" per la trattazione degli affari ordinari e da un \"consiglio minore\" per la discussione dei problemi riservati. Pur essendo presenti esponenti della classe mercantile, l'origine del Comune italiano \u00e8 quindi di carattere aristocratico, opera soprattutto dei \"milites secundi\" o valvassori, feudatari minori che la \"rivoluzione commerciale\" ha liberato dalla dipendenza dai grandi feudatari, mentre nei comuni transalpini \u00e8 la classe borghese - mercantile all'origine del Comune.\nOrganizzazione politica.\nIl governo del Comune era basato su un Consiglio generale cittadino che eleggeva dei magistrati, detti consoli, incaricati della reggenza. All'interno di questo organo collegiale le deliberazioni erano considerate valide in virt\u00f9 di un corretto sviluppo della procedura, come la convocazione dell'assemblea in presenza di un numero minimo di cittadini appositamente nominati e la verbalizzazione delle decisioni.\nQuesti, in un primo momento, essendo privi di autorit\u00e0, esercitavano il proprio ufficio in rappresentanza del vescovo: \"Le citt\u00e0 avevano continuato ad essere sedi di autorit\u00e0 ecclesiastiche e civili e, in qualche misura, centri politico-amministrativi e giudiziari. Ci\u00f2 grazie in particolare all'\"autorit\u00e0 del vescovo\" e ai diritti di giurisdizione che aveva acquistato nei secoli X e XI sull'area urbana e suburbana. Intorno al vescovo, alla sua autorit\u00e0, ai suoi organi di governo, nell'esercizio di quelle funzioni, si erano sviluppati inoltre ceti urbani diversi, definiti talora dalle fonti \"boni homines\", che acquistarono influenza esercitando il governo insieme e per conto del vescovo\".\nNon siamo in grado di conoscere con esattezza n\u00e9 data, n\u00e9 luogo di nascita dei Comuni. Sappiamo, da alcuni documenti dell'XI secolo che i primi rappresentanti delle collettivit\u00e0 furono chiamati \"Boni homines\" o \"Consoli\". In principio i Comuni si ponevano come delle magistrature provvisorie nate per risolvere problemi di un dato momento, formate proprio da \u201cuomini buoni\u201d di cui tutti si fidavano. I consoli prestavano giuramento di fedelt\u00e0 davanti alla cittadinanza elencando i propri obblighi che, insieme a consuetudini scritte e leggi approvate dal Comune, formarono le prime forme di Statuti cittadini. Durante il loro operato redigevano il \u201cBreve\u201d, una sorta di elenco-archivio in cui erano riportate tutte le opere pubbliche intraprese ma non terminate.\nTutti i cittadini che godevano di diritti urbani si riunivano nel \u201cParlamento\u201d, che era l'organo fondamentale nella vita di un Comune. Per facilitarne la gestione, spesso quest'organo fu ridotto a una minoranza di individui, incominciando l'ascesa di quei gruppi che sarebbero divenuti dirigenti. Tutti i Comuni si assomigliarono per la presenza di una categoria di individui che godeva di maggiori diritti rispetto agli altri.\nPer poter partecipare al potere comune bisognava essere: maggiorenni, maschi, pagare una tassa di ammissione, possedere una casa.\nNe erano invece esclusi le donne, i poveri, i servi, gli ebrei, i musulmani non convertiti e i \"meteci\".\nIn Italia l'ascesa dei Comuni fu ostacolata dal centralismo normanno nell'Italia meridionale, mentre essi raggiunsero un eccezionale sviluppo a Nord, espandendosi dalle citt\u00e0 alle campagne. Questa crescita fu incoraggiata soprattutto dalle nobilt\u00e0 locali per la possibilit\u00e0 tangibile di sganciarsi dal potere e dal controllo imperiale. Nel corso del XII-XIII secolo tutti i comuni acquisirono un buon livello di controllo anche sulla campagna a loro circostante, attuando quel processo che \u00e8 detto formazione del contado (\"comitatinanza\") e che comprendeva il \"Districtus\" (campagne annesse) e il \"Comitatus\" (campagne che gi\u00e0 in origine facevano capo al Comune).\nAlla fase consolare segu\u00ec poi una fase detta podestarile: il podest\u00e0 era funzionario di mestiere con compiti di amministrazione del territorio comunale. Essi erano veri e propri professionisti, con compiti ben definiti e stipendiati dal Comune, la cui preparazione veniva acquisita con lo studio del diritto nelle nascenti universit\u00e0. Furono soprattutto le grandi famiglie di nobili a studiare e a specializzarsi per divenire podest\u00e0 in modo da acquisire maggiore potere nel quadro del territorio comunale.\nDurante l'et\u00e0 comunale nacquero anche le corporazioni delle arti e mestieri, associazioni di mercanti e artigiani riuniti secondo il mestiere che praticavano.\nOrganizzazione territoriale del comune.\nGi\u00e0 prima della formazione dei comuni nelle citt\u00e0 italiane si erano costituite delle associazioni spontanee di cittadini che si occupavano della difesa della citt\u00e0. Ogni tratto delle mura era assegnato agli abitanti dell'area vicina, che si alternavano a fare la guardia. In alcune citt\u00e0 queste associazioni prendevano il nome longobardo di \"guaite\", in altre prendevano il nome delle porte che difendevano.\nIn et\u00e0 comunale queste associazioni territoriali presero altri nomi: \"vicinie\", \"cappelle\", \"popoli\" (a Firenze). Ci\u00f2 significava anche la diminuzione dei compiti militari e invece l'espansione di altre attivit\u00e0, dal mutuo soccorso, all'ordine pubblico, alla prevenzione degli incendi, all'organizzazione delle feste.\nCon l'espansione urbanistica delle citt\u00e0, queste comunit\u00e0 territoriali furono accorpate in unit\u00e0 pi\u00f9 grandi che ebbero, secondo quante erano in una citt\u00e0, il nome di terzieri (ad esempio a Siena e ad Ancona), quartieri (come a Firenze, Arezzo e Bologna) o sestieri (a Venezia, Milano e Genova). Queste divennero le articolazioni rilevanti agli effetti militari e politici. L'esercito cittadino, infatti era fondato sui quartieri, sia per quanto riguardava l'arruolamento sia per quanto riguardava lo schieramento in battaglia: spesso in caso di guerra due quartieri rimanevano a difesa della citt\u00e0 e due andavano in campagna. Analogamente le tasse erano riscosse sulla base dei quartieri; cos\u00ec delle opere pubbliche erano onerati i quartieri interessati. Infine, le cariche pubbliche venivano assegnate in parti eguali fra i quartieri. A loro volta i quartieri avevano le loro cariche, i loro gonfalonieri, i loro stemmi.\nIn alcuni comuni, come a Bologna, vi era un ulteriore tipo di associazione militare su base territoriale, le \"societ\u00e0 delle armi\". Esse erano nate per creare delle milizie popolari contro i magnati, e l'appartenenza a queste associazioni era perci\u00f2 volontaria. Tuttavia l'esserne soci era requisito per partecipare alla vita pubblica all'epoca del governo popolare, analogamente all'appartenenza alle corporazioni. Perci\u00f2 entrarono a far parte delle \"societ\u00e0 d'armi\" i gruppi sociali esclusi dalle corporazioni.\nIl Comune e il mondo feudale: una coesistenza difficile.\nIn linea generale, il Comune si fond\u00f2 su princ\u00ecpi opposti a quelli del feudalesimo. Mentre il mondo feudale (che era di origine germanica) fu agricolo e militare, e quindi \"verticale\" poich\u00e9 fondato su una rigida gerarchia, il mondo comunale (che raccoglieva l'eredit\u00e0 della citt\u00e0-Stato antica) fu cittadino e mercantile, e quindi \"orizzontale\" poich\u00e9 prevedeva la partecipazione al governo di tutti i cittadini, o quanto meno di una buona parte di essi, su un piano di sostanziale parit\u00e0.\nDi riflesso, in ambito di organizzazione militare, l'arma tipica del feudalesimo fu la cavalleria, costituita da quei \"pochi contro molti\" che formavano una casta militare formidabile e ben addestrata di professionisti e signori della guerra; i Comuni, invece, mettevano in campo eserciti cittadini, il cui nucleo era costituito dalla piccola nobilt\u00e0 e dalla fanteria, quest'ultima formata da cittadini che prendevano occasionalmente le armi per la difesa necessaria del Comune, e quindi non sempre addestrati.\nUna delle dinamiche storiche fondamentali di questi secoli fu dunque costituita dallo scontro tra le forze storiche del passato (il feudalesimo) e quelle nuove che emergevano con la nascita del Comune. Tuttavia il Comune non port\u00f2 al superamento definitivo del feudalesimo: dobbiamo pensare a un'Europa variegata e composita, in cui coesistevano zone rurali \"feudalizzate\" e Comuni cittadini autonomi, in cui maturavano differenti realt\u00e0 economiche e sociali.\nCon il passare del tempo, i grandi feudatari trovarono opportuno convivere con la societ\u00e0 borghese che si era formata dentro le mura cittadine. Generalmente, dove esisteva una forte aristocrazia militare, il Comune risult\u00f2 meno vitale e il feudalesimo mantenne intatto il suo peso, specie dove persistevano esigenze di difesa dei confini (come nell'Europa orientale, in Spagna) o di espansione territoriale (come in Terra santa).\nLa citt\u00e0 \"principio ideale della storia italiana\".\nLo sviluppo del mondo comunale fu un processo lungo. I Comuni incominciarono a sorgere in varie parti d'Europa tra la met\u00e0 del secolo XI e l'inizio del XII, in modo disomogeneo a seconda delle condizioni locali. Il vero e proprio laboratorio, in cui si svilupp\u00f2 prima e pi\u00f9 largamente che altrove la civilt\u00e0 comunale, fu l'Italia centro-settentrionale, ma il Comune and\u00f2 diffondendosi anche nella Francia meridionale e in alcune regioni della Germania. Questo grande fenomeno, che costitu\u00ec un fatto nuovo nella storia medievale, fu dunque, per molti aspetti, tipicamente italiano. Anzi l'emergere della vita comunale contribu\u00ec a plasmare in modo durevole, con effetti che perdurano sino ai giorni nostri, la geografia politica e culturale dell'Italia.\nUna delle ragioni della divaricazione storica e culturale tra Nord e Sud d'Italia va fatta risalire proprio all'epoca comunale. Le regioni settentrionali, si andarono popolando di queste \"piccole patrie\", ciascuna gelosa della sua indipendenza e in perenne rivalit\u00e0 con i Comuni vicini, mentre nel Meridione il potente regno dei normanni e le forze feudali soffocarono sul nascere le autonomie locali.\nPrecise ragioni storiche spiegano perch\u00e9 in Italia il Comune si svilupp\u00f2 prima che altrove. Bench\u00e9 il feudalesimo fosse diffuso anche nella Penisola italiana esistevano antiche radici urbane, risalenti all'epoca romana, mentre, d'altra parte, l'aristocrazia militare ricopriva un ruolo assai meno importante rispetto ad altre regioni d'Europa (Francia e Germania in particolare). Inoltre l'imperatore tedesco, che in teoria deteneva i diritti sovrani sulla Penisola italiana, era lontano e poteva esercitare il controllo effettivo del territorio solo in maniera molto relativa, cosa che, di fatto, facilit\u00f2 lo sviluppo delle autonomie locali.\nLo sviluppo dei Comuni: dal periodo consolare a quello podestarile.\nPer la gestione cittadina i capifamiglia delle famiglie pi\u00f9 potenti cominciarono a riunirsi in assemblea per poi dare vita ad associazioni che intervennero in modo sistematico e continuativo negli affari della citt\u00e0 fino ad assumerne il governo.\nLa gestione di questi poteri venne assegnata dall\u2019assemblea a un gruppo di magistrati chiamati consoli.\nIn base alle esigenze veniva stabilito il numero e la durata dell\u2019incarico.\nI consoli furono a lungo scelti tra le famiglie pi\u00f9 potenti, il popolo infatti ebbe un ruolo politicamente secondario.\nVisto che i comuni tendevano ad estendere il proprio dominio, i proprietari terrieri si videro in difficolt\u00e0.\nLa situazione si concludeva o con l\u2019assedio da parte dei comuni o, si giungeva a un accordo pacifico con il cittadino in cui il signore si impegnava a rispettare l\u2019autorit\u00e0 del comune ma ricevendo in cambio la cittadinanza.\nL\u2019assemblea venne anche chiamata Arengo o Parlamento.\nAvevano il diritto di parteciparvi i maschi maggiorenni dotati di un discreto reddito.\nVisto che era costituito da troppe persone presto l\u2019Arengo fu sostituito dal Consiglio composto dai suoi rappresentanti.\nI comuni d\u2019Oltralpe ebbero un minor grado di autonomia perch\u00e9 la loro classe dirigente non era formata da famiglie nobili ed era militarmente inferiore.\nMolti comuni quindi concordarono con il signore locale una carta franchigia o di comune attraverso la quale ottenevano determinate libert\u00e0.\nIn Italia la massiccia presenza della nobilt\u00e0 fu poi motivo di continui e aspri conflitti tra le famiglie rivali.\nPer assicurare una vera neutralit\u00e0 i comuni cominciarono ad affidare il governo al podest\u00e0, figura dai grandissimi poteri che doveva innanzi tutto garantire l\u2019ordine pubblico.\nIn generale, la vita politica comunale attravers\u00f2 quasi ovunque fasi analoghe. La prima forma di governo fu quella consolare: il potere veniva affidato per un anno a magistrati scelti dalla comunit\u00e0, che sul modello romano erano chiamati consoli e il cui numero variava da due a venti a seconda dei periodi e dei Comuni. I primi consoli sono testimoniati per la citt\u00e0 di Pisa nel 1085.\nIn un primo tempo, questi magistrati appartenevano alla nobilt\u00e0 e avevano potere esecutivo, occupandosi del governo della citt\u00e0 e del comando dell'esercito in tempo di guerra. Tuttavia la fioritura dei commerci e dell'artigianato port\u00f2 rapidamente anche i ricchi mercanti e artigiani ai vertici del potere comunale. Ci\u00f2 avvenne nel corso del XII secolo, quando i ceti economicamente emergenti pretesero una pi\u00f9 ampia partecipazione politica. Il mutamento fu non di rado contrassegnato da aspri conflitti sociali: i nobili erano restii a cedere il potere nelle mani dei nuovi ricchi, ma il processo era inevitabile, perch\u00e9 la ricchezza e il potere di un Comune passavano necessariamente per le mani di mercanti e artigiani, che accumulavano ricchezze con la loro intraprendenza e i cui interessi, ovviamente, non coincidevano con quelli della nobilt\u00e0, formata da proprietari terrieri.\nLa lotta fra nobilt\u00e0 e borghesia commerciale costitu\u00ec una delle dinamiche storiche pi\u00f9 importanti nella turbolenta vita comunale. In seguito a questi contrasti, la figura politica del podest\u00e0 si sostitu\u00ec o si affianc\u00f2 a quella del consiglio dei consoli, che governava i Comuni medievali a partire dalla fine del XII secolo. Tale carica, contrariamente a quella di console, poteva essere ricoperta da una persona non appartenente alla citt\u00e0 che andava a governare (per questo era detto anche \"podest\u00e0 forestiero\"), in modo da evitare coinvolgimenti personali nelle controversie cittadine e garantire l'imparzialit\u00e0 nell'applicazione delle leggi. Il podest\u00e0 era eletto dalla maggiore assemblea del Comune (il Consiglio generale) e durava in carica, di solito, sei mesi o un anno. Doveva giurare fedelt\u00e0 agli statuti comunali, dai quali era vincolato, e alla fine del mandato il suo operato era soggetto al controllo da parte di un collegio di \"sindaci\".\nIl podest\u00e0 era, dunque, un magistrato generalmente al di sopra delle parti, una specie di mediatore, a cui era affidato il potere esecutivo, di polizia e giudiziario, divenendo di fatto il pi\u00f9 importante strumento di applicazione e di controllo delle leggi, anche amministrative. Il podest\u00e0 non aveva, invece, poteri legislativi, n\u00e9 il comando delle milizie comunali, che era affidato al \"Capitano del Popolo\".\nCon il passare degli anni, la carica di podest\u00e0 divenne un vero e proprio mestiere esercitato da professionisti, che cambiavano spesso sede di lavoro e ricevevano un regolare stipendio. Questo continuo scambio di persone e di esperienze contribu\u00ec a fare in modo che le leggi e la loro applicazione tendessero a diventare omogenee in citt\u00e0 anche distanti tra loro, ma nelle quali avevano governato gli stessi podest\u00e0.\nNonostante lo sforzo compiuto per sanare i contrasti, la fase podestarile del Comune fu contraddistinta da dure lotte sociali. Nel corso del secolo XII, in alcuni Comuni prese il sopravvento la fazione popolare, controllata dai ceti mercantili e artigiani. La ricerca di maggiore stabilit\u00e0 aveva infatti portato la borghesia cittadina ad affiancare al podest\u00e0, sostenuto dal ceto pi\u00f9 abbiente, una nuova figura, quella del Capitano del Popolo, un magistrato, spesso forestiero, che restava in carica per sei mesi o un anno, ma che fin\u00ec comunque per rappresentare gli interessi delle arti maggiori.\nL'affermazione del ceto mercantile nel Comune medievale.\nLa lotta fra nobilt\u00e0 e borghesia commerciale si risolse generalmente con l'affermazione di una nuova classe sociale, nata dalla fusione dei ceti mercantili pi\u00f9 agiati con le famiglie di nobilt\u00e0 feudale. Ad accrescere il peso politico della classe mercantile e imprenditoriale contribuirono anche le \"arti\", vale a dire le corporazioni che raggruppavano in un'associazione tutti coloro (proprietari, salariati o apprendisti), che erano impegnati in un medesimo settore produttivo. Sostanzialmente, le arti organizzavano il mondo del lavoro all'interno del Comune, e non era possibile a nessuno intraprendere un'attivit\u00e0 produttiva di qualsiasi tipo senza essere affiliato a un'arte, la quale aveva regolamenti e gerarchie interne molto rigidi. Le arti divennero importanti organi di pressione politica, fino a costituire corporazioni autonome.\nIl Comune medievale, quindi, non va inteso come una struttura politica unitaria (com'erano le citt\u00e0-Stato antiche), ma piuttosto come un conglomerato di poteri minori (nobilt\u00e0, clero, membri delle arti, ecc.), ciascuno geloso della sua autonomia e dei suoi privilegi. Bench\u00e9 quindi la maggioranza dei cittadini godesse dei diritti politici, questi erano mediati attraverso organismi e corporazioni, che limitavano i pieni diritti individuali: non si pu\u00f2 quindi parlare per i Comuni medievali di \"democrazia\", quanto meno nel senso che questa parola aveva per le antiche citt\u00e0-Stato, come Atene (cfr. democrazia ateniese).\nFra il XIII e il XIV secolo si afferm\u00f2 la figura del \"mercante-banchiere\", detentore del \"capitale mobile\", che con il suo dinamismo ruppe le vecchie barriere del feudalesimo. Egli era padrone di ingenti capitali, che poteva associare a quelli di altri mercanti. Teneva i diari giornalieri (\"quaderni di ricordanze\") e fece sorgere scuole professionali per i giovani. Incominciarono a essere utilizzati gli assegni. Contemporaneamente nacque la \"lettera di cambio\" o cambiale, valida per il trasferimento di grossi capitali, che per\u00f2 non poteva essere \"girata\" (l'uso della \"girata\" fu introdotto tra i secoli XVI e XVII). Nacquero anche le prime \"compagnie commerciali\" e le prime \"assicurazioni\". Si afferm\u00f2 il diritto commerciale e con esso furono istituiti i \"tribunali mercantili\" che avevano il compito di giudicare rapidamente le vertenze legate all'attivit\u00e0 commerciale. Sorsero anche la commenda, la partita doppia e le prime societ\u00e0 per azioni.\nIl mercante e il ricco banchiere tesero poi a investire il capitale nell'acquisto di terre, a cui era anche legato l'acquisto di titoli nobiliari: si tratt\u00f2 di una nuova nobilt\u00e0, animata da un nuovo spirito affaristico.\nLa situazione nell'Italia meridionale.\nSe nell'Italia settentrionale e centrale il Comune si svilupp\u00f2 precocemente, ben diversa fu la situazione della Sicilia e dell'Italia meridionale, dove si afferm\u00f2 nel XII secolo il regno dei Normanni, uno tra i pi\u00f9 solidi dell'epoca. I Normanni, si erano stanziati nell'Italia meridionale agli inizi dell'XI secolo: nel 1059 papa Niccol\u00f2 II aveva incoronato Roberto il Guiscardo duca di Puglia e di Calabria. Nel frattempo la Sicilia era caduta nelle mani di un fratello di Roberto il Guiscardo, Ruggero d'Altavilla, che nel corso di trent'anni sconfisse gli emirati arabi dell'isola (1061-1091), assumendo infine il titolo di Gran Conte di Sicilia.\nSuo figlio Ruggero II di Sicilia (1113-1154) nel 1130 si fece incoronare re di Sicilia: sotto il suo dominio venne a trovarsi anche il sud della Penisola, poich\u00e9 lo zio Roberto il Guiscardo, morendo, non aveva lasciato discendenti diretti. Si costitu\u00ec, cos\u00ec, un potente Stato che comprendeva tutta l'Italia meridionale e che, tra varie vicende, sarebbe rimasto sostanzialmente immutato, sino all'annessione nel 1860 nel regno d'Italia.\nIl regno dei Normanni divenne una delle principali potenze del Mediterraneo. Con Ruggero II si afferm\u00f2 uno Stato forte, nel quale grande importanza conservavano le istituzioni feudali, ma dove le tendenze autonomistiche dell'alta feudalit\u00e0 (i baroni) erano controllate dalla corona. Dagli arabi, Ruggero eredit\u00f2 una struttura amministrativa posta sotto il suo diretto controllo.\nIl regno dei Normanni, anche per la sua posizione geografica, godette di un periodo di grandissimo splendore: era uno Stato potente, con un forte esercito e una forte marina, che ben presto rivaleggiarono con le altre potenze del Mar Mediterraneo, gli arabi e i Bizantini. I re normanni si lanciarono in un'ambiziosa politica espansionistica: i loro obiettivi furono le coste dell'Africa e soprattutto i Balcani, dove a pi\u00f9 riprese condussero spedizioni contro gli imperatori bizantini. L'ambizione, neppure tanto segreta, dei re normanni era quella di conquistare Costantinopoli e sedere sul trono dell'Impero bizantino. L'occasione per l'espansione dei Normanni si ebbe con le crociate, a cui il Regno di Sicilia contribu\u00ec in modo determinante.\nSe in quei decenni l'organizzazione del Regno di Sicilia rappresentava un elemento di vantaggio rispetto alle forme di organizzazione degli altri Stati europei, a lungo andare la struttura feudale del Regno fren\u00f2 l'espansione politica, sociale ed economica delle citt\u00e0 dell'Italia Meridionale.\nSardegna comunale.\nIn Sardegna comuni con istituzioni affini a quelle dell'Italia centro-settentrionale si svilupparono tra il XIII secolo e i primi decenni del XIV secolo, principalmente nei territori dell'isola finiti sotto l'egemonia della repubblica di Pisa o di importanti famiglie pisane come i della Gherardesca. Delle citt\u00e0 sarde che si diedero statuti propri (in parte confermati dai successivi dominatori aragonesi), appaiono rilevanti per l'importanza storica, istituzionale ed economica Sassari, Villa di Chiesa, e Castel di Castro.\nLo scontro fra i Comuni e l'Impero.\nSe i Comuni poterono nascere e consolidarsi nell'Italia settentrionale, ci\u00f2 dipese anche dalla debolezza dell'Impero, in preda alla lotta per le investiture contro il Papato, e ai contrasti che divisero i grandi feudatari tedeschi, ai quali spettava l'elezione dell'imperatore. L'Impero era conteso fra due duchi di Svevia (o Hohenstaufen), detti \"ghibellini\" dal loro castello di Waiblingen, e i duchi di Baviera, detti \"guelfi\" dal loro capostipite Welf (Guelfo).\nL'eclissi dell'Impero fu solo temporanea: infatti, solamente nel 1152, con l'ascesa al trono di Federico Barbarossa l'Impero trov\u00f2 nuovamente alla sua guida una personalit\u00e0 fortissima. Federico pot\u00e9 contare sull'appoggio della grande feudalit\u00e0 tedesca, unita a lui da una serie di matrimoni dinastici. Egli quindi fu eletto senza contrasti re di Germania, a cui per tradizione spettava il trono imperiale. Ma un imperatore dell'Impero Germanico non si sentiva in pieno possesso dei suoi diritti sinch\u00e9 non avesse stabilito la propria autorit\u00e0 sull'Italia.\nCos\u00ec una buona parte della politica di Federico Barbarossa interess\u00f2 l'Italia, dove nel frattempo i Comuni si erano sviluppati, approfittando della crisi dell'Impero e conseguendo una grande autonomia. Nessuno, peraltro, in Italia pensava di mettere in dubbio l'autorit\u00e0 suprema dell'imperatore. Tuttavia, di fatto, molte prerogative del sovrano erano passate ai Comuni, come i diritti di imporre tributi, coniare monete, promulgare leggi, nominare magistrati, guidare l'esercito. Fu perci\u00f2 inevitabile un conflitto tra Impero e Comuni, il cui esito avrebbe indirizzato e condizionato la storia italiana nei secoli successivi.\nL'imperatore verso il conflitto con il Papato e i Comuni.\nIl Barbarossa non tard\u00f2 a scendere in Italia: gi\u00e0 nel 1154, due anni dopo la sua elezione, si present\u00f2 come il sovrano legittimo venuto a restaurare pace e giustizia. Il papato guard\u00f2 dapprima con favore alla discesa del Barbarossa, dal quale si aspettava un aiuto contro i cittadini romani che, per impulso del monaco Arnaldo da Brescia, avevano proclamato l'autonomia del Comune di Roma. Era un fatto nuovo, che rischiava di scalzare dalle fondamenta il potere politico che il Papato aveva conquistato in Italia: Arnaldo, infatti, predicava il ritorno della Chiesa alla purezza e alla povert\u00e0 delle origini e condannava i possessi mondani e, con essi, il potere temporale del Papa.\nIl Barbarossa non trad\u00ec le aspettative pontificie: giunto a Roma, cattur\u00f2 Arnaldo da Brescia, che fu mandato al rogo come eretico, e ristabil\u00ec l'autorit\u00e0 del papa. Come compenso, ricevette dal papa l'incoronazione imperiale. Ma l'alleanza tra Papato e impero era solo provvisoria, dato che i motivi storici di contesa tra le due massime istituzioni dell'Europa medievale restavano comunque fortissimi. Ben presto i rapporti si guastarono di nuovo, poich\u00e9 il papa, nel 1156, venne a patti con i Normanni che occupavano l'Italia meridionale, vedendo in loro un contrappeso politico e un alleato contro lo strapotere del Barbarossa.\nIl Barbarossa dovette ridiscendere in Italia nel 1158. Il Sud Italia, nelle mani del potentissimo regno dei Normanni, era un nemico troppo impegnativo per lui: decise pertanto di reprimere con le armi l'autonomia dei Comuni del Nord Italia, in particolare Milano che era la citt\u00e0 pi\u00f9 importante della regione.\nL'alleanza fra Papato e Comuni.\nLe pretese di Federico Barbarossa trovarono un'ostinata opposizione nel nuovo pontefice, papa Alessandro III, che non poteva accettare la restaurazione di un potere imperiale cos\u00ec invadente. Fu inevitabile che Papato e Comuni stringessero un'alleanza, in nome del comune interesse contro l'imperatore.\nTra Papa e imperatore ebbe inizio una lotta senza esclusione di colpi, che dapprima sembr\u00f2 volgere a favore del Barbarossa. Alessandro III fu costretto all'esilio, mentre le citt\u00e0 che non si piegavano al volere dell'imperatore dovettero subire pesantissime conseguenze. Milano venne bloccata dall'esercito imperiale e nel 1163 dovette arrendersi dopo un lungo assedio. La citt\u00e0 fu saccheggiata, le mura abbattute e i cittadini vennero deportati in borghi distanti.\nFederico Barbarossa, poteva mietere vittorie con le armi, ma non poteva arrestare il grande processo storico e politico costituito dall'espansione dei Comuni. Una volta tornato in Germania, infatti, gli avversari in Italia si stavano moltiplicando e trovarono il modo di organizzarsi. Nel 1163 i Comuni del nord Italia costituirono la Lega veronese, che nel 1167 si un\u00ec con la Lega di Lombardia, divenendo la Lega Lombarda: numerose citt\u00e0 venete e lombarde s'impegnavano a garantirsi reciproco aiuto militare e a ricostruire Milano, tornata a essere centro della resistenza contro il Barbarossa.\nLa Dieta di Roncaglia e la Pace di Costanza.\nFederico Barbarossa, nelle due Diete di Roncaglia del 1154 e 1158, aveva spogliato i Comuni di tutte le \"regalie\" (diritti), che essi avevano usurpato all'autorit\u00e0 imperiale: imporre tributi, battere moneta, eleggere magistrati. Dopo alterne vicende il Barbarossa venne duramente sconfitto nella battaglia di Legnano (1176) dai Comuni italiani e nel 1183, con la Pace di Costanza, l'imperatore riconobbe ufficialmente le prerogative dei Comuni.\nL'imperatore concedeva alcuni diritti in ambito amministrativo, politico e giudiziario, regalie comprese; rinunciava inoltre alla nomina dei podest\u00e0, riconoscendo i consoli nominati dai cittadini, i quali, tuttavia, dovevano fare giuramento di fedelt\u00e0 all'imperatore e ricevere da lui l'investitura. I Comuni, inoltre, si impegnavano in cambio a pagare un indennizzo \"una tantum\" di 15.000 lire e un tributo annuo di 2.000, a corrispondere all'imperatore il fodro (ossia il foraggio per i cavalli, o un'imposta sostitutiva) quando questi fosse sceso in Italia, e a riconoscere la prerogativa imperiale di giudicare in appello questioni di una certa rilevanza.\nLa Pace di Costanza sanc\u00ec la formale ubbidienza dei Comuni all'imperatore a fronte del riconoscimento delle autonomie comunali da parte del sovrano.\nCrisi del comune.\nL'istituzione comunale entr\u00f2 in crisi tra la fine del XIII e l'inizio del XIV secolo. All'origine della crisi si collocano i contrasti sociali interni, che finirono col logorare progressivamente la tenuta delle antiche magistrature comunali.\nLe grandi famiglie aristocratiche, si disputavano il primato in un clima molto vicino a quello delle lotte feudali; la nobilt\u00e0 inurbata aveva dovuto sostenere le rivendicazioni della borghesia delle Arti, sempre pi\u00f9 potente e intenzionata ad assumere il controllo della vita politica; infine i ceti meno abbienti manifestavano la propria inquietudine: esclusi dai grandi profitti economici e tenuti ai margini di quella che restava sostanzialmente una repubblica oligarchica, spingevano per migliorare la propria condizione.\nIl tentativo di affermare i propri diritti, sottraendoli alle famiglie aristocratiche, port\u00f2 a varare le legislazioni antimagnatizie, differenti per ogni Comune, che impedivano l'esercizio dei pubblici uffici a coloro che fossero dichiarati \"magnate\", comportando l'allontanamento dalla vita pubblica di tutte le famiglie di antica aristocrazia.\nLa legislazione antimagnatizia, a causa della difficolt\u00e0 a individuare gli effettivi \"magnati\", si rivel\u00f2 inadeguata: la storiografia contemporanea non \u00e8 riuscita a comprendere completamente se coloro che furono esclusi dalla vita politica furono vittime di una lotta di potere tra famiglie per la conquista del Comune o se effettivamente, almeno in parte, si tratt\u00f2 di una presa di coscienza dei ceti fino a quel momento esclusi, come il \"popolo\" e i \"mercanti\" ovvero la nuova \"borghesia\".\nUn po' alla volta gli stessi magnati riuscirono ad accordarsi con i ricchi popolani e commercianti, chiamati \"popolo grasso\", per fare fronte comune e assumere incarichi direttivi. Restava escluso il cosiddetto \"popolo magro\", sostanzialmente gli artigiani, e il \"popolo minuto\", ovvero i lavoratori dipendenti.\nVerso la Signoria cittadina.\nUlteriore motivo di crisi dell'antico assetto comunale fu l'ambizione del patriziato cittadino di espandersi nel contado e ai danni dei Comuni limitrofi, dando vita ai grandi Stati territoriali. Molto spesso influenti personalit\u00e0, assunte cariche importanti in ambito comunale come quella podestarile, riuscirono a mantenerle per lungo tempo, se non a vita, talvolta rendendole ereditarie, portando alla scomparsa dell'istituzione comunale e lasciando il posto alla \"Signoria cittadina\".\nFurono molto spesso gli stessi cittadini, esasperati dalle lotte interne, a consegnarsi volontariamente a personaggi influenti e potenti sia economicamente sia militarmente, con lo scopo di imporre e mantenere la pace. Questi soggetti, al fine di legittimare il proprio potere, si facevano incaricare formalmente dai Poteri dell'epoca, l'Impero o il Papato, di mantenere il controllo e la pace in un determinato territorio, diventando cos\u00ec vicari imperiali o apostolici. Questi stessi soggetti non di rado formarono intere dinastie alcune delle quali famose (Este di Ferrara, Visconti di Milano, i Pio e altri)."}
{"id": "724639", "revid": "41933", "url": "https://it.wikipedia.org/wiki?curid=724639", "title": "Entasis", "text": ""}
{"id": "724640", "revid": "8596", "url": "https://it.wikipedia.org/wiki?curid=724640", "title": "Quelli della &quot;San Pablo&quot;", "text": ""}
{"id": "724644", "revid": "8596", "url": "https://it.wikipedia.org/wiki?curid=724644", "title": "Mister Smith va a Washington", "text": ""}
{"id": "724645", "revid": "486946", "url": "https://it.wikipedia.org/wiki?curid=724645", "title": "Trotzkysta", "text": ""}
{"id": "724647", "revid": "6066", "url": "https://it.wikipedia.org/wiki?curid=724647", "title": "Antonio II Panciera", "text": ""}
{"id": "724648", "revid": "5843493", "url": "https://it.wikipedia.org/wiki?curid=724648", "title": "Grande purga", "text": ""}
{"id": "724649", "revid": "1718925", "url": "https://it.wikipedia.org/wiki?curid=724649", "title": "La paga del sabato", "text": "La paga del sabato \u00e8 un romanzo dello scrittore italiano Beppe Fenoglio, scritto alla fine degli anni quaranta, ma pubblicato nel 1969 \nRappresenta una delle prime opere letterarie dello scrittore, rifiutato per la pubblicazione dalla Einaudi, e sviluppato successivamente da Fenoglio che prese spunto da quest'opera giovanile per la scrittura di \"I ventitr\u00e9 giorni della citt\u00e0 di Alba\".\nTrama.\nEttore, un ex partigiano che fatica a rientrare nella quotidianit\u00e0 della vita del dopoguerra, non si adatta all'attivit\u00e0 lavorativa quotidiana, contrapposta all'ideale della guerra partigiana. Deciso a consentire una vita economicamente dignitosa alla fidanzata Vanda, collabora con Bianco, ex partigiano anch'egli, dedito a traffici illegali.\nIncipit.\nSulla tavola della cucina c'era una bottiglietta di linimento che suo padre si dava ogni sera tornando su dalla bottega, un piatto sporco d'olio, la scodella del sale... Ettore pass\u00f2 a guardare sua madre."}
{"id": "724650", "revid": "1121152", "url": "https://it.wikipedia.org/wiki?curid=724650", "title": "Storia di Milano", "text": "La storia di Milano inizia durante l'epoca celtica, durante la quale una trib\u00f9 di questa popolazione, facente parte del gruppo degli Insubri e appartenente alla cultura di Golasecca, fonda in Pianura Padana, intorno al 590 a.C., un piccolo villaggio a cui diede il nome di \"Medhelan\".\nIl primigenio insediamento celtico che diede origine a Milano fu in seguito, da un punto di vista topografico, sovrapposto e sostituito da quello romano. \"Medhelan\", che fu conquistata dai Romani nel 222 a.C., venne successivamente ridenominata da questi ultimi, come \u00e8 attestato da Tito Livio, \"Mediolanum\". La citt\u00e0 romana fu poi a sua volta gradualmente sovrapposta e rimpiazzata da quella medievale. Il centro urbano di Milano \u00e8 quindi costantemente cresciuto a macchia d'olio, fino ai tempi moderni, attorno al primo nucleo celtico. Con il passare dei secoli \"Mediolanum\" accrebbe la sua importanza sino a divenire capitale dell'Impero romano d'Occidente. In questo periodo storico fu promulgato l'editto di Milano, che concesse a tutti i cittadini, quindi anche ai cristiani, la libert\u00e0 di onorare le proprie divinit\u00e0.\nIn prima linea nella lotta contro l'Imperatore del Sacro Romano Impero in et\u00e0 comunale, divenne prima signoria per essere poi innalzata a dignit\u00e0 ducale alla fine del XIV secolo, rimanendo al centro della vita politica e culturale dell'Italia rinascimentale. Nel XVI secolo perse l'indipendenza in favore di Francia, Sacro Romano Impero, e infine Impero spagnolo, per poi passare, quasi due secoli dopo, sotto la corona austriaca: grazie alle politiche asburgiche, Milano divenne il principale centro dell'illuminismo in Italia. Capitale del Regno d'Italia napoleonico, dopo la Restaurazione fu tra i pi\u00f9 attivi centri del Risorgimento fino al suo ingresso nel Regno d'Italia sabaudo.\nPrincipale centro economico e finanziario della penisola italiana, Milano ne guid\u00f2 lo sviluppo industriale, costituendo con Torino e Genova il \"Triangolo industriale\", in particolar modo durante gli anni del boom economico quando lo sviluppo industriale e urbanistico coinvolse anche le citt\u00e0 limitrofe, creando la vasta area metropolitana milanese. In ambito culturale, Milano \u00e8 diventata il principale centro italiano dell'editoria ed \u00e8 ai vertici del circuito musicale mondiale grazie alla stagione lirica del Teatro alla Scala e alla sua lunga tradizione operistica. Milano \u00e8 anche tra i principali poli fieristici europei e del disegno industriale, ed \u00e8 considerata una delle quattro capitali mondiali della moda.\nOrigine del nome.\nNel toponimo \"Mediolanum\", da cui deriva \"Milano\", i linguisti riconoscono, tradizionalmente, un termine composto formato dalle parole \"medio\" e \"planum\", ovvero \"in mezzo alla pianura\" o \"pianura di mezzo\", con \"planum\" divenuto \"lanum\" per influsso della lingua celtica. Indicativa \u00e8 infatti la caduta della \"p-\" di inizio di parola, che \u00e8 tipico della parlata celtica.\n\"Mediolanum\" potrebbe a sua volta derivare dall'originario toponimo celtico \"Medhelan\", con il significato di \"in mezzo alla pianura\", vista la sua posizione centrale nella Pianura Padana, oppure di \"luogo fra corsi d'acqua\" (celt. \"medhe\" = \"in mezzo, centrale\"; \"land\" o \"lan\" = \"terra\"), data la presenza dei fiumi Olona, Lambro, Seveso e dei torrenti Nirone e Pudiga; altre ipotesi individuano invece il significato di \"Medhelan\" in \"santuario centrale\" (celt. \"medhe\" = \"in mezzo, centrale\"; \"lanon\" = \"santuario\") oppure in \"terra fertile\" (celt. \"med\" = \"fertile\"; \"land\" o \"lan\" = \"terra\").\nL'originario toponimo celtico \"Medhelan\" mut\u00f2 poi, come testimoniato da un graffito in lingua celtica presente su un tratto delle mura romane di Milano che risale a un periodo successivo alla conquista romana della Gallia Cisalpina, in \"Mesiolano\". Il suono \"dh\", scomparso dal dialetto milanese moderno, era invece presente nell'idioma locale antico parlato un tempo a Milano. Esso si trova, tra gli altri, oltre che in \"Medhelan\", nei vocaboli antichi milanesi \"doradha\" (it. \"dorata\"), \"crudho\" (it. \"persona brusca\"), \"mudha\" (it. \"cambia\") e \"ornadha\" (it. \"ornata\"). In dialetto milanese, il nome pi\u00f9 antico di cui \u00e8 giunta traccia documentata \u00e8 invece \"Miran\".\nVi sono state decine di \"Medi\u00f3lanon\" (nome dato dagli etnografi greci alle varie \"Medhelan\") in tutta l'Europa celtica, soprattutto in Francia, tutte accomunate dalla medesima etimologia.\nLuogo di fondazione.\nSulla scelta del luogo di fondazione di Milano oggi si avanzano tre supposizioni, pi\u00f9 plausibili rispetto alle ipotesi leggendarie fatte da Tito Livio, che si basano sull'etimologia del nome \"Medhelan\" e sulle indagini archeologiche compiute in tempi moderni sul territorio milanese:\nEpoca celtica.\nMilano fu fondata, forse con il nome di \"Medhelan\", da una trib\u00f9 celtica facente parte della trib\u00f9 degli Insubri e appartenente alla cultura di Golasecca intorno al 590 a.C. nei pressi di un santuario. Come dimostrano prove archeologiche raccolte nel XIX secolo, Milano nacque come un piccolo villaggio, che un po' alla volta and\u00f2 ingrandendosi.\nIl primigenio insediamento celtico, che fu in seguito, da un punto di vista topografico, sovrapposto e sostituito da quello romano, venne successivamente ridenominato dagli antichi Romani, come \u00e8 attestato da Tito Livio, \"Mediolanum\". La citt\u00e0 romana fu poi a sua volta gradualmente sovrapposta e rimpiazzata da quella medievale. Il centro urbano di Milano \u00e8 quindi costantemente cresciuto a macchia d'olio, fino ai tempi moderni, attorno al primo nucleo celtico.\nNel V secolo a.C. si assistette al declino dei centri golasecchiani posti lungo il corso del Ticino, probabilmente a vantaggio di una rete di traffici gravitante attorno al nuovo centro celtico insubre di \"Medhelan\". La carta di distribuzione dei ritrovamenti della prima et\u00e0 del ferro mostra che il l'insediamento golasecchiano di \"Medhelan\" (V secolo a.C.) occupasse un'area di circa 12 ettari nei pressi della moderna piazza della Scala. L'invasione di popolazioni celtiche provenienti dalla Gallia e dalla Boemia del IV secolo a.C. segn\u00f2 convenzionalmente il passaggio dalla prima alla tarda et\u00e0 del ferro in Italia settentrionale. A differenza di altre popolazioni del Nord Italia, per\u00f2, gli Insubri seppero resistere all'invasione mantenendo un'identit\u00e0 di popolo.\nSecondo invece la tradizione leggendaria riportata da Tito Livio e poi ripresa in epoca medioevale da Bonvesin de la Riva la fondazione di Milano avvenne nel VI secolo a.C. nel luogo dove fu trovata una scrofa semilanuta, per opera della trib\u00f9 celtica guidata da Belloveso che sconfisse gli Etruschi, popolazione che fino ad allora avevano dominato la zona.\nSecondo un'altra tradizione leggendaria, riportata da Bernardino Corio nella sua \"Storia di Milano\" che l'attribuisce a Catone, Milano fu fondata da Medo e Olano, due comandanti etruschi durante l'espansione di questa civilt\u00e0 nella cosiddetta \"Etruria padana\". Plinio il Vecchio, nella sua \"Naturalis historia\", attribuisce genericamente ai Celti la fondazione della citt\u00e0 senza entrare nel dettaglio.\nIn base ai ritrovamenti archeologici, l\"oppidum\" celtico doveva avere medesima localizzazione ed estensione dell'insediamento golasecchiano, che era pi\u00f9 antico, ma non sono mai venute alla luce opere difensive urbane, probabilmente costruite in legno e terra, evento che spiega l'attribuzione della definizione di \"villaggio\" da parte di Polibio e Strabone.\nEpoca romana.\nDopo essere stata la pi\u00f9 importante citt\u00e0 dei Celti insubri, Milano fu occupata nel 222 a.C., in seguito ad un aspro assedio, dai consoli romani Gneo Cornelio Scipione Calvo e Marco Claudio Marcello, la conquista fu contrastata dalla discesa di Annibale al quale la popolazione locale si alle\u00f2. Fu solo nei primi anni del II secolo a.C. che gli Insubri e i Boi si assoggettarono alla dominazione romana.\nPoco si sa della Milano celtica e poco anche della prima Milano romana (chiamata poi, dagli antichi Romani, \"Mediolanum\"). All'89 a.C. risale la legge di Pompeo Strabone (\"Lex Pompeia de Gallia Citeriore\") che confer\u00ec alla citt\u00e0 dignit\u00e0 di \"colonia\" latina. I notabili milanesi disapprovarono la dichiarazione della valle padana come semplice provincia, Gallia Cisalpina, e appoggiarono il tentativo del console Lepido di rovesciare i successori della corrente sillana. Il tentativo fall\u00ec e nel 77 a.C. la ribellione fu domata con una strage.\nPer via della sua favorevole posizione di retrovia Milano fu strategica per le campagne di Cesare durante la conquista della Gallia. Negli anni dal 58 a.C. al 50 a.C. Milano divenne il pi\u00f9 importante centro della Gallia Cisalpina e, sull'onda dello sviluppo economico, nel 49 a.C. venne elevata, nell'ambito della \"Lex Roscia\", allo status di \"municipium\". Il nuovo centro cittadino, che gravitava intorno al foro, si spost\u00f2 di qualche centinaio di metri rispetto a quello celtico: quest'ultimo sorgeva dove ora \u00e8 presente piazza della Scala, mentre quello romano era situato, come gi\u00e0 accennato, nei pressi della moderna piazza San Sepolcro. Il centro cittadino romano fu l'evoluzione del \"castrum\", ovvero del primigenio accampamento militare romano poi trasformato in insediamento abitato, che fu posizionato, per motivi strategici, poco a ovest dell'abitato celtico di \"Medhelan\".\nNell'et\u00e0 imperiale l'importanza militare, politica ed economica di Milano crebbe, con Roma che non era pi\u00f9 centrale all'amministrazione e alla difesa dell'Impero, minacciato sui confini settentrionali: nel II secolo Milano viene insignita del titolo di \"colonia imperiale\", mentre nel secolo successivo le ricorrenti invasioni barbariche ne misero in evidenza la sua qualit\u00e0 di avamposto di difesa. Qui al termine di una grande battaglia combattuta presso le sue mura nel 260, l'imperatore Gallieno riusc\u00ec a respingere un'orda di 300.000 Alemanni. Nell'occasione apr\u00ec, per la prima volta a Milano, una zecca mentre Aureliano, nel corso della ristrutturazione delle province, ne fece il capoluogo della regione di \"Aemilia et Liguria\" e sede di un ufficiale imperiale preposto a vigilare sul fronte occidentale, quello orientale era per contro sorvegliato da Aquileia. Nel 268 Milano fu assediata da Gallieno durante la guerra contro l'usurpatore Aureolo.\nMilano si dot\u00f2 di edifici importanti ed ebbe un grande anfiteatro (le rovine sono visitabili dalla sede della Soprintendenza Archeologica), con un'ellissi di 155 x 125 metri, il che lo rendeva il terzo anfiteatro romano per dimensioni, dopo il Colosseo e l'anfiteatro di Capua. Il suo abitato si espanse ben al di fuori delle mura romane realizzate da Augusto, arrivando a lambire la moderna Cerchia dei Navigli stradale.\nQuando Diocleziano decise di dividere l'Impero in due, scelse per s\u00e9 l'Impero romano d'Oriente e Milano divenne residenza del suo \"collega\" Massimiano, a capo dell'Impero romano d'Occidente. Entrarono trionfalmente in citt\u00e0 su un cocchio, con Diocleziano che si riserv\u00f2 l'appellativo di \"Giovio\" e Massimiano quello di \"Erculeo\", da cui i nomi di due porte cittadine appartenenti alle mura romane di Milano: Porta Giovia e Porta Erculea. Nel 286 Massimiano fece costruire una seconda cerchia di mura (di circa quattro chilometri e mezzo), che allarg\u00f2 verso nord est l'originaria cinta muraria augustea. Le mura massimianee scorrevano nei pressi dell'attuale Foro Buonaparte (la denominazione dell'attuale via san Giovanni sul Muro\" indica, in questo luogo, l'antica esistenza di una chiesa presso le mura romane), dove si apriva Porta Vercellina. Poi contornavano il circo scendendo a sud, ripiegavano verso est passando per l'attuale Carrobbio, proseguivano fino nei pressi di piazza Missori (qui vi era Porta Romana) risalivano fino alla Porta Argentea (vicino all'attuale San Babila) poi piegavano ancora a nord per raggiungere Porta Nuova (dove era presente la gi\u00f9 citata Porta Erculea). Le mura tornavano a ovest verso Foro Buonaparte toccando Porta Comasina (per Como e per il Lario) e la gi\u00e0 menzionata Porta Giovia. \nLe mura avevano all'esterno un fossato, posto a una certa distanza, e quindi le porte (oltre che essere fornite di torri) possedevano, di fronte, un ponte che attraversava il corso d'acqua. Il tracciato dell'antico fossato romano esiste ancora oggi: corrisponde ai percorsi del Grande Sevese e del Piccolo Sevese, ovvero a due canali artificiali che scorrono ancora oggi nel sottosuolo della citt\u00e0 coperti dal manto stradale.\nMassimiano abbell\u00ec la citt\u00e0 con vari monumenti, tra cui le Terme Erculee e un grande circo (450 x 85\u00a0m). Una delle due torri, che facevano parte dei cancelli del circo da cui partivano le quadrighe \u00e8 stata trasformata in campanile ed esiste ancora (\u00e8 diventato il campanile della chiesa di San Maurizio al Monastero Maggiore). Fece costruire anche il proprio mausoleo (identico a quello di Diocleziano a Spalato) i cui resti sono stati inglobati nella monastero di San Vittore al Corpo. Il suo sepolcro in porfido egiziano (dopo vari passaggi) ora \u00e8 diventato il battistero del Duomo di Milano. Di questi monumenti restano poche tracce, come ad esempio le Colonne di San Lorenzo, che provengono da edifici romani risalenti al II o III secolo, probabilmente un tempio pagano sito nell'area dell'attuale piazza Santa Maria Beltrade, e che vennero trasportate nell'attuale locazione a completare la nascente basilica di San Lorenzo. Degna di nota \u00e8 anche la zecca, che venne inaugurata sotto il governo dell'imperatore Gallieno.\nRestano invece numerose iscrizioni marmoree che testimoniano le intense attivit\u00e0 operaie, artigianali e mercantili dell'antica \"Mediolanum\". Da segnalare anche i ruderi del circo (i circhi erano relativamente rari in Italia, e nel Nord Italia ve ne erano solo due, entrambi dovuti a Massimiano, uno a Milano e uno ad Aquileia). Vi sono anche i resti delle citate Terme Erculee (vicino alla moderna piazza San Babila, tra corso Vittorio Emanuele II e corso Europa), oltre che una torre e un breve tratto delle mura difensive (oggi situati nel giardino del Civico museo archeologico di Milano), i citati resti dell'anfiteatro, quelli del teatro (che si trovano nei sotterranei, visitabili, di Palazzo Turati) e vari altri reperti, visibili oppure chiusi in scantinati.\nAusonio, nella sua opera \"Ordo urbium nobilium\", descrive cos\u00ec la \"Mediolanum\" del 380-390:\nDopo l'abdicazione di Massimiano (306) avvenuta nello stesso giorno in cui abdic\u00f2 Diocleziano, vi fu una serie di guerre di successione nel corso delle quali in pochi anni si succedettero quattro imperatori, prima Severo che prepar\u00f2 la spedizione contro Massenzio, lo stesso Massenzio in lotta contro Costantino e infine Costantino reduce dalla vittoria contro Massenzio.\nEpoca paleocristiana.\nA Milano, nel 313, Costantino si accord\u00f2 con Licinio per promulgare l'Editto di Milano, che concesse a tutti i cittadini, quindi anche ai cristiani, la libert\u00e0 di onorare le proprie divinit\u00e0. Con sant'Ambrogio, vescovo di Milano dal 374 al 397, e l'imperatore Teodosio I Milano divenne il centro pi\u00f9 influente della Chiesa d'Occidente. A partire dal 313, subito dopo l'editto di Milano di Costantino, che ammise il cristianesimo tra le religioni praticate nell'Impero romano, a Milano iniziarono a essere costruite le prime chiese cristiane. In questo contesto, nel 386, sant'Agostino fu convertito al cristianesimo e ricevette il battesimo da Ambrogio.\nMilano, nel 355, fu sede di un concilio, di natura scismatica, convocato nel 355 dall'Imperatore romano Costanzo II allo scopo di condannare la dottrina trinitarista in favore dell'arianesimo: al termine del concilio l'arianesimo venne dichiarato eresia.\nLe prime basiliche paleocristiane di Milano di cui si ha notizia sono le cosiddette \"basiliche doppie\". Questa particolare conformazione derivava forse dall'aspetto degli \"horrea\" romani o, pi\u00f9 probabilmente, si trattava, come ad Aquileia, di chiese separate per i battezzati e per i catecumeni, essendo il sacramento battesimale a quell'epoca concesso solo al completamento di un processo di conversione e purificazione spirituale.\nLa basilica di Santa Tecla (le cui rovine sono visitabili sotto il Duomo) aveva gi\u00e0 comunque un'abside di tipo tradizionale, che ricorda quelle delle \"basiliche\" annesse ai grandi palazzi civili. Una fase successiva corrisponde a quella delle grandi basiliche della pi\u00f9 tarda romanit\u00e0, a forma poligonale, a croce, ecc. Questi furono i modelli adottati (oltre che a Milano) anche per alcune tra le maggiori basiliche pi\u00f9 famose del tardo Impero, come quelle di Costantinopoli.\nIl centro religioso, presso l'attuale piazza del Duomo, comprendeva ben due cattedrali: una \"basilica vetus\" o \"minor\", ovvero la cattedrale \"invernale\", ed una \"basilica nova\" o \"maior\", ossia la cattedrale \"estiva\". Queste basiliche sono poi scomparse perch\u00e9 al loro posto \u00e8 stato edificato il Duomo di Milano.. Altre basiliche paleocristiane realizzate a Milano furono la \"basilica apostolorum\", la \"basilica evangeliorum\", la \"basilica martyrum\", la \"basilica palatina\", la \"basilica portiana\", la \"basilica prophetarum\", la \"basilica sancti Calimerii\", la \"basilica trium magorum\" e la \"basilica virginum\", tutte costruite prima della caduta dell'Impero romano d'Occidente. Alcune di esse sono state demolite nel corso nei secoli, mentre quelle che sono giunte sino a noi hanno cambiato nome, venendo dedicate a un santo.\nA Milano sorgevano anche i palazzi imperiali, che erano residenza dell'imperatore e della sua corte. Comprendevano palazzi di rappresentanza e amministrativi. Quest'area occupava la parte della citt\u00e0 compresa tra il circo e il foro. Come di consuetudine i palazzi avevano un accesso diretto al circo, in modo che l'imperatore poteva recarvisi senza uscire per strada. La Milano imperiale aveva anche una via trionfale, chiamata Via Porticata, che era fiancheggiata da grandi portici colonnati e che usciva da Porta Romana proseguendo verso Roma per terminare (all'altezza dell'attuale \"Crocetta\") con un grande arco celebrativo (molto pi\u00f9 grande dell'arco di Costantino nel Foro Romano).\nLe invasioni barbariche.\nNel 401 Venerio, discepolo e diacono di Ambrogio, divenne vescovo di Milano, succedendo a Simpliciano. In risposta al Concilio di Cartagine dell'8 giugno, in cui i vescovi africani sollecitarono l'invio di nuovi sacerdoti a causa della crisi di vocazioni locale e mandando presbiteri e diaconi ambrosiani. Tra loro spicca Paolino, che poi scrisse l'opera \"Vita di Sant'Ambrogio\". Rimase a lungo in contatto con Giovanni Crisostomo, che difese in seguito al suo esilio (9 giugno 404) dovuto alla condanna della corruzione imperiale a Costantinopoli. Il 19 novembre i Visigoti, comandati da re Alarico I, entrarono in Italia seguendo la Via Postumia senza incontrare alcuna resistenza poich\u00e9 l'esercito romano era impegnato a difendere le sue frontiere settentrionale dagli Alani e dai Vandali, con i presidi sulle Alpi Giulie che rimasero sguarniti.\nNel febbraio del 402 Alarico giunse con il suo esercito sotto le mura di Milano e assedi\u00f2 la citt\u00e0. Onorio decise di trasferire la corte imperiale in Gallia ritenendo ormai indifendibile la citt\u00e0 ma Stilicone, suo \"magister militum\", cerc\u00f2 di convincerlo a restare. Onorio lasci\u00f2 per\u00f2 la difesa di Milano a Stilicone e, attraversando il lago di Como, giunse in Rezia per cercare rinforzi. A marzo Onorio decise di trasferire la capitale da Milano a Ravenna, dopo che la prima lo era stata per 116 anni (286-402), in quanto considerata pi\u00f9 difendibile e meglio collegata a Costantinopoli malgrado le resistenze dei milanesi. Stilicone, ottenuti rinforzi, riusc\u00ec, pur con un esercito composto prevalentemente da Goti, a respingere all'inizio di aprile i Visigoti di Alarico dopo quasi due mesi di assedio. Alarico si mosse dapprima verso Asti, ma il 6 aprile, a Pasqua, venne raggiunto, attaccato e sconfitto dall'esercito romano guidato dallo stesso Stilicone nella battaglia di Pollenzo, subendo ingenti perdite di uomini e di salmerie, oltre che la cattura dei suoi familiari. Nel giugno del 403 Alarico venne nuovamente sconfitto da Stilicone nella battaglia di Verona.\nNel 408 Olimpio, \"magister officiorum\", con l'appoggio di alcuni cortigiani imperiali e dei cristiani milanesi, sobill\u00f2 una rivolta dell'esercito romano stanziato a Pavia che ebbe luogo il 13 agosto e in cui persero la vita almeno sette ufficiali legati a Stilicone. Il generale, che era malvisto a causa della sua fede ariana e dei suoi stretti contatti con Alarico, venne inoltre accusato di volersi creare un regno in Gallia con a capo il figlio Eucherio, di voler prendere Costantinopoli e di essere stato uno dei mandanti dell'assassinio di Rufino. Onorio riusc\u00ec a sedare con difficolt\u00e0 la rivolta ma diede ordine al suo esercito, stanziato a Ravenna, di catturare Stilicone, che dopo essersi rifugiato in una chiesa, fu giustiziato da Eracliano il 22 agosto. All'inizio dell'anno Marolo diviene il nuovo vescovo di Milano, succedendo a Venerio. Egli import\u00f2 da Antiochia, la sua citt\u00e0, il culto per i martiri, in particolare per Babila e Romano.\nNel 452 arriv\u00f2 a Milano Attila e i suoi unni: dopo l'assedio il capo barbaro si fece consegnare dai milanesi i loro beni di valore senza per\u00f2 distruggere la citt\u00e0. Allo sfaldamento della societ\u00e0 tardo-antica e alla conseguente crisi demografica, fece da contraltare il primo insediamento di un popolo germanico: quello degli Eruli di Odoacre. Nel 493, in questo contesto, i Goti guidati da Teodorico sconfissero Odoacre, che aveva poco prima deposto l'ultimo imperatore romano d'occidente, Romolo Augusto, ponendo fine alla storia della civilt\u00e0 romana in questa parte d'Europa.\nEpoca medievale.\nLa guerra gotica e la prima distruzione.\nLa sempre pi\u00f9 precaria situazione politica e militare caus\u00f2 alla citt\u00e0 molti problemi e Milano conobbe, nel 539, la sua prima distruzione: l'imperatore romano d'Oriente Giustiniano I, deciso a riconquistare i territori imperiali d'occidente, attacc\u00f2 il re goto Teodato inviando in Italia al comando delle sue truppe il generale Belisario, iniziando quella che diventer\u00e0 la lunga Guerra gotica; durante l'assedio di Roma del 537-538, durante l'inverno del 537-538, Belisario ricevette a Roma il vescovo di Milano, Dazio, con alcuni tra i cittadini milanesi pi\u00f9 illustri: questi chiesero al generalissimo di inviare nell'Italia nord-occidentale, chiamata all'epoca \"provincia di Liguria\", un piccolo esercito; se l'avesse fatto, loro avrebbero consegnato all'Impero non solo Milano, ma tutta la provincia romana di Liguria.\nBelisario mantenne le promesse: mand\u00f2 via mare un esercito 1.000 uomini per intraprendere la conquista della Liguria. L'esercito bizantino sbarc\u00f2 a Genova e riusc\u00ec in breve tempo a occupare Milano, Bergamo, Como, Novara e a tutti gli altri centri della Liguria ad eccezione di Pavia. La reazione di Vitige, tuttavia, non si fece attendere: invi\u00f2 Uraia con un consistente esercito per cingere d'assedio Milano, e sollecit\u00f2 il re dei Franchi, Teodeberto I, a intervenire in suo sostegno. Teodeberto, per\u00f2, avendo stretto dei trattati di alleanza con Giustiniano (che non aveva rispettato), decise prudentemente di non intervenire direttamente nel conflitto, inviando a dar manforte ai Goti non guerrieri franchi ma 10.000 guerrieri burgundi, sudditi dei Franchi.\nBelisario decise di inviare soldati alla liberazione di Milano, ma la divisione in due fazioni dell'esercito bizantino in seguito all'arrivo in Italia del generale Narsete, fece s\u00ec che la parte dell'esercito dalla parte di Narsete disubbed\u00ec agli ordini di Belisario di accorrere alla liberazione di Milano se non l'avesse autorizzato prima esplicitamente Narsete. Quando arriv\u00f2 l'autorizzazione di Narsete era troppo tardi: gli stenti subiti dai milanesi assediati si aggravarono a tal punto \u00abper la mancanza di cibo che molti non disdegnavano di mangiar cani, sorci ed altri animali abborriti prima per cibo dell'uomo\u00bb e la guarnigione imperiale decise quindi di arrendersi. Milano fu quindi distrutta:\nLa cifra di Procopio di 300.000 milanesi maschi massacrati \u00e8 sicuramente esagerata, andando divisa per dieci (30.000). Al termine della guerra gotica, che dur\u00f2 fino al 553/554, fermo restando che si protrasse in alcune zone dell'Italia settentrionale fino al 561/562, la penisola italiana fu conquistata dai Bizantini e Milano, secondo la \"Cronaca\" di Mario Aventicense, fu ricostruita per opera di Narsete:\nSembra che nel breve periodo bizantino Milano sia stata elevata a capitale della \"diocesi italiana\" (ovvero l'Italia settentrionale), anche se ci\u00f2 non \u00e8 certo. Infatti, intorno alla fine del VI secolo, Genova risulta essere la sede dei \"vicarii\" del prefetto del pretorio d'Italia, che potrebbo essersi trasferito, insieme all'arcivescovo di Milano, a Genova dopo la conquista longobarda di Milano (3 settembre 569).\nEpoca longobarda.\nNel 568 i Longobardi, condotti da Alboino, invasero l'Italia dalla Pannonia; dopo aver occupato le Tre Venezie, tranne alcune citt\u00e0 costiere, Alboino invase la Lombardia e il 3 settembre della terza indizione (anno 569) entr\u00f2 a Milano:\nCome conseguenza della conquista, l'aristocrazia milanese, il vescovo e gran parte del clero si rifugiarono per pi\u00f9 di settant'anni a Genova; Milano si impover\u00ec gravemente, anche per il prevalere di Pavia, divenuta la capitale dei Longobardi. Questo declino inizi\u00f2 con il citato assedio del 538-539, dopo il quale la citt\u00e0 si spopol\u00f2 venendo distrutta: tale crisi dur\u00f2 circa due secoli, con la ripresa che si ebbe con la caduta dei Longobardi e l'arrivo dei Franchi, avvicendamento che avvenne in seguito, nel 774.\nNel 588 Audualdo e altri sei duchi dei Franchi minacciarono la citt\u00e0 di Milano con il loro esercito mentre Autari si asserragli\u00f2 a Pavia. La dissenteria scoppiata tra le loro file li costrinse a ritirarsi in Francia dopo aver conquistato numerose fortezze. All'inizio di novembre del 590, in seguito alla morte di Autari, Agilulfo, il duca di Torino, divenne il nuovo re con Teodolinda come consorte. Agilulfo spost\u00f2 la capitale del Regno dei Longobardi da Pavia a Milano. Poco dopo nacque Gundeberga, figlia postuma di Autari. Nel maggio del 591 Agilulfo venne riconosciuto da tutti i longobardi quale nuovo re a Milano.\nIn questo periodo si ebbe una germanizzazione della regione intorno a Milano e di altre aree che complessivamente vennero chiamate \"Langobardia Maior\" (it. \"Longobardia Maggiore\"), che comprendeva i ducati longobardi dell'Italia settentrionale e quello di Tuscia; la \"Langobardia Minor\" (it. \"Longobardia Minore\") includeva invece la restante parte dei domini longobardi, ovvero i due ducati dell'Italia centro-meridionale, cio\u00e8 quello di Spoleto e quello di Benevento. Il termine \"Langobardia\" diede poi origine al nome della moderna regione italiana della \"Lombardia\".\nMentre gli Ostrogoti tentarono di diffondere la cultura romana, sotto i Longobardi la popolazione cittadina venne inizialmente trattata come una popolazione di sconfitti soggetta a soprusi e coercizione. La situazione miglior\u00f2 col regno di Autari (584-590) e ancor di pi\u00f9 sotto la regina Teodolinda, che si era convertita al cattolicesimo dall'originario arianesimo e che promosse la \"romanizzazione\" dei Longobardi. Le chiese vennero riparate, i vescovi acquistarono di nuovo la loro autorit\u00e0, i servi vennero liberati in nome del cristianesimo. All'influenza della regina si deve, almeno in parte, anche la decisione di suo marito Agilulfo, intorno al 604, di trasferire la capitale del regno longobardo da Pavia a Milano; la scelta, confermata dal figlio di Agilulfo, Adaloaldo, fu poi revocata da Arioaldo, salito al trono nel 626. A met\u00e0 dell'VIII secolo Milano ebbe le mura riparate, con nove torri (due in pi\u00f9 del periodo imperiale), un acquedotto funzionante e le strade nuovamente selciate.\nDurante l'epoca imperiale romana e nel corso del Regno longobardo il centro civico e sociale di Milano era la zona del Cordusio. In epoca celtica, in corrispondenza della moderna piazza Cordusio, fu collocato il \"castrum\", ovvero il campo militare romano (qui collocato per dare l'assalto al centro celtico di \"Medhelan\") che diede poi origine a \"Mediolanum\", mentre in epoca longobarda nel Cordusio era presente il palazzo del duca longobardo, che sorgeva nei pressi dell'omonima e moderna piazza, da cui l'origine di questo toponimo: da \"\"De curte ducis\" (o \"Curia ducis\"\", ossia la \"corte dei duchi lombardi\"), a \"\"Cortedoxi\", quindi \"Corduce\" e infine \"Corduso\" o \"Cordusio\"\". Il Cordusio inizi\u00f2 a perdere questo primato dopo l'anno 1000 quando fu affiancato, come zona di riferimento, da altri quartieri di Milano.\nEpoca carolingia.\nDurante il periodo franco, dopo il 774, si ebbe la ripresa economica e sociale di Milano, in precedenza sovrastata da Pavia, che era la capitale dei Longobardi. Milano divent\u00f2 sede di un conte imperiale e di vescovi influenti, come Angilberto I (822-823) e Angilberto II (824-859). Si diffuse l'ordinamento vassallatico (e con esso il feudalesimo), che sostitu\u00ec la \"commendatio\" longobarda. I duchi longobardi furono sostituiti dai conti franchi. Ai vescovi fu concessa l'immunit\u00e0 ecclesiastica, cio\u00e8 il diritto di giudicare le persone del proprio territorio, e l'esenzione dalle tasse. Disgregatosi l'Impero carolingio con la deposizione di Carlo il Grosso nell'887, i poteri politici passarono ai conti, divenuti poi marchesi, e ai vescovi.\nNel 896 il conte di Milano Manfredo si ribell\u00f2 all'imperatore Lamberto e tent\u00f2 di passare dalla parte di Arnolfo. Lamberto allora raduno a Pavia l'esercito e assedi\u00f2 Milano, che nel 897 si arrese, e cattur\u00f2 Manfredo, che fu decapitato.\nNel 945, il re Ugo progett\u00f2 di sbarazzarsi dell'arcivescovo di Milano Arderico, lo invit\u00f2 quindi nel palazzo reale di Pavia per una cerimonia durante la quale, le guardie del palazzo avrebbero dovuto eliminare l'arcivescovo. L'attentato sfum\u00f2 e Arderico si salv\u00f2, tuttavia nella rissa che scoppi\u00f2 tra pavesi e milanesi, furono uccisi un centinaio di seguaci dell'arcivescovo.\nNel 950-951 re Berengario II d'Ivrea termin\u00f2 la riorganizzazione del territorio del nord Italia, iniziata da Ugo di Provenza, costituendo la \"Marca Obertenga\": la Marca di Milano e la Marca di Genova furono affidate a Oberto I, capostipite della casata degli Obertenghi, insieme ai comitati di Luni, Tortona, Milano, Genova, Pavia e Bobbio (feudo monastico imperiale); con l'imperatore Ottone I si ebbe la fisionomia amministrativa definitiva.\nNonostante l'arbitrariet\u00e0 del potere feudale, soprattutto nelle campagne, in citt\u00e0 si riusc\u00ec ancora a fare progressi economici, espandendo i commerci con la Francia e la Germania. Nelle citt\u00e0, in assenza di un'amministrazione civile, i vescovi esercitavano di fatto una forma embrionale di governo cittadino, talvolta riconosciuto dai feudatari che aspirano al titolo di re d'Italia e, successivamente, dagli imperatori del Sacro Romano Impero Germanico, istituito nel 962 con l'incoronazione di Ottone I da parte del papa di Ottone I di Sassonia.\nA Milano si form\u00f2 la prima classe di \"cives\", ovvero i cittadini, contrapposta ai cavalieri feudali, i \"milites\", che a differenza dal resto d'Europa abitavano all'interno la citt\u00e0 nei loro palazzi turriti. I vescovi per\u00f2 prevalsero nel X secolo e all'inizio dell'XI, con le figure di Ansperto (868-881), Valperto de' Medici (953-970) e in particolare con la figura di Ariberto da Intimiano (1018- 1045), che incoron\u00f2 Corrado II re d'Italia.\nEpoca comunale.\nL'istituzione del moderno comune di Milano avvenne nel 1117: in tale anno fu infatti attestata per la prima volta l'attivit\u00e0 dei consoli di Milano.Nel corso del XII secolo il comune di Milano fu in grado di estendere la sua influenza su molti feudatari lombardi i quali nel marzo del 1153, durante dieta di Costanza, si lamentarono della crescente egemonia milanese con l'imperatore Federico Barbarossa il quale a seguito della Dieta di Roncaglia diede inizio a una guerra per risanare la situazione. Gli attriti continuarono fino al 1162 quando culminarono in un lungo assedio. La guerra scatenata dall'imperatore port\u00f2 diverse citt\u00e0, tra cui Milano ad allearsi il 7 aprile 1167 nella Lega Lombarda al fine di contrastare Federico Barbarossa. Il 29 maggio 1176 la lega lombarda vinse la battaglia di Legnano che pose fine alla quinta e ultima discesa in Italia dell'imperatore Federico Barbarossa. Dopo la sconfitta il Barbarossa cerc\u00f2 di risolvere la questione italiana tentando l'approccio diplomatico. Questo sfoci\u00f2 qualche anno pi\u00f9 tardi nella pace di Costanza (25 giugno 1183), con la quale l'Imperatore riconobbe la Lega Lombarda, capitanata da Milano, dando concessioni amministrative, politiche e giudiziarie ai comuni e ponendo ufficialmente fine al suo tentativo di egemonizzare l'Italia settentrionale.\nIl dominio dei della Torre ebbe inizio con Pagano, gi\u00e0 attivo nella politica milanese di quegli anni. Nel 1237 da Pontida, Pagano diede rifugio a ci\u00f2 che restava dell'esercito milanese ospitandolo nelle proprie terre della Valsassina, dopo la sconfitta milanese nella battaglia di Cortenuova da parte dell'Imperatore Federico II. Per questi meriti nel 1240 fu chiamato a ricoprire la carica di \"Anziano della Credenza di Sant'Ambrogio\" e \"Capitano del Popolo\", divenendo di fatto il primo \"Signore di Milano\" sino alla sua morte avvenuta il 6 gennaio 1241. In questo periodo di governo riusc\u00ec a stringere alleanze con la Repubblica di Venezia e la Repubblica di Genova, estendendo poi il catasto milanese e riuscendo ad abbassare le tasse placando il malcontento cittadino. Nel maggio dello stesso anno i pavesi, alleati dell'impero, attaccarono Milano, e numerosi altri furono gli attacchi da parte dell'imperatore.\nIl 26 maggio 1247 i consoli della \"Credenza\" sempre pi\u00f9 litigiosi e divenuti ormai organo di governo del comune vennero subordinati per ordine di Gregorio da Montelongo all\"Anziano della Credenza\" Martino della Torre, nipote di Pagano della Torre. Dopo nuovi disordini venne chiamato al governo della citt\u00e0, nel 1253, Manfredo Lancia che lasci\u00f2 la carica tre anni dopo, creando un vuoto di potere e dando vita a nuove lotte interne che culmineranno con la Tregua di Parabiago nel 1257 e la pace di Sant'Ambrogio nel 1258 che durer\u00e0 solo tre mesi. Nel 1259 Martino della Torre, all'epoca podest\u00e0 di Como, entr\u00f2 a Milano con un esercito composto da comaschi: la \"Credenza\" lo proclam\u00f2 signore di Milano istituendo cos\u00ec ufficialmente la Signoria di Milano.\nIl regime signorile venne mantenuto fino a quando Oberto Pelavicino ottenne Milano come premio per aver partecipato alla \"crociata\" contro Ezzelino III da Romano, signore di buona parte del Veneto. Dopo la scomparsa di Oberto Pelavicino, nel 1269, la Signoria dei Della Torre si rafforz\u00f2 collegandosi ai guelfi che, con l'arrivo di Carlo I d'Angi\u00f2 in Italia (1266), dovevano praticamente controllare buona parte della penisola italiana.\nMa ci\u00f2 non bast\u00f2 ad impedire il ritorno dei nobili che, capeggiati dall'arcivescovo Ottone Visconti, sfruttarono abilmente l'esigenza posta da pi\u00f9 parti nella societ\u00e0 di una maggiore tranquillit\u00e0 nella vita politica cittadina per imporre la supremazia della dinastia dei Visconti: nel 1277, nella battaglia di Desio, Ottone sconfisse Napo della Torre, capo della parte popolare e signore di fatto della citt\u00e0. Si assistette cos\u00ec al tramonto definitivo dell'esperienza comunale per Milano a cui si aggiunse la conquista del potere da parte dei Visconti, famiglia nobile che sar\u00e0 destinata a governare Milano fino al 1447. Il conferimento a Matteo Visconti, nel 1294, del vicariato imperiale da parte dell'imperatore Adolfo di Nassau, carica successivamente trasmessa ai membri della famiglia, ebbe grande importanza per il rafforzamento della casata. In questo modo infatti il signore di Milano, considerato funzionario dell'imperatore, mostr\u00f2 di non ritenere il suo potere fondato sul solo consenso dei cittadini, ma su una delega assegnatagli dal sovrano.\nNel 1272 in questo contesto il Canale Ticinello fu reso navigabile e divenne il Naviglio Grande. Il Naviglio Grande terminava all'epoca nel laghetto di Sant'Eustorgio (la Darsena di Porta Ticinese non era ancora stata realizzata), nei pressi della basilica di Sant'Eustorgio, allora fuori dalla Porta Ticinese medievale, dove giunse nel 1211 come prolungamento, non ancora navigabile, del Canale Ticinello.\nLa Milano medievale era divisa in sei sestieri e trenta contrade, suddivisioni risalenti almeno al Medioevo che sono scomparse nel XIX secolo. Esse si estendevano limitatamente ai confini del moderno centro storico, che \u00e8 delimitato dalla Cerchia dei Navigli, ovvero dal tracciato delle mura medievali di Milano, di cui la Cerchia costituiva originariamente il fossato difensivo. I sestieri prendevano il nome dalle porte cittadine principali che si aprivano sulle mura erette in epoca medievale. Ogni sestiere era poi a sua volta diviso in cinque contrade. Sia i sestieri che le contrade di Milano erano provviste di stemmi. Gli stendardi dei sestieri, su cui era riportato il relativo stemma, erano portati in guerra dalle truppe comunali di Milano insieme al gonfalone della citt\u00e0.\nGli stemmi dei sestieri furono:\nEpoca moderna.\nI Visconti e gli Sforza.\nAzzone Visconti dovette poi fronteggiare dissapori interni alla famiglia inerenti a questioni di discendenza. Il 21 febbraio 1339, nella battaglia di Parabiago, combatt\u00e9 al fianco dello zio Luchino, le truppe mercenarie elvetiche della Compagnia di San Giorgio, guidate dall'altro suo zio Lodrisio. Vinse grazie alla leggendaria apparizione di sant'Ambrogio a cavallo, che mise in fuga le truppe nemiche: tale evento \u00e8 ritratto su una formella bronzea di uno dei portoni del Duomo.\nIntanto l'economia della citt\u00e0 era andata crescendo: nel XIII secolo Milano era una delle poche citt\u00e0 europee ad avere pi\u00f9 di 100.000 abitanti, l'artigianato era in pieno sviluppo, soprattutto per la lavorazione dei metalli e dei tessuti, agricoltura e allevamento erano fiorenti ed i traffici intensi, anche grazie alla costruzione del Naviglio Grande, che favor\u00ec gli scambi e irrig\u00f2 sapientemente le campagne.\nNel 1359 Galeazzo II Visconti ordin\u00f2 la costruzione di un naviglio per Pavia allo scopo di irrigare il Parco Visconteo, area verde che si estende dal castello Visconteo di Pavia a oltre la moderna Certosa di Pavia, e di un altro \"aqueducto\" derivante dall'Adda per irrigare una sua tenuta nei pressi di Porta Giovia a Milano. Il primo divenne il Navigliaccio, mentre del secondo non ne restano tracce, resti che forse sono stati coperti dal Naviglio della Martesana, che fu realizzato in seguito nella stessa zona.\nLa signoria dei Visconti, diventata Ducato di Milano nel 1396, persegu\u00ec con successo una politica espansionistica e la citt\u00e0 divenne la capitale di uno Stato esteso, potente e ricco che aveva bisogno anche di simboli per sancire il proprio ruolo egemone. Gian Galeazzo Visconti volle per la sua citt\u00e0 una cattedrale che rivaleggiasse con le maggiori d'Europa, il Duomo di Milano, la cui costruzione inizi\u00f2 nel 1386.\nIl Duomo di Milano, il cui nome completo \u00e8 \"Basilica Cattedrale Metropolitana di Santa Maria Nascente\", fu ricoperta interamente in marmo di Candoglia: quest'ultimo fu portato, attraverso il Naviglio Grande, da Candoglia, che si trova sulla sponda occidentale del Lago Maggiore, direttamente a Milano in prossimit\u00e0 del cantiere, che distava 400 metri. Si rese cos\u00ec navigabile la fossa che cingeva le mura, restringendola, approfondendola e trasformandola nella Cerchia dei Navigli, e si prolung\u00f2 fino a essa il Naviglio Grande, scavando un approdo, il laghetto di Santo Stefano, dove arrivavano tutti i materiali da costruzione necessari.\nLa sconfitta durante la Battaglia di Governolo (1397) fu la fine della politica dei Visconti.\nLa signoria dei Visconti si concluse con Filippo Maria, morto senza eredi nel 1447. Si ebbe allora un tentativo di restaurazione dei poteri comunali, la cosiddetta Aurea Repubblica Ambrosiana, soffocato nel 1450 da Francesco Sforza, condottiero che era stato al servizio dei Visconti (comandante di una compagnia di ventura, cio\u00e8 di una compagine di mercenari), che diede inizio alla signoria degli Sforza. Segu\u00ec un periodo di stabilit\u00e0 e prosperit\u00e0, che in particolare vide lo sviluppo della coltivazione del gelso e della lavorazione della seta.\nA manifestare l'orgoglio per questa crescita furono compiute opere come il Castello Sforzesco (gi\u00e0 esistente in epoca viscontea con il nome di Castello di Porta Giovia, ma riadattato, ingrandito e completato dagli Sforza) e l'Ospedale Maggiore. Gli Sforza inoltre riuscirono ad attrarre a Milano personalit\u00e0 come Leonardo da Vinci, il quale riprogett\u00f2 e miglior\u00f2 la funzione dei navigli e dipinse l\"Ultima Cena\", e Bramante, che lavor\u00f2 alla chiesa di Santa Maria presso San Satiro, alla basilica di Sant'Ambrogio e alla chiesa di Santa Maria delle Grazie, condizionando lo sviluppo del rinascimento lombardo. Contemporaneamente gli Sforza condussero azioni espansive nell'Italia settentrionale e in aree dell'Italia centrale che portarono a scontrarsi con gli interessi delle altre potenze italiane, soprattutto con la Repubblica di Venezia a est e con la signoria di Lorenzo de' Medici.i.\nFu per\u00f2 nel 1426 che la politica espansionistica del Doge di Venezia Francesco Foscari si concretizz\u00f2 con l'entrata in guerra contro il Ducato di Milano. Il 17 ottobre 1427, vittoriosa, al comando del conte di Carmagnola, nella battaglia di Maclodio sui Milanesi, Venezia port\u00f2 il proprio confine sull'Adda, conquistando le citt\u00e0 lombarde di Bergamo, Brescia, Crema ed i territori della Valle Camonica, che vennero a costituire la Lombardia veneta.\nIl delicato periodo che va dalla met\u00e0 del XV alla met\u00e0 del XVI secolo vede succedersi i seguenti arcivescovi, alcuni dei quali di significativa importanza per la citt\u00e0: Carlo I da Forl\u00ec (1457-1461); Stefano dei conti Nardini di Forl\u00ec (1461-1484); Giovanni Arcimboldi (1484-1488) e Guidantonio Arcimboldi (1488-1497); Ottaviano Arcimboldi (1497); Ippolito I d'Este (1497-1519); Ippolito II d'Este (1519-1550).\nLe lotte Franco-Asburgiche.\nNel 1499, nel corso della signoria di Ludovico il Moro, Milano divent\u00f2 la prima delle signorie italiane a cadere sotto gli attacchi delle monarchie nazionali europee. Nel 1499 discese in Italia un esercito di Luigi XII di Francia comandato dall'esule Gian Giacomo Trivulzio e nel 1500 il Moro venne definitivamente sconfitto.\nTra il 1512 e il 1515 le truppe dei Cantoni svizzeri intervennero contro i francesi assumendo il controllo \"de facto\" del Ducato di Milano e affidando il potere a Massimiliano Sforza. La sconfitta nella Battaglia di Marignano contro i francesi e i veneziani, segn\u00f2 la fine dell'espansione elvetica e negli anni successivi si svilupp\u00f2 la lotta per il predominio su Milano tra Francia e Asburgo.\nPrevalse alla fine l'Imperatore Carlo V con la battaglia di Pavia nel 1525.\nA seguito del trattato di Barcellona del 1529 venne reintergrato a capo del ducato Francesco II Sforza e nel 1535, a seguito della morte senza eredi di questo, Milano e il territorio del ducato furono assegnati al figlio di Carlo V, Filippo II di Spagna, come feudo Imperiale.\nDominazione spagnola.\nCon la divisione dell'impero asburgico all'abdicazione di Carlo V, il Ducato di Milano pass\u00f2 a Filippo II di Spagna. Inizi\u00f2 quindi un periodo di 150 anni di dominazione spagnola. Questi anni videro il controllo piuttosto oppressivo sul piano ideologico e quello fiscale dei governatori spagnoli.\nSi riscontr\u00f2 un rifiorire dell'economia fino all'inizio del Cinquecento, anche come conseguenza della fine di un lungo periodo di turbolenze. Si ebbe poi la crescita di prestigio e di influenza del clero, soprattutto per merito delle preminenti figure di san Carlo Borromeo, arcivescovo dal 1565 al 1584, e di Federico Borromeo, arcivescovo dal 1595 al 1631. Si riscontr\u00f2 invece una profonda crisi demografica ed economica intorno al 1630 a causa della peste (la stessa descritta da Alessandro Manzoni nel romanzo \"I promessi sposi\") e della calata dell'esercito tedesco; si ebbero poi fenomeni di stagnazione economica da inquadrarsi in una situazione di depressione che si riscontr\u00f2 in generale nella penisola fino alla met\u00e0 del Settecento. \nAll'inizio del Settecento si assistette alla crisi del Regno di Spagna, e nel 1706, nel corso della guerra di successione spagnola, Milano venne occupata da Eugenio di Savoia, membro della famiglia dei Savoia-Soissons al servizio dell'Esercito del Sacro Romano Impero, passando sotto il dominio austriaco, formalizzato dal Trattato di Rastadt nel 1714.\nGli spagnoli compirono importanti lavori idraulici e urbanistici. Della dominazione spagnola, sulla carta idrografica di Milano, rest\u00f2 infatti la Darsena di Porta Ticinese, che venne realizzata tra il 1603 e il 1605. Il Naviglio Pavese nacque dall'esigenza di Milano di essere collegata al mare, che si era gi\u00e0 realizzata in tempi remoti attraverso la Vettabbia e il Lambro, e, dal 1470, grazie anche al Naviglio di Bereguardo. Il primo tentativo di scavo del Naviglio Pavese, canale che serv\u00ec anche a spezzare l'egemonia di Pavia nei traffici verso Milano, fu fatto durante la dominazione spagnola. I lavori si arrestarono nel 1610 poco oltre la seconda conca, all'incrocio con il Lambro Meridionale, per poi essere completati secoli dopo, durante la dominazione austriaca.\nLa costruzione delle mura spagnole avvenne tra il 1548 e il 1562 per ordine di Ferrante I Gonzaga, governatore della citt\u00e0, e dell'imperatore del Sacro Romano Impero Carlo V d'Asburgo. Costruite per sostituire le mura medievali di Milano, ormai diventate obsolete per l'invenzione della polvere da sparo, sono state demolite, per la gran parte, alla fine del XIX secolo come conseguenza del Piano Beruto, primo piano regolatore di Milano. Trasformate nel XVIII secolo in camminamenti pedonali alberati, ne sono giunti al XXI secolo solo pochi tratti.\nPrimo periodo austriaco.\nUn periodo di vivaci riforme inizi\u00f2 intorno alla met\u00e0 del XVIII secolo sotto il regno di Maria Teresa d'Austria (1740-1780) e prosegu\u00ec con il regno di Giuseppe II d'Asburgo-Lorena (1780-1790). In questo periodo Milano riprese ad avere un ruolo primario sia sul piano culturale (sensibilit\u00e0 e contributi verso l'Illuminismo) che su quello economico.\nSvolsero ruoli importanti figure come Pietro Verri, Alessandro Verri, Cesare Beccaria, Paolo Frisi, Ruggero Giuseppe Boscovich, Giuseppe Parini e Giuseppe Piermarini. Il 1\u00ba gennaio 1760 entr\u00f2 in vigore il primo censimento realizzato a Milano, che venne organizzato dal governo austriaco. Sappiamo che a questa data a Milano (esclusi i Corpi Santi) erano presenti 5.206 unit\u00e0 immobiliari, a cui erano collegati 2.423 proprietari, con una popolazione totale di 108.000 abitanti.\nVi sono diverse istituzioni, attive ancora oggi, che sono state fondate o patrocinate dagli austriaci, nel primo o secondo periodo. Tra queste il Teatro alla Scala, le scuole e l'Accademia di Brera (ospitate in un convento confiscato ai Gesuiti), la Biblioteca Nazionale Braidense (Maria Teresa la rese pubblica essendo prima privata), la Cassa di Risparmio delle Provincie Lombarde e varie altre importanti istituzioni tra cui l'Accademia scientifico-letteraria nel 1859 (prima occorreva recarsi a Pavia per laurearsi).\nDa segnalare il catasto (che costitu\u00ec un modello per gli altri Stati) e la formazione di alcune delle prime ferrovie italiane (la Ferdinandea) al punto che all'Unit\u00e0 d'Italia i domini austriaci avevano una rete ferroviaria tra le pi\u00f9 estese tra gli Stati confluiti nel Regno d'Italia (la rete era seconda sola a quella del Regno di Sardegna: 850\u00a0km per quest'ultimo e 607\u00a0km nel Lombardo-Veneto).\nTra la seconda met\u00e0 del XVIII secolo e la prima met\u00e0 del XIX secolo a Milano fior\u00ec il Neoclassicismo. Durante la fine del regno di Maria Teresa d'Austria, tutto il successivo Regno d'Italia napoleonico e la Restaurazione, Milano fu protagonista di una forte rinascita culturale ed economica, durante la quale il Neoclassicismo fu lo stile artistico dominante e la maggiore espressione. La stagione neoclassica milanese fu per questo tra le pi\u00f9 importanti in Italia e in Europa.\nEpoca contemporanea.\nPeriodo napoleonico.\nMilano fu la capitale della Repubblica Transpadana dal 1796 al 1797, della Repubblica Cisalpina dal 1797 al 1802, della Repubblica Italiana napoleonica dal 1802 al 1805 e del Regno d'Italia napoleonico dal 1805 al 1814. Napoleone si incoron\u00f2 re d'Italia in Duomo con la Corona ferrea, imponendo di terminare la facciata della cattedrale milanese (1805) per l'evento.\nIde\u00f2 il completamento del Castello Sforzesco con il Foro Buonaparte, progetto poi da lui bocciato per l'eccessivo costo, ma che gener\u00f2 l'attuale semicerchio stradale, che avrebbe dovuto prevedere intorno al nucleo superstite del Castello Sforzesco (all'epoca non ancora ristrutturato) una nuova sede del governo repubblicano formata un imponente colonnato dorico e da alcuni edifici che sarebbero diventati il nuovo centro politico della citt\u00e0: l'unica parte del Foro Buonaparte che venne poi realmente costruita fu l'Arena Civica.\nPer Napoleone, nel 1807, fu iniziato l'Arco della Pace, che fu tuttavia terminato durante la seconda dominazione austriaca. Progettato da Luigi Cagnola e concepito come \"arco della Vittoria\" per festeggiare la vittoria francese nella battaglia di Jena, fu realizzato a partire dall'autunno del 1807. L'opera era ormai a due terzi quando, con la caduta del Regno d'Italia napoleonico (1814), il progetto venne abbandonato per poi essere ripreso nel 1826 durante il regno dell'imperatore asburgico Francesco I d'Austria, che ne mut\u00f2 la dedica. L'Arco della Pace fu poi completato nel 1838.\nSecondo periodo austriaco e il Risorgimento.\nTra il febbraio e l'aprile 1814 si consumarono gli avvenimenti che determinarono la caduta del Regno d'Italia napoleonico. L'8 febbraio 1814 il Vicer\u00e9 del Regno d'Italia Eugenio di Beauharnais sconfisse gli austriaci alla battaglia del Mincio e li costrinse, il 16 aprile, a stabilire la linea del cessate il fuoco fuori dalla Lombardia (Convenzione di Schiarino-Rizzino). Beauharnais convoc\u00f2, quindi, per il successivo 17 aprile a Milano, il Senato del Regno d'Italia.\nAl Senato, invece, la migliore nobilt\u00e0 milanese si schier\u00f2 contro di lui (fra gli altri, Carlo Verri, Federico Confalonieri, il generale Domenico Pino, Alessandro Manzoni, Luigi Porro Lambertenghi fra gli altri). Il 20 aprile si scaten\u00f2 la congiura contro i francesi. La folla invase il Palazzo del Senato passando poi a San Fedele, dove massacr\u00f2 il ministro Giuseppe Prina, che si era opposto alla congiura insieme al Melzi d'Eril.\nIl 21 aprile il Consiglio Comunale di Milano, riunitosi d'urgenza, nomin\u00f2 un Comitato di Reggenza Provvisoria, composto da sette membri: tutti erano tra i cospiratori. Come primo atto, il Comitato invi\u00f2 delegati al feldmaresciallo austriaco Heinrich Johann Bellegarde perch\u00e9 inviasse le sue truppe ad occupare la citt\u00e0. Il 22 aprile 1814 i Collegi elettorali, convocati dal podest\u00e0 Antonio Durini, abolirono il Senato. Il progetto del Beauharnais era compromesso. La fine del Regno d'Italia era giunta: il 23 aprile Eugenio di Beauharnais firm\u00f2 a Mantova la capitolazione, con un esercito al completo e senza essere stato sconfitto dagli Austriaci.\nIl nuovo assetto territoriale dell'Italia fu deciso al Congresso di Vienna. Il 7 aprile 1815 fu annunciata la costituzione degli \"Stati austriaci in Italia\". Milano diveniva la capitale del Regno Lombardo-Veneto, formalmente indipendente, ma in realt\u00e0 soggetto all'Impero austriaco. La citt\u00e0 torn\u00f2 ad essere capoluogo di una provincia, pi\u00f9 piccola rispetto a quella esistita fino al 1797.\nIl secondo periodo austriaco fu turbolento e caratterizzato da una continua tensione dovuta ai fermenti patriottici che erano diffusi in tutta Italia, Milano compresa, il cui obiettivo era quello di unificare l'Italia liberandola dallo straniero. In questo periodo storico, che \u00e8 chiamato Risorgimento, avvenne la celebre rivolta delle Cinque giornate (18-22 marzo 1848), che temporaneamente liber\u00f2 Milano dal dominio austriaco, e la meno nota rivolta popolare del 1853. In seguito alla seconda guerra di indipendenza ed alla successiva Pace di Zurigo (1859) Milano e la Lombardia passarono al Regno di Sardegna, trasformatosi nel 1861 in Regno d'Italia.\nL'opera lirica.\nMilano non inizi\u00f2 alcuna forma originale d'Opera, n\u00e9 diede i natali a grandi musicisti, ma divenne, nel corso del Settecento, una delle capitali indiscusse dell'Opera lirica grazie anche all'adozione di compositori stranieri. Operarono a Milano artisti di lingua tedesca (Wolfgang Amadeus Mozart, Giacomo Meyerbeer, Johann Simon Mayr), originari del Veneto (Antonio Salieri), dallo Stato Pontificio (Gioachino Rossini), del Regno di Napoli (Domenico Cimarosa, Giovanni Paisiello e Vincenzo Bellini), del Ducato di Parma e Piacenza (Giuseppe Verdi) e molti altri, quasi tutti di altre citt\u00e0 (Gaetano Donizetti di Bergamo). Il primo teatro di Milano di cui si ha notizia \u00e8 il salone Margherita, costruito negli ultimi anni del Cinquecento, poi rifatto sulla stessa area (l'attuale Palazzo Reale) come Teatro Regio Ducale.\nDa segnalare la presenza a Milano di Wolfgang Amadeus Mozart, che diede alcune prime delle sue opere. Tra queste \"Mitridate, re di Ponto\" (26 dicembre 1770), la serenata teatrale \"Ascanio in Alba\" su un testo di Giuseppe Parini per le nozze di Ferdinando d'Asburgo-Este e Maria Ricciarda Beatrice d'Este (17 ottobre 1771) e \"Lucio Silla\" (26 dicembre 1772), che debuttarono tutti al Teatro Regio Ducale. I soggiorni di Mozart a Milano abbracciarono quasi un anno della sua breve vita, e probabilmente lasci\u00f2 Milano perch\u00e9 sfum\u00f2 la possibilit\u00e0 di essere assunto come compositore stabile. Alcuni storici riferiscono che l'Arciduca fosse favorevole alla sua assunzione, ma che Maria Teresa si oppose, dato che i Mozart (padre e figlio) venivano considerati dei compositori girovaghi e non adatti ad una sede cos\u00ec importante, che richiedeva musicisti stabilmente residenti.\nUna tappa decisiva fu la costruzione del Teatro alla Scala. Dopo che un incendio distrusse il Teatro Regio Ducale, si decise di costruire due teatri, dislocati in aree diverse dal precedente. Maria Teresa don\u00f2 l'area dove prima sorgeva la chiesa di Santa Maria alla Scala, da cui il nome del celebre teatro milanese. Una volta approvato il progetto, nell'arco di due anni, la Scala fu inaugurata il 3 agosto 1778 con \"L'Europa riconosciuta\" di Antonio Salieri. L'anno successivo fu inaugurato il teatro fratello, sempre progettato dal Piermarini, ovvero il Teatro della Cannobiana (dal convento delle suore Cannobiane che si trovava in quell'area) poi divenuto il Teatro Lirico di Milano. Nei primi tempi alla Scala furono date opere di gusto napoletano e francese.\nAll'inizio dell'Ottocento vi \u00e8 da segnalare l'arrivo di personaggi importanti come i citati Ferdinando Pa\u00ebr, Giacomo Meyerbeer, il giovane Gioachino Rossini, Giuseppe Verdi, Gaetano Donizetti. I rapporti con i musicisti non furono sempre facili, ma Milano restava un crocevia importante per tutti i pi\u00f9 grandi operisti dell'epoca. In particolare Verdi diede le sue ultime opere (l\"Otello\", il 5 febbraio 1887 e \"Falstaff\" 9 febbraio 1893) alla Scala, morendo a Milano e venendo sepolto nella casa di riposo per musicisti che volle donare alla citt\u00e0. Rossini diede a Milano l'ultima sua opera Italiana (\"La gazza ladra\") e poi si trasfer\u00ec a Parigi.\nDurante l'Ottocento vi erano intensi scambi con altre citt\u00e0. Basti ricordare la figura di Domenico Barbaja (Milano, 1778 - Napoli, 1841) che da cameriere divenne ricco per aver ottenuto l'appalto del gioco d'azzardo alla Scala, divenendo in breve \"il principe degli impresari\". Gest\u00ec alcuni dei pi\u00f9 grandi teatri dell'epoca in tre Stati diversi: la Scala e la Cannobiana a Milano, il Teatro di San Carlo di Napoli e due teatri a Vienna, citt\u00e0 che allora dominava su Milano. Barbaja aveva le sue entrature anche negli altri teatri, presentando anche altrove alcuni dei pi\u00f9 grandi operisti, che a lui debbono la loro fortuna.\nL'importanza del melodramma a Milano non dev'essere confusa con la sola Scala: vi erano teatri importanti e indipendenti, che ospitarono le \"prime\" di alcune tra le opere pi\u00f9 importanti e che ancor oggi vengono rappresentate in tutto il mondo. Basti ricordare le opere date al Teatro alla Cannobbiana, che ospit\u00f2 prime quali \"L'elisir d'amore\" di Gaetano Donizetti o al Teatro Carcano (inaugurato nel 1803 su progetto del Canonica, oggi ha mantenuto lo stesso nome ma \u00e8 stato completamente rifatto) con \"Beatrice di Tenda\". Gli altri importanti teatri di Milano costruiti all'epoca sono il Fossati, il salone Cattaneo, il salone Gerolamo, ecc.\nMentre uno dopo l'altro i teatri andavano in crisi, alla fine dell'Ottocento la Scala, grazie all'appoggio di autorit\u00e0, personalit\u00e0 e importanti patron (come il duca Guido Visconti di Modrone, Arrigo Boito e da Giulio Gatti Casazza), sperimentava nuove formule di gestione. Un'altra modifica dell'assetto istituzione la si ebbe nel 1921 quando i palchi vennero ceduti dai rispettivi proprietari al Comune di Milano. \u00c8 il momento in cui la Scala assume il ruolo di Ente autonomo, con finanziamenti comunali e statali. Nel 1997 ha riaperto nuovamente ai finanziamenti privati divenendo una fondazione.\nL'unificazione italiana.\nCome gi\u00e0 accennato, nel 1859, in seguito alla seconda guerra d'indipendenza, Milano entr\u00f2 a far parte del Regno di Sardegna, che divenne Regno d'Italia dal 1861. Il 5 marzo 1876 usc\u00ec il primo numero del \"Corriere della Sera\", fondato e diretto dall'ex garibaldino Eugenio Torelli Viollier, giornale che diventer\u00e0 il primo quotidiano italiano per tiratura e rilevanza politica.\nNel 1883 fu inaugurata a Milano, la Centrale Santa Radegonda, nella via omonima (a fianco del Duomo), prima centrale elettrica dell'Europa continentale, seconda in tutta Europa rispetto alla centrale \"Holborn Viaduct\" a Londra, in funzione dall'aprile del 1882, che per\u00f2 illuminava il solo viadotto da cui traeva il nome.\nIl 16 dicembre 1899 venne fondata l'Associazione Calcio Milan, da cui nel 1908, a causa di dissidi interni, nascer\u00e0 per scissione la rivale cittadina Football Club Internazionale Milano.\nL'inizio del XX secolo.\nMilano fu la sede dell'Expo 1906, che occup\u00f2 tutta l'area del Parco Sempione e quella che successivamente sar\u00e0 occupata dalla Fiera di Milano, ora riqualificata con il nome di CityLife. Di quanto venne impiantato all'occasione rimane ben poco: l'opera pi\u00f9 significativa rimasta \u00e8 l'acquario civico.\nMilano fu, all'inizio del Novecento, citt\u00e0 tendenziale socialista, di lotte operaie; nel 1911 vi venne trasferita la sede del giornale ufficiale socialista l\"Avanti!\". \u00c8 del 1914 l'elezione di Emilio Caldara, primo sindaco socialista della citt\u00e0. Al contempo fu centro intellettuale del futurismo italiano. Il 14 novembre 1914, sempre a Milano, inizi\u00f2 la stampa de \"Il Popolo d'Italia\", il quotidiano interventista fondato da Benito Mussolini, all'epoca ancora nella file del Partito Socialista Italiano.\nDurante la prima guerra mondiale la citt\u00e0 svolse un ruolo di retrovia, ricovero di militari feriti in convalescenza (tra cui Ernest Hemingway, che ricorder\u00e0 le sue giornate milanesi nel famoso romanzo \"Addio alle armi\") e di centro per la produzione di materiale bellico venendo direttamente colpita dalla guerra in occasione di un unico bombardamento aereo austriaco, il 14 febbraio 1916, che caus\u00f2 la morte di 18 persone.\nIl biennio postbellico 1919-1920 vide lo scontro tra i socialisti e il nascente movimento fascista, che venne alla luce proprio a Milano nel 1919, in piazza San Sepolcro. Tra gli episodi pi\u00f9 cruenti si ricorda l'incendio della sede dell\"Avanti!\" il 15 aprile 1919. Il 23 marzo 1921 muoiono 21 persone e 80 rimangono ferite in un attentato al teatro Kursaal Diana. Responsabili dell'atto furono riconosciuti gli anarchici Giuseppe Mariani, Giuseppe Boldrini ed Ettore Aguggini con la complicit\u00e0 di Elena Melli (compagna di Errico Malatesta).\nUn regio decreto nel 1923 modific\u00f2 i confini di Milano, ampliandola notevolmente: i piccoli comuni confinanti di Lambrate, Greco, Affori, Baggio, Gorla, Precotto, Musocco, Niguarda, Trenno, Chiaravalle, Crescenzago, Vigentino, vennero inglobati nella citt\u00e0. Nel 1924, a Milano, usc\u00ec il primo numero del giornale comunista \"l'Unit\u00e0\".\nIl ventennio fascista.\nIl ventennio fascista vide a Milano la realizzazione di una serie di opere pubbliche, con amministratori come Ernesto Belloni, primo podest\u00e0 di Milano del nuovo sistema amministrativo fascista, che entr\u00f2 in carica 1926: una su tutte l'inaugurazione nel 1931 della stazione Centrale, costruzione iniziata nel 1913 e terminata nel 1931, a sostituzione della precedente ormai piccola ed inadeguata al traffico ferroviario che era ubicata ove oggi vi \u00e8 piazza della Repubblica.\nIl 18 aprile 1928, in piazza Giulio Cesare, all'ingresso della fiera campionaria in corso, dove avrebbe dovuto passare la carrozza del Re, scoppi\u00f2 una bomba collocata entro la base di ghisa di un lampione. L'esplosione provoc\u00f2 una strage: 16 persone morirono sul colpo, altre 20 furono gravemente ferite e di queste almeno 10 morirono in seguito per le gravi lesioni ricevute. Mandanti e gli esecutori di questa strage non furono mai individuati e la strage stessa venne velocemente rimossa dalla memoria storica cittadina e nazionale.\nIl 1\u00ba gennaio 1930, venne inaugurata la Centrale del Latte, mentre il 23 maggio apr\u00ec il Planetario regalato alla citt\u00e0 dall'editore Ulrico Hoepli. Il giorno 28 ottobre fu inaugurato l'Idroscalo, la cui costruzione era iniziata nel 1928, mentre dal 1932 al 1940 fu costruito il Palazzo di Giustizia. Dal 1929 al 1930 furono interrati la Cerchia dei Navigli, il Naviglio di San Marco, il Naviglio Vallone, il laghetto di San Marco e il tratto del Naviglio della Martesana da Porta Nuova alla Conca dell'Incoronata. \nDurante il periodo del Ventennio a Milano, alcune vie e piazze comuni, assunsero alcune denominazioni che prendevano spunto da fatti accaduti in quell'epoca oppure da personaggi o citt\u00e0 di cui ricordarne la memoria. Denominazioni che poi vennero cambiate dopo il 1945, anno che sanc\u00ec la fine dell'epoca fascista.\nSeconda guerra mondiale.\nLa citt\u00e0 venne pi\u00f9 volte bombardata dagli alleati, in particolare nell'estate del 1943, con gran parte della popolazione civile, soprattutto donne, bambini ed anziani, che fu evacuata e sfollata nei comuni circostanti, al riparo dalle maggiori incursioni aeree. Molti quartieri cittadini furono pesantemente colpiti e numerosi milanesi morirono seppelliti dalle macerie delle case distrutte e nei rifugi antiaerei ricavati nelle cantine. Particolare impressione fece il bombardamento di una scuola elementare nel quartiere di Gorla, che provoc\u00f2 la morte di circa 200 alunni e del personale scolastico. Finita la guerra, il cumulo delle macerie raccolte dagli edifici distrutti fu usato per costruire il Monte Stella, una collina artificiale di Milano che si trova nella zona di San Siro.\nDopo l'armistizio dell'8 settembre 1943 Milano, con tutto il Nord Italia, venne occupata dalle truppe tedesche e divent\u00f2 parte della Repubblica Sociale Italiana. In contemporanea si attivarono i nuclei partigiani, soprattutto con azioni di propaganda politica all'interno della citt\u00e0 e sabotaggi contro infrastrutture nazifasciste. La citt\u00e0 divenne la sede del Comitato di Liberazione Nazionale del Nord Italia e avvennero ripetuti rastrellamenti di civili da parte delle milizie fasciste entro la citt\u00e0. Gli arrestati venivano rinchiusi nel carcere di San Vittore ed i meno fortunati subirono interrogatori violenti a Villa Triste, con gli abitanti della citt\u00e0 vissero comprando il necessario con le tessere annonarie ed al mercato nero.\nPer rappresaglia ad un attentato partigiano 15 prigionieri vennero fucilati dai fascisti, ed i cadaveri lasciati esposti alla sguardo dei passanti per tutta la notte in Piazzale Loreto. Per questo motivo la stessa piazza fu scelta come luogo per esporre alla folla il corpo di Benito Mussolini e degli altri gerarchi fascisti fucilati dopo la loro cattura. Nel corso della Resistenza, altri partigiani riconosciuti e catturati vennero fucilati per le vie milanesi, come accadde a Eugenio Curiel, che nella citt\u00e0 aveva fondato il Fronte della giovent\u00f9 per l'indipendenza nazionale e per la libert\u00e0.\nIl 25 aprile 1945, con le truppe alleate in avvicinamento e le truppe tedesche in fuga dalla citt\u00e0, il Comitato di Liberazione Nazionale dell'Alta Italia proclam\u00f2 l'insurrezione della citt\u00e0. Nella stessa giornata la citt\u00e0 fu liberata. La giornata fu proclamata Anniversario della liberazione d'Italia, e alla citt\u00e0 sar\u00e0 assegnata la Medaglia d'oro al valor militare per meriti resistenziali. Determinante in tutte le fasi della Resistenza milanese fu l'apporto dato dalle fabbriche milanesi e della vicina Sesto San Giovanni.\nDopoguerra e boom economico.\nLa ricostruzione della citt\u00e0, dai danni della guerra, avvenne velocemente e l'11 maggio 1946 si ebbe l'inaugurazione del restaurato Teatro alla Scala, ricostruito dai danni in un solo anno dalle distruzioni causate dai bombardamenti aerei. Il concerto inaugurale, che venne diretto dal maestro Arturo Toscanini appositamente rientrato dal suo lungo esilio americano, segn\u00f2 psicologicamente l'immaginario collettivo degli italiani, diventando un punto di riferimento nella ricostruzione, anche psicologica, della nazione.\nAlle spalle del Duomo l'urbanistica della citt\u00e0 cambi\u00f2, approfittando delle rovine di bombardamenti: si trov\u00f2 lo spazio per creare Corso Europa e snellire la circolazione cittadina. Vennero poi costruiti i primi grattacieli: il grattacielo Pirelli e la Torre Velasca. La citt\u00e0 fu ampliata con nuovi quartieri, alcuni costruiti con nuovi criteri urbanistici, come il QT8, altri invece si rivelarono semplici quartieri dormitorio, come Quarto Oggiaro, che erano popolati principalmente dagli immigrati.\nDopo la ricostruzione il triangolo industriale, ovvero quell'area fortemente industrializzata formata da Milano, Torino e Genova, fece da volano al boom economico dell'Italia. Fu di questi anni la scoperta, nella Pianura Padana, del primo giacimento di gas naturale d'Italia. L'Eni, grazie a questa scoperta, sotto la guida di Enrico Mattei, non venne disciolta come da intenzioni iniziali e inizi\u00f2 a giocare un ruolo decisivo nella crescita economica del Paese, costruendo poi il suo quartier generale a Metanopoli (San Donato Milanese) al confine sud di Milano.\nIl nuovo sviluppo economico provoc\u00f2 una crescita demografica del capoluogo meneghino: questi anni videro una grande immigrazione interna dal meridione d'Italia verso Milano. Le grandi industrie arrivarono ad attirare la manovalanza di cui avevano bisogno anche tramite l'affissione di manifesti nei paesi del sud Italia con cui venivano offerti un letto in alloggi societari per il tempo necessario ad ambientarsi.\nNel 1964 venne inaugurato il primo tratto della linea 1 della metropolitana di Milano a cui sia affianc\u00f2, nel 1969, la linea 2.\nIl Sessantotto, l'autunno caldo e gli anni di piombo.\nIl periodo compreso fra gli anni 1968 e inizio anni ottanta fu dominato da un'aspra lotta politica, in cui i forti confronti ideologici spesso sfociarono in violenze con feriti e morti che segnarono la storia di quegli anni.\nMilano fu una delle citt\u00e0 simbolo delle lotte del Sessantotto durante il quale nacque il Movimento Studentesco. Nella citt\u00e0 avvennero forti scontri sia tra gli studenti di sinistra dell'Universit\u00e0 degli Studi di Milano ed i giovani neofascisti, il cui punto di riferimento era la vicina Piazza San Babila, dove solevano radunarsi. Per questo motivo i giovani simpatizzanti di estrema destra erano detti \"sanbabilini\". Furono frequenti anche gli scontri con le forze dell'ordine.\nAlle manifestazioni studentesche si aggiunsero successivamente le manifestazioni degli operai, soprattutto a partire dall'autunno del 1969, che per tale motivo venne chiamato \"autunno caldo\". Queste manifestazioni, che coinvolgevano i lavoratori dell'intera cintura industriale milanese, si concludevano con grandi comizi in piazza del Duomo.\nIl 19 novembre 1969 mor\u00ec durante scontri con gli studenti l'agente di polizia Antonio Annarumma: fu la prima vittima dei cosiddetti \"anni di piombo\". Il 12 dicembre 1969 scoppi\u00f2 una bomba alla Banca Nazionale dell'Agricoltura, che caus\u00f2 16 morti e moltissimi feriti. L'attentato passer\u00e0 alla storia come la Strage di piazza Fontana segnando l'inizio di quella che sar\u00e0 chiamata strategia della tensione. Lo stesso anno a Milano, attorno a Luigi Giussani, insegnante di religione al liceo classico Giovanni Berchet, prese vita il movimento di impegno politico cattolico di Comunione e Liberazione.\nNel febbraio 1971 venne fondato il movimento \"Maggioranza silenziosa\" da parte degli esponenti della destra democristiana Luciano Buonocore, Adamo Degli Occhi, Massimo De Carolis con lo scopo conclamato di mobilitare le classi medie intimorite dalla \"piazza rossa\". Questo movimento organizzer\u00e0 una decina di manifestazioni di piazza. Il suo fondatore De Carolis venne poi sequestrato dalle Brigate Rosse nel suo studio legale, sottoposto a processo popolare e quindi gambizzato il 15 maggio 1975. Il 17 maggio Gianfranco Bertoli lanci\u00f2 una bomba a mano davanti alla questura durante l'inaugurazione di una lapide in memoria di Luigi Calabresi, uccidendo 4 persone e ferendone 45.\nLa primavera 1975 \u00e8 caratterizzata da un susseguirsi di scontri con morti violente: il 16 aprile con un colpo di pistola sparatogli dal neofascista Antonio Braggion, mor\u00ec Claudio Varalli, militante del Movimento Studentesco, mentre il giorno seguente, durante una manifestazione, fu ucciso durante uno scontro con i Carabinieri Giannino Zibecchi, anch'egli militante nel Movimento Studentesco.\nIl 13 marzo 1975, in seguito a un'aggressione da parte di appartenenti a Avanguardia operaia, mor\u00ec lo studente neofascista Sergio Ramelli, evento che aggrav\u00f2 il clima di tensione esistente in citt\u00e0, mentre il 25 maggio Alberto Brasili, simpatizzante della sinistra senza avere mai avuto un impegno politico diretto, venne accoltellato a morte da neofascisti vicino a piazza San Babila. Nello stesso anno venne fondato il centro sociale Leoncavallo, uno dei primi e pi\u00f9 rilevanti centri sociali giovanili italiani.\nIl 29 aprile 1976, ad un anno di distanza dalla morte di Ramelli, il 29 aprile 1976, un commando di Prima Linea uccise Enrico Pedenovi, un consigliere provinciale del Movimento Sociale Italiano. Il 15 dicembre 1976, a Sesto San Giovanni, centro della cintura industriale milanese, nel corso di un violento conflitto a fuoco, morirono il brigatista rosso Walter Alasia e Sergio Bazzega, maresciallo dell'antiterrorismo, nonch\u00e9 il vicequestore Vittorio Padovani.\nIl 12 maggio 1976 divent\u00f2 sindaco della citt\u00e0 Carlo Tognoli, e tale rimarr\u00e0 per 10 anni, socialista legato al gruppo emergente di Bettino Craxi. Fu il primo sindaco milanese della generazione politicamente post resistenziale.\nNel 1977, anno che vide la ripresa vigorosa della lotta politica extraparlamentare da parte del Movimento del '77, vennero praticati espropri proletari durante alcune manifestazioni. Il 14 maggio l'agente Antonio Custra venne ucciso da colpi di pistola sparati da autonomi durante un corteo nel centro cittadino, mentre la prima alla Scala sub\u00ec una nuova pesante contestazione da parte dei gruppi giovanili. Il 18 marzo 1978 vennero uccisi Fausto e Iaio, due giovani del Leoncavallo.\nIl giornalista Walter Tobagi fu ucciso in un agguato terroristico il 28 maggio 1980, mentre tre anni prima, il 2 giugno del 1977, Indro Montanelli, che a Milano nel 1974 aveva fondato \"Il Giornale\", venne gambizzato da un agguato delle Brigate Rosse. Gli anni di piombo ebbero poi termine all'inizio degli anni ottanta.\nGli anni del rampantismo e della \"Milano da bere\".\nNella seconda met\u00e0 del XX secolo l'importanza di Milano nel mondo della moda \u00e8 costantemente cresciuta fino a diventare, negli ottanta, una delle grandi capitali di questo settore. Le quattro maggiori capitali mondiali della moda, definite in inglese \"Big Four\", sono Parigi, New York, Londra e, appunto, Milano. Milano ospita, fin dagli anni cinquanta, la settimana della moda curata dalla Camera Nazionale della Moda Italiana con sede proprio nel capoluogo lombardo. Milano \u00e8 considerata anche la capitale del design industriale fin dal secondo dopoguerra.\nLa maggior parte nei negozi delle pi\u00f9 importanti case di moda italiane si \u00e8 concentrata nel quartiere della moda di Milano, il cosiddetto \"Quadrilatero della moda\", ovvero via Monte Napoleone, via della Spiga, via Sant'Andrea, via Borgospesso, via Manzoni, via Santo Spirito, corso Venezia, corso Matteotti, via Bigli, via Senato, via Bagutta. Altre zone dello shopping sono la Galleria Vittorio Emanuele II, definita come \"il pi\u00f9 antico centro commerciale\" al mondo, corso Buenos Aires, tra le pi\u00f9 lunghe vie commerciali d'Europa, piazza Duomo, via Torino, corso di Porta Ticinese, via Vittorio Emanuele II, piazza San Babila, via Dante e corso Vercelli e corso Genova.\nTra gli anni settanta ed ottanta Milano ha assistito alla scalata del governo, prima cittadino poi nazionale, del gruppo socialista di Bettino Craxi: sono stati gli anni del riflusso, del rampantismo arrivista e opulento dei ceti sociali emergenti e dall'immagine \"alla moda\" della cosiddetta \"Milano da bere\", espressione giornalistica originata da una campagna pubblicitaria entrata a pieno titolo nel \"city marketing\" di un'epoca.\nDegne di menzione, tra le sottoculture giovanili degli anni ottanta, sono state i \"fioruccini\" (dal nome del negozio Fiorucci di corso Vittorio Emanuele II: cercavano il cosiddetto \"sballo\" ed erano caratterizzati da un abbigliamento trasgressivo), i paninari (nati al bar \"Il panino\" della vicina piazzetta Liberty: erano contraddistinti da un abbigliamento griffato e dall'adesione a uno stile di vita fondato sul consumismo) e gli yuppie (ovvero giovani professionisti \"rampanti\" che abbracciavano la comunit\u00e0 economica capitalista trovando in essa la loro completa realizzazione). Riferimento per la sottocultura giovanile caratterizzata dall'adesione a uno stile di vita fondato sul consumismo era piazza San Babila, che si era quindi completamente sganciata dai citati significati politici che l'avevano contraddistinta nei decenni precedenti.\nNegli anni ottanta sono nate nuove figure imprenditoriali in citt\u00e0, una su tutte Silvio Berlusconi. La fine degli anni ottanta ha visto anche la crisi del sistema di potere del Pentapartito e la nascita delle Leghe autonomiste locali, in particolare della Lega Lombarda di Umberto Bossi, poi diventata Lega Nord.\nAnni novanta e Tangentopoli.\nNel 1990 si sono giocati in Italia i mondiali di Calcio: il rinnovato stadio San Siro, ingrandito con un nuovo terzo anello, \u00e8 stato uno dei palcoscenici principali ed i mondiali sono stati inaugurati, proprio nell'impianto sportivo milanese, con l'incontro Argentina-Camerun. In citt\u00e0 sono state inaugurate molte opere complementari, in particolare la linea 3 della metropolitana, che \u00e8 stata aperta nel 1990.\nGli anni novanta sono proseguiti sotto il segno di Tangentopoli: dall'indagine milanese su Mario Chiesa e sul Pio Albergo Trivulzio si \u00e8 arrivati alla scoperta di un sistema di corruzione che coinvolgeva pressoch\u00e9 tutti i partiti, anche a livello nazionale.\nQueste inchieste hanno rivelato un sistema fraudolento che coinvolgeva la politica e l'imprenditoria: l'impatto mediatico e il clima di sdegno della popolazione che sono seguiti erano cos\u00ec grandi che tali inchieste hanno avuto come effetto quello di decretare la fine della Prima Repubblica e l'inizio della Seconda Repubblica: partiti come la Democrazia Cristiana si sono sciolti mentre altri come il Partito Democratico della Sinistra sono stati fortemente ridimensionati. \nLe indagini su questo sistema corrotto erano seguite dal pool di \"Mani pulite\", che aveva sede all'interno del Palazzo di Giustizia di Milano e che era composto da diversi magistrati tra cui Antonio Di Pietro, Gherardo Colombo, Piercamillo Davigo, Ilda Boccassini e Armando Spataro.\nIl 20 giugno 1993 \u00e8 stato eletto sindaco Marco Formentini, leghista e primo sindaco non socialista della citt\u00e0 dopo molti anni, sconfiggendo il candidato di una coalizione di centro-sinistra, Nando dalla Chiesa, al secondo turno delle elezioni comunali. L'esplosione di una autobomba in via Palestro, presso la Galleria d'arte moderna e il Padiglione di arte contemporanea ha provocato l'uccisione di cinque persone. Tale attentato era inquadrato nella scia degli altri attentati del 1992-1993 che hanno provocato la morte di 21 persone (tra cui i giudici Giovanni Falcone e Paolo Borsellino) e gravi danni al patrimonio artistico.\nNel 1997 \u00e8 diventato sindaco Gabriele Albertini, di Forza Italia, che ha ottenuto il secondo mandato nel 2001. Il decennio ha visto anche il proseguire dell'abbandono delle attivit\u00e0 industriali e manifatturiere nell'area cittadina e periferica, mentre si sono sviluppate le attivit\u00e0 connesse al terziario.\nIl nuovo millennio.\nL'8 ottobre 2001 la citt\u00e0 \u00e8 stata sconvolta dal pi\u00f9 grave incidente aereo della storia d'Italia: alle ore 08:10 locali un McDonnell Douglas MD-87 della compagnia aerea Scandinavian Airlines System, in fase di decollo dall'aeroporto di Milano-Linate, \u00e8 entrato in collisione con un Cessna Citation che aveva imboccato erroneamente in pista a causa della fitta nebbia. Dopo l'impatto, l'MD-87 si \u00e8 schiantato contro il deposito bagagli situato sul prolungamento della pista. L'urto e l'incendio successivamente sprigionatosi non hanno lasciato scampo agli occupanti di entrambi gli aeromobili, n\u00e9 a quattro addetti allo smistamento bagagli al lavoro nel deposito. Si sono contate 118 vittime.\nIl 18 aprile 2002 la citt\u00e0 \u00e8 stata duramente colpita dall'incidente occorso al Grattacielo Pirelli: un piccolo aereo da turismo vi si \u00e8 schiantato contro, devastando un'intera area del palazzo regionale e uccidendo due impiegate che lavoravano al 26\u00ba piano, oltre al pilota e unico occupante dell'aereo.\n\u00c8 ripresa, dopo una stasi pluridecennale, una nuova importante attivit\u00e0 edilizia, con la riqualificazione di grandi aree dismesse o degradate entro il territorio urbano: l'ex area industriale della Bovisa \u00e8 stata ristrutturata con la trasformazione degli ex-edifici industriali nel secondo \"campus\" del Politecnico di Milano, mentre dove sorgevano i complessi industriali nell'area Bicocca \u00e8 stata costruita la nuova Universit\u00e0 degli Studi di Milano-Bicocca.\nIl complesso fieristico milanese \u00e8 stato trasportato a Pero. Al posto della vecchia fiera di Milano \u00e8 stato realizzato il progetto CityLife, che ha previsto la costruzione di un nuovo quartiere dominato da tre grattacieli, mentre nell'area di Porta Nuova \u00e8 stato realizzato il Centro direzionale di Milano, previsto fin dal dopoguerra e mai realizzato sino a quel momento. Qui \u00e8 sorto Palazzo Lombardia, ovvero la nuova sede della Regione Lombardia. A sud di Milano, al confine con Rogoredo si sta sviluppando il nuovo quartiere di Santa Giulia sull'area dismessa che era chiamata Montecity.\nA maggio 2006 \u00e8 diventata sindaco Letizia Moratti, ex Ministro dell'istruzione, dell'universit\u00e0 e della ricerca dei governi Berlusconi II e Berlusconi III, a capo di una coalizione di centro-destra. Le succede Giuliano Pisapia risultato vincente nelle elezioni amministrative del 2011 con una coalizione di centro-sinistra, sconfiggendo proprio il sindaco uscente Letizia Moratti, ripresentatasi per un secondo mandato. Durante il suo mandato viene inaugurata la linea 5 della metropolitana e si svolge l'Expo 2015. A Giuliano Pisapia \u00e8 succeduto Giuseppe Sala."}
{"id": "724652", "revid": "830939", "url": "https://it.wikipedia.org/wiki?curid=724652", "title": "Giovanni Xifilino", "text": "Biografia.\nNel 1042, Giovanni Xifilino fu chiamato alla corte di Costantino IX Monomaco (1042-1055), insieme a molti altri illustri letterati bizantini del tempo, quali Michele Psello, Costantino Leicuda e Giovanni Mauropo. Xifilino insieme agli altri letterati convinse il \"basileus\" a riaprire l'universit\u00e0 di Costantinopoli, creando anche dentro un indirizzo di diritto, ci\u00f2 fece affluire pi\u00f9 studenti nell'universit\u00e0. Per i suoi meriti da letterato, Xifilino fu nominato guardasigilli, dall'imperatore.\nOpera dionea.\nLa sua epitome dell'opera dionea fu da lui scritta per ordine dell'imperatore bizantino Michele VII Parapinace (1071-1078) e ci \u00e8 giunta incompleta: comprende i libri 36-80 dell'opera dionea, dai tempi di Pompeo Magno e Giulio Cesare fino ad Alessandro Severo. Nel libro 70 il regno di Antonino Pio e i primi anni di quello di Marco Aurelio sembrano essere andati perduti nella sua copia, e mutilati sono i libri 78 e 79. Xifilino divide la sua opera in sezioni: ognuna contiene la vita di un imperatore. Omette i nomi dei consoli e a volte altera o omette il modello originale."}
{"id": "724653", "revid": "767487", "url": "https://it.wikipedia.org/wiki?curid=724653", "title": "Antonello Palombi", "text": "Ex carabiniere, dal 1990 \u00e8 tenore.\n\u00c8 conosciuto per aver recitato nella parte di Radames durante la seconda rappresentazione dell'opera Aida il 10 dicembre 2006, prima opera in cartellone al Teatro alla Scala, sostituendo all'ultimo secondo Roberto Alagna quando abbandon\u00f2 improvvisamente il palcoscenico, contestato da alcuni loggionisti.\nHa cantato il ruolo di Luigi nell'opera di G. Puccini \"Il Tabarro\" al Teatro alla Scala di Milano."}
{"id": "724654", "revid": "729019", "url": "https://it.wikipedia.org/wiki?curid=724654", "title": "Vetranione", "text": "Biografia.\nNato in Mesia di umili origini, Vetranione fu un soldato e un ufficiale esperto, servendo sotto Costantino I e diventando \"magister militum\" sotto il di lui figlio Costante I, imperatore dell'Italia e delle regioni danubiane.\nQuando l'usurpatore Magnenzio si ribell\u00f2 a Costante nel 350, uccidendolo, Costantina, sorella di Costanzo II e Costante I, chiese a Vetranione di proclamarsi augusto per contrastare l'usurpatore e proteggere la sua famiglia: era infatti pi\u00f9 probabile che le truppe danubiane fossero fedeli ad un usurpatore che ad un imperatore lontano (Costanzo era in Oriente). Vetranione fu proclamato augusto a Sirmio il 1\u00ba marzo 350 in Illirico: Costanzo venne informato dei fatti da Costantina e, all'inizio, accett\u00f2 il nuovo collega, inviandogli persino un diadema e riconoscendolo formalmente. Inoltre, poich\u00e9 Costanzo era ad Antiochia di Siria impegnato in una campagna contro i Sasanidi, invi\u00f2 denaro all'augusto, mettendolo a capo delle truppe del Danubio, in modo da impegnare Magnenzio. Vetranione richiese pi\u00f9 volte denaro e truppe a Costanzo, e gli manifest\u00f2 la propria lealt\u00e0.\nLe relazioni tra Vetranione e Costanzo si deteriorarono, e Vetranione decise di allearsi con Magnenzio. I due mandarono una ambasciata presso Costanzo, ad Eraclea Sintica in Tracia: la proposta di pace sarebbe stata suggellata con i matrimoni di Magnenzio e Costantina e di Costanzo e la figlia di Magnenzio, ma Costanzo rifiut\u00f2.\nAllora Vetranione si incontr\u00f2 con Costanzo a Serdica, seguendolo poi a Naissus, dove Vetranione venne deposto il 25 dicembre 350. Costanzo e Vetranione montarono su di una piattaforma, e Costanzo riusc\u00ec a farsi acclamare imperatore dalle truppe, e spogli\u00f2 Vetranione della porpora; poi lo accompagn\u00f2 gi\u00f9 dalla piattaforma e, chiamandolo padre, lo accompagn\u00f2 alla tavola da pranzo.\nCostanzo permise a Vetranione di vivere da privato cittadino con una pensione di stato a Prusa. Si pensa che Vetranione si sia suicidato intorno all'anno 356."}
{"id": "724691", "revid": "124697607", "url": "https://it.wikipedia.org/wiki?curid=724691", "title": "Giovanni VIII Xifilino", "text": ""}
{"id": "724694", "revid": "1363832", "url": "https://it.wikipedia.org/wiki?curid=724694", "title": "Network tap", "text": "Tap \u00e8 un dispositivo hardware inserito in reti informatiche che permette il monitoraggio non invasivo del flusso dati in transito.\nIl significato del nome in lingua inglese \u00e8 \"rubinetto\", e rappresenta in modo figurato lo scopo del dispositivo. Tuttavia \u00e8 anche un retro-acronimo, in quanto consiste nelle iniziali di \"Test Access Port\".\nSi presenta come una scatola con almeno tre connettori: A, B e Monitor. Il segmento di rete sottoposto a monitoraggio viene derivato tra \"A\" e \"B\" mentre il connettore \"Monitor\" \u00e8 collegato ai dispositivi di monitoraggio, spesso attraverso una rete indipendente. Il flusso dati tra \"A\" e \"B\" \u00e8 assicurato senza alcuna alterazione fisica o temporale \"(pass through)\" e ricopiato integralmente sulla porta \"Monitor\".\nLe reti informatiche, inclusa Internet, sono collezioni di dispositivi, quali computer, router e switch che sono interconnessi attraverso diverse tecnologie al livello 2 della pila ISO/OSI. A questo livello, un dispositivo \"Tap\" \u00e8 virtualmente invisibile.\nL'uso virtuoso di questo dispositivo \u00e8 in sistemi di amministrazione remota delle reti o del monitoraggio delle intrusioni ai fini della sicurezza informatica. \u00c8 pertanto importante che il livello fisico della rete sia adeguatamente protetto (ad esempio, l'accesso ai locali di un \"datacenter\" non deve essere consentito agli estranei), ad evitare l'inserzione indesiderata ed un uso maligno di questo dispositivo.\nLo svantaggio principale di questa soluzione sta nel costo addizionale che esso comporta, pertanto in diversi casi gli viene preferita una soluzione software quale il \"packet sniffer\".\nOltre al TAP apparecchiatura fisica esiste la soluzione TAP dispositivo virtuale (adattatore di rete virtuale per sistemi operativi) tipicamente installato da client VPN perch\u00e9 necessari per il tunneling sicuro."}
{"id": "724695", "revid": "36426", "url": "https://it.wikipedia.org/wiki?curid=724695", "title": "Giovanni VIII di Costantinopoli", "text": ""}
{"id": "724697", "revid": "320578", "url": "https://it.wikipedia.org/wiki?curid=724697", "title": "Ro Nong", "text": ""}
{"id": "724701", "revid": "287204", "url": "https://it.wikipedia.org/wiki?curid=724701", "title": "Abbone di Fleury", "text": "Biografia.\nMonaco dell'abbazia di Ramsey (Cambridgeshire) dall'autunno 985 alla primavera 987, approfond\u00ec i suoi studi a Parigi e a Reims dove ebbe come insegnante Gerberto di Aurillac; divenne abate dell'abbazia di benedettina di Fleury (oggi Saint-Beno\u00eet-sur-Loire) nel 988, ed \u00e8 probabilmente qui che ebbe come discepolo Ansello. Pertanto prese parte ai concili di Saint-Basle del 991 e di Reims del 995. Mor\u00ec in seguito alle ferite riportate in uno scontro tra francesi e guasconi nel 1004. Fu sempre legato alla dinastia dei Capetingi.\nScritti e pensiero.\nIl biografo Aimoino di Fleury cita tra i suoi scritti il trattato sulla dialettica \"De propositionibus et syllogismis\", il \"Computus vulgaris qui dicitur Ephemerida Abbonis\", le \"Quaestiones grammaticae\", un commento al \"Calculus\" di Vittorio d'Aquitania e l\"Apologeticus\".\nPer Abbone, lo studio delle sette arti liberali vale come guida alla verit\u00e0 divina, che tuttavia per sua natura resta irraggiungibile; se \u00e8 utile lo studio delle verit\u00e0 di questa terra, delle cose visibili, ancor pi\u00f9 sar\u00e0 utile e necessario lo studio di ci\u00f2 che a questa terra non appartiene, ossia delle cose invisibili. La filosofia deve mirare a comprendere la perfezione di Dio attraverso la percezione dell'armonia della creazione divina.\nL\"Apologeticus\".\nAbbone era molto legato ai Capetingi, tanto che dedic\u00f2 al re Ugo Capeto la sua opera pi\u00f9 importante, l\"Apologeticus\", nome completo del \"Liber apologeticus ad Hugonem et Robertum reges Francorum\", scritto intorno al 998. In questa opera l'abate sostiene, allo scopo di difendere i privilegi degli ordini monastici, che la societ\u00e0 debba essere considerata come suddivisa in tre ordini, tre ceti in cui si suddivideva la cristianit\u00e0: monaci, chierici e laici (quest'ultimo suddiviso ulteriormente in militari e contadini). I monaci, con la preghiera intercedono presso Dio, i chierici \u2013 preti e vescovi - si dedicano allo studio e all'organizzazione della Chiesa, i nobili provvedono alle necessit\u00e0 della guerra e della pace, mentre i contadini devono provvedere con il loro lavoro a mantenere tutte le altre classi.\nAbbone sostenne anche la tesi di un potere assoluto da riservare al Papa - la \"plenitudo potestatis\" \u2013 in contrasto con l'opinione, al suo tempo prevalente, che identificava nel papa il primo dei vescovi, ma detentore del solo potere religioso.\nNell\"Apologeticus\" narra altres\u00ec, a proposito della fine del mondo che sarebbe dovuta avvenire nell'anno 1000, di aver sentito \u00ab...predicare in una chiesa di Parigi che alla fine dell'anno mille sarebbe sopraggiunto l'Anticristo, e il giudizio universale. Respinsi con forza l'affermazione appoggiandomi al Vangelo, all'Apocalisse e al Libro di Daniele\u00bb.\nCulto.\nLa sua Memoria liturgica cade il 13 novembre."}
{"id": "724702", "revid": "1775883", "url": "https://it.wikipedia.org/wiki?curid=724702", "title": "Cleanin' Out My Closet", "text": "Cleanin' Out My Closet \u00e8 una canzone di Eminem. Si tratta del secondo singolo estratto dal suo quarto album in studio, \"The Eminem Show\" (2002).\nIl brano fa anche parte del greatest hits del rapper, \"\" (2005). Un'altra versione del brano contiene un campionamento dei Blondie, quello di \"Atomic\". Questo \u00e8 uno dei brani pi\u00f9 significativi per il rapper di Detroit.\nIl 28 febbraio 2018, la RIAA lo certifica singolo di multiplatino, avendo venduto oltre due milioni di copie nel mercato statunitense.\nDescrizione.\nIl brano, a differenza del precedente singolo dell'album \"Without Me\", non \u00e8 a sfondo umoristico, poich\u00e9 il titolo della canzone, che in italiano diverrebbe \"Pulizie nel mio armadio\", lascia immediatamente capire l'intenzione di Eminem: sbarazzarsi dei suoi \"scheletri nell'armadio\" e cio\u00e8 portare la verit\u00e0 alla luce elencando le esperienze familiari, dall'abbandono da parte del padre quando era ancora in fasce (lasciando trasparire in lui un dubbio, la sofferenza che gli ha arrecato l'abbandono, come dice nella canzone, \" I wonder if he even \nkissed me goodbye\", e cio\u00e8 \" mi chiedo se mi abbia dato il bacio d'addio\", sentimento d'abbandono che reprime subito dopo attraverso la rabbia dicendo \"No I don't, on second thought I just fucking wished he would die\", \" Anzi no, non me lo chiedo, pensandoci bene desideravo solo che morisse\"), alla continua assunzione di droghe della madre a partire da quando Marshall era solo un ragazzino, che per\u00f2 tiene a precisare \" Non avrei mai insultato mia madre solo per avere maggiore fama\", ma in questa canzone ha per\u00f2 deciso di liberarsi. Alla fine dell'ultima strofa della canzone Eminem rivela un ulteriore dolore inflittogli dalla madre; alla morte di Ronnie, lo zio che per Marshall era in realt\u00e0 come un fratello al quale era molto legato data la poca differenza di et\u00e0, la madre lascia in lui un altro doloroso ricordo che Eminem esprime con le parole \" Remember when Ronnie died and you said you wished it was me? Well guess what, I am dead, dead to you as can be\", \" Ricordi quando Ronnie mor\u00ec e tu dicesti che avresti voluto che fossi stato io al suo posto? Indovina un po', io sono pi\u00f9 morto che mai per te\".\nNote di produzione.\nLa musica \u00e8 di Eminem e Jeff Bass, mentre il testo \u00e8 stato scritto solo da Eminem. Il brano inizia con un sintetizzatore ed il \"beat\" \u00e8 prodotto da una batteria elettronica, tipica nella musica rap. Ad accompagnare la batteria, vi sono un basso e chitarra elettrica. Entrambi gli strumenti, sono suonati in modo grave. Nel ritornello si aggiunge anche un'arpa. Il brano \u00e8 considerato uno dei pi\u00f9 drammatici e cupi della discografia di Eminem.\nVideo musicale.\nNel video si vedono un Marshall Mathers ragazzino, gi\u00e0 allora in difficili rapporti con la madre, e suo padre (che per\u00f2 non ha mai conosciuto). Alla fine il giovane Mathers scava una fossa, in cui possa seppellire la madre.\nI volti dei due genitori non si vedranno mai nel corso del video, a sottolineare la loro indifferenza nei confronti di Marshall e la loro assenza nella sua vita."}
{"id": "724706", "revid": "82143", "url": "https://it.wikipedia.org/wiki?curid=724706", "title": "Cattocomunista", "text": ""}
{"id": "724709", "revid": "1632387", "url": "https://it.wikipedia.org/wiki?curid=724709", "title": "Louie Louie (Mot\u00f6rhead)", "text": "Louie Louie \u00e8 il terzo singolo dei Mot\u00f6rhead pubblicato nel 1978 da Bronze Records in formato 7\".\nIl disco.\n\"Louie Louie\" \u00e8 un celebre brano scritto da Richard Berry nel 1957. La title track \u00e8 apparsa in seguito solo nelle riedizioni di alcuni album dei Mot\u00f6rhead, come \"Overkill\" e \"The Best of Mot\u00f6rhead\".\nIl 25 ottobre 1978, la BBC ha diffuso nel suo popolare show Top of the Pops, una pre-registrazione della canzone eseguita dalla band.\nLato B del singolo \u00e8 il brano \"Tear Ya Down\".\nLa fotografia di copertina \u00e8 opera di Motorcycle Irene"}
{"id": "724710", "revid": "2519", "url": "https://it.wikipedia.org/wiki?curid=724710", "title": "Regione Centrale (Ghana)", "text": "La Regione Centrale (in inglese Central Region) \u00e8 una regione del Ghana. \nLa capitale \u00e8 Cape Coast. Situata nella parte meridionale del paese, confina con l'Ashanti e la Regione Orientale a nord, la Regione Occidentale a ovest, l'Oceano Atlantico (Golfo di Guinea) a sud e la Grande Accra a est.\nLe regione Centrale \u00e8 stata costituita nel 1970 scorporando il territorio dalla regione Occidentale. Corrisponde all'area centrale della regione della Costa d'Oro di cui Oguaa, l'attuale Cape Coast, era il capoluogo amministrativo prima che questo venisse spostato ad Accra. Quest'area \u00e8 anche la prima zona del Ghana ad entrare in contatto con gli europei, di questo periodo rimangono numerosi resti di fortificazioni lungo la costa, alcuni dei quali sono stati inclusi nella lista collettiva di \"Forti e castelli, Volta, Grande Accra, Regione Centrale e Occidentale\" incluso nel Patrimonio dell'umanit\u00e0 dell'UNESCO. \nDistretti.\nLa Regione Centrale \u00e8 suddivisa in 22 distretti:"}
{"id": "724712", "revid": "198277", "url": "https://it.wikipedia.org/wiki?curid=724712", "title": "Giuliano Giuliani", "text": "Biografia.\nNativo di Roma ma cresciuto ad Arezzo con gli zii, consegu\u00ec il diploma di geometra mentre, nel contempo, si formava calcisticamente nella squadra cittadina. Al nel campionato 1980-81, con tale squadra esord\u00ec in Serie A a ventidue anni, il 9 novembre 1980, nel pareggio interno contro il (1-1).\nNel 1985 fu al neocampione d'Italia, dove venne chiamato a sostituire Claudio Garella, nel frattempo passato al . Tre anni dopo fu sul punto di firmare con l', ma alla fine i nerazzurri decisero di proseguire con Walter Zenga; Giuliani quindi \u2014 ironia della sorte \u2014 fu ancora una volta chiamato a sostituire Garella, questa volta al Napoli.\nIn Campania assurse tra i protagonisti di uno dei maggiori periodi di gloria della squadra partenopea, vincendo la Coppa UEFA 1988-89 e il campionato 1989-90. Ci\u00f2 nonostante, nel corso del secondo anno non riusc\u00ec a convincere appieno il tecnico Alberto Bigon, il quale nell'estate 1990 gli prefer\u00ec il neoacquisto Giovanni Galli; nel giro di poche settimane Giuliani si ritrov\u00f2 quindi catapultato dalla gioia dello scudetto ai campi della Serie B, accasandosi all' dove and\u00f2 nuovamente a raccogliere \u2014 per la terza volta in carriera \u2014 l'eredit\u00e0 di Garella. Con i friulani rimase fino al 1993, anno del ritiro agonistico.\nGiuliani mor\u00ec il 14 novembre 1996 nel reparto malattie infettive del policlinico Sant'Orsola-Malpighi di Bologna, citt\u00e0 nella quale risiedeva dal 1993 e dove gestiva un magazzino di abbigliamento.\nLe dichiarazioni sulla morte.\nBench\u00e9 all'epoca la morte fosse stata ufficialmente attribuita a crisi polmonare, anni dopo la sua ex moglie, la \"soubrette\" televisiva Raffaella Del Rosario, ammise che Giuliani aveva contratto l'AIDS, sospetto che peraltro era diffuso gi\u00e0 dal 1992.\nNel 2003, in una dichiarazione al settimanale \"Controcampo\", Del Rosario accus\u00f2 l'ex presidente del , Corrado Ferlaino, e l'antidoping; tali dichiarazioni furono poi ritrattate in un'intervista del 2010 al quotidiano \"Libero\".\nIl 17 settembre 2018, in un'intervista a \"La Gazzetta dello Sport\", ancora la ex moglie di Giuliani ha affermato che il loro matrimonio era finito a causa di un tradimento sub\u00ecto nel 1989, durante la festa di matrimonio di Diego Armando Maradona, alla quale la signora non era presente, e confessatole al momento della diagnosi di AIDS, lasciando intendere un legame fra l'episodio e la malattia del marito."}
{"id": "724730", "revid": "111875918", "url": "https://it.wikipedia.org/wiki?curid=724730", "title": "Idillio barocco", "text": "L'idillio barocco \u00e8 un genere tipicamente marinista, ispirato all'antico genere pastorale (idillio) e consistente in un componimento normalmente di alcune centinaia di versi \"a selva\" (cio\u00e8 di endecasillabi e settenari sciolti alternantisi senza vincolo di schema) di tipo patetico-descrittivo e prevalentemente (ma non solo) pastorale: infatti l'idillio fu impiegato dai marinisti anche a fini encomiastico-celebrativi.\nL'inventore di questo \"nuovo\" genere, che ebbe un'enorme voga per tutta l'et\u00e0 barocca, \u00e8 molto probabilmente Giovan Battista Marino, che nei primissimi del Seicento compose \"L'Europa\": il poemetto \u00e8 da immaginare ampiamente circolante nella sua redazione manoscritta, se gi\u00e0 nel 1607 \u2013 probabilmente all'insaputa dell'autore \u2013 poteva essere stampato a Lucca. Secondo Marino, Girolamo Preti imit\u00f2 il suo modello quando fece uscire nel 1608 \"La Salmace\". Nel 1609 il componimento del Preti \u00e8 riedito insieme ad altri tre esempi del nuovo genere (\"Amante occulto\"; \"Amante timido\"; \"I progressi amorosi\"). Gli idilli di Marino, che a differenza di tutti gli altri idilli composti in quella temperie non sono a selva, ma polimetrici, furono raccolti poi ne \"La sampogna\" (1620). Tra gli altri possibili ispiratori del genere si segnala anche Gabriele Zinani che in effetti diede una sorta di preannuncio dell'idillio barocco con gli sciolti \"Gran caso ascolta, o Palma\", stampati in una raccolta gi\u00e0 nel 1590."}
{"id": "724741", "revid": "115774417", "url": "https://it.wikipedia.org/wiki?curid=724741", "title": "Mandamento di Portogruaro", "text": "Il mandamento di Portogruaro era un mandamento italiano, comprendente undici comuni della Citt\u00e0 metropolitana di Venezia.\nDescrizione.\nCoincideva con il vecchio \"distretto VIII di Portogruaro\" della provincia di Venezia, a sua volta derivato dal \"cantone II di Portogruaro\" del dipartimento del Tagliamento. Vi rientravano i comuni di Annone Veneto, Caorle, Cinto Caomaggiore, Concordia Sagittaria, Fossalta di Portogruaro, Gruaro, Portogruaro (14\u00a0147 abitanti nel 1921), Pramaggiore, San Michele al Tagliamento, San Stino di Livenza e Teglio Veneto.\nSoppressa nel 1923, come tutti i mandamenti, questa entit\u00e0 geografica \u00e8 ancora utilizzata da alcuni enti e associazioni. Insieme con l'ex mandamento di San Don\u00e0 di Piave, il suo territorio costituisce l'area geografica denominata Veneto Orientale. I comuni del territorio sono associati e gestiscono alcuni servizi, quali il trasporto pubblico mediante l'azienda ATVO e la raccolta e lo smaltimento rifiuti tramite l'A.S.V.O; formano pure la Conferenza dei Sindaci del Veneto Orientale, ente preposto alla gestione di fondi regionali.\nSe amministrativamente il Mandamento di Portogruaro fa parte della Regione Veneto, dal punto di vista storico e geografico esso \u00e8 parte del Friuli (fatta eccezione per la citt\u00e0 di Caorle, da sempre parte del territorio metropolitano di Venezia, il Dogado) da cui venne staccato nel 1838 per essere assegnato alla provincia di Venezia.\nOltre alla lingua nazionale, nel mandamento di Portogruaro \u00e8 riconosciuta la lingua friulana (nella variante friulano occidentale o concordiese) nei comuni di Concordia, Gruaro, Fossalta di Portogruaro, Cinto Caomaggiore, Teglio Veneto e San Michele al Tagliamento. A luglio del 2019 il tribunale di Portogruaro \u00e8 stato accorpato con quello del capoluogo pordenonese, ."}
{"id": "724783", "revid": "1543377", "url": "https://it.wikipedia.org/wiki?curid=724783", "title": "Veneto Orientale", "text": "Il Veneto Orientale (o Venezia Orientale) \u00e8 un'area geografica, posta a nord-est della citt\u00e0 metropolitana di Venezia, comprendente i territori degli ex mandamenti di Portogruaro e di San Don\u00e0 di Piave (Basso Piave), suddivisa in venti comuni, i cui maggiori centri sono le citt\u00e0 di San Don\u00e0 di Piave, Portogruaro e Jesolo.\nL'area ha pi\u00f9 volte espresso la volont\u00e0 di costituirsi in nuova provincia, poich\u00e9 condivide strutture economiche, culturali e sociali molto affini, molto differenti dal resto della provincia e pi\u00f9 vicine ai luoghi circostanti quali il trevigiano, il pordenonese, la Bassa Friulana. A tale scopo, il 23 maggio 2006 \u00e8 stata presentata alla Camera dei deputati una proposta di legge per l'istituzione della provincia; tuttavia, l'iter istitutivo \u00e8 stato bloccato dal nuovo orientamento politico nazionale volto alla riduzione degli enti provinciali.\nL'unica struttura decisionale autonoma che \u00e8 stata effettivamente implementata nel territorio \u00e8 la Conferenza dei Sindaci del Veneto Orientale, ente preposto alla gestione di fondi regionali e alla programmazione complessiva delle linee di sviluppo per il territorio.\nUlteriori iniziative per la ricerca di nuove forme di governo del territorio sono il GAL \"Venezia Orientale\", il Patto Territoriale per la Venezia Territoriale e l'Intesa Programmatica d'Area.\nStoria.\nStoricamente il mandamento sandonatese \u00e8 sempre stato sotto la giurisdizione trevigiana, mentre quello portogruarese \u00e8 appartenuto, fino al 1838, alla regione storica del Friuli; tuttavia, i comuni costieri hanno sempre direttamente fatto riferimento a Venezia. L'intera area in seguito \u00e8 passata sotto la giurisdizione della provincia di Venezia e poi della citt\u00e0 metropolitana di Venezia. Ciononostante, soprattutto in alcuni comuni di confine, \u00e8 ancora forte il legame con il pordenonese e la Bassa Friulana, motivo per cui sono sorti vari movimenti autonomisti o per l'aggregazione al Friuli senza per\u00f2 portare a concreti risultati. Il legame col Friuli perdura nella suddivisione ecclesiastica, poich\u00e9 la parte pi\u00f9 a est del Veneto Orientale \u00e8 parte integrante della diocesi di Concordia-Pordenone.\nComuni principali.\nDi seguito sono riportati i primi dieci comuni del Veneto Orientale per popolazione residente al 28 febbraio 2021."}
{"id": "724786", "revid": "1305772", "url": "https://it.wikipedia.org/wiki?curid=724786", "title": "Louie Louie (disambigua)", "text": ""}
{"id": "724792", "revid": "486946", "url": "https://it.wikipedia.org/wiki?curid=724792", "title": "St.Louis", "text": ""}
{"id": "724794", "revid": "161374", "url": "https://it.wikipedia.org/wiki?curid=724794", "title": "Esposizione Mondiale", "text": ""}
{"id": "724798", "revid": "1543377", "url": "https://it.wikipedia.org/wiki?curid=724798", "title": "Legatura (tipografia)", "text": "La legatura, nella calligrafia e in tipografia, \u00e8 composta dall'unione di due o pi\u00f9 lettere, quasi sempre unite in una forma o glifo. Le legature di solito rimpiazzano due caratteri che condividono dello spazio e fanno parte di una categoria pi\u00f9 ampia di caratteri chiamata di \"forma contestuale\", ovvero che assumono una specifica forma a seconda del contesto nel quale vengono inseriti, ovvero delle lettere che precedono e seguono oppure degli spazi.\nAlfabeto latino.\nStoria.\nGli scribi medioevali, che scrivevano in latino, risparmiarono spazio e velocizzarono la scrittura combinando pi\u00f9 caratteri. Ad esempio, nel gotico, le lettere che presentavano il rigonfiamento a destra (b, o, e p) e quelle che lo presentavano a sinistra (c, e, o, e q) erano scritte con i limiti di tali rigonfiamenti sovrapposti. In molti testi caratteri come h, m, e n presentavano le linee verticali sovrapposte. Gli scribi svilupparono anche speciali segni chiamati abbreviazioni grazie ai quali si potevano scrivere intere parole con un solo tratto di penna. I manoscritti del quattordicesimo secolo presentavano centinaia di abbreviazioni di tal fatta e, quando intorno al 1450 fu inventata la stampa a caratteri mobili, molte legature diventarono caratteri tipografici.\nEsse cominciarono a cadere in disuso con l'avvento della rivoluzione informatica nell'editoria, intorno al 1985 (all'inizio infatti il software dei computer non permetteva l'uso automatico delle legature dove appropriato), e moltissimi nuovi caratteri tipografici digitali non includevano alcuna legatura. Poich\u00e9 gran parte dello sviluppo iniziale del PC fu progettato e realizzato per e nella lingua inglese, che considerava le legature come opzionali, si reput\u00f2 di non avere alcun bisogno di esse.\nCon l'accresciuto supporto per le altre lingue e alfabeti nella tecnologia computerizzata moderna, e le conseguenti migliorate tecniche del comporre digitale come OpenType, le legature stanno lentamente tornando in uso.\nLegature stilistiche.\nUna delle pi\u00f9 comuni legature \u00e8 fi, che risulta spesso talmente naturale che un lettore non informato la legge correttamente e scorrevolmente senza neppure rendersene conto. Poich\u00e9 il punto posto sulla i in moltissimi caratteri di testo collideva con la barra orizzontale della f quando i seguiva f, essi si sono combinati in un singolo glifo con il punto assorbito nella f, la quale appare come \ufb01 (In alcuni caratteri questa legatura \u00e8 resa con fi, i due caratteri mostrati separatamente.) \ufb01 \u00e8 una della serie di legature f che include fi fj (non riscontrata nell'italiano di uso moderno, ma presente in esperanto, norvegese, e in altre lingue ove j rappresenta un suono vocalico o semi-vocalico), fl, ff, ffi, e ffl. Esistono anche legature per fa, fe, fo, fr, fs, ft, fu, fy, e per f seguita da un punto, una virgola, o una lineetta, cos\u00ec come per la doppia ff e per fft, sebbene meno comuni.\nInfine, non mancano le legature per i caratteri st (\ufb06), \u017ft (\ufb05), ct (\u0188t).\nLa \"Scharfes s\" tedesca ovvero \u00df.\nLa legatura tedesca eszett \u00df si \u00e8 sviluppata dalla legatura di una \"s lunga\" con una \"s\". Anche se la \"s lunga\" \u00e8 scomparsa dall'ortografia tedesca, \u00df \u00e8 ancora considerata una legatura ed era sostituita da \"SS\" nella scrittura tutta in maiuscolo e nell'ordine alfabetico. Dal 2017 \u00e8 ufficialmente entrata a far parte dell'alfabeto la \"eszett\" maiuscola, ovvero la \u1e9e. La possibilit\u00e0 di sostituire \u1e9e maiuscola con SS rimane comunque opzionale, mentre nel minuscolo \u00e8 soltanto una soluzione di ripiego se non si dispone del carattere adeguato. La Svizzera tedesca e il Liechtenstein nel corso del '900 hanno invece rinunciato del tutto all'uso di \u00df sostituendola sempre con \"ss\".\nLettere e diacritici originatisi a partire da legature.\nPoich\u00e9 la lettera W \u00e8 un'aggiunta all'alfabeto latino originatasi nel VII secolo, il fonema che rappresenta era indicato precedentemente in vari modi. Nell'antico inglese era usata la runa Wynn (), ma l'influenza normanna fece cadere questa lettera in disuso. Durante il XIV secolo, la \"nuova\" lettera \"W\", sviluppatasi a partire da due V o U unite tra loro, divenne una lettera vera e propria con una sua propria posizione nell'alfabeto. A causa del suo essere relativamente recente al confronto delle altre lettere dell'alfabeto, solo alcune lingue europee (inglese, olandese, tedesco, polacco e gallese) la usano.\n\u00c6 (\u00e6) si usa come legatura del dittongo latino \"ae\", un esempio \u00e8 \"\u00c6neas\"; da notare che l'uso delle legature \"\u00e6\" e \"\u0153\" in latino risale al Medioevo, quando ormai la pronuncia monottongata era universale. Si ritrova ancora come variante in inglese, ma la tendenza recentemente \u00e8 quella di stampare la A e la E separatamente. Nell'ortografia dell'inglese moderno il gruppo AE si pu\u00f2 spesso eliminare del tutto; ad esempio, invece che \"encyclop\u00e6dia\" o \"encyclopaedia\" si pu\u00f2 scrivere \"encyclopedia\". Lo stesso discorso vale per \u0152 ed \u0153. L'ortografia francese invece, che conosce l'uso di quest'ultima lettera (\"ch\u0153ur\", \"c\u0153ur\", \"s\u0153ur\", \"\u0153il\" ecc.) sebbene non faccia parte dell'alfabeto, prevede sempre la scrittura legata; solo nel caso in cui i mezzi tecnici non dispongano del carattere \u00e8 ammessa la soluzione in \"oe\". In danese, norvegese, o islandese o ancora in antico inglese, invece, il carattere \u00c6 non \u00e8 una legatura tipografica e prende il nome di \"\u00e6sc\". \u00c8 invece una vocale e una lettera distinta, e occupa una posizione separata alla fine dell'ordine alfabetico, piuttosto che posizionarsi tra ad e af.\nNell'ortografia tedesca le vocali con umlaut \u00e4 \u00f6 \u00fc sono nate storicamente dalle legature \"ae\", \"oe\", \"ue\" (pi\u00f9 esattamente, la \"e\" veniva scritta rimpicciolita sopra la lettera corrispondente, finch\u00e9 si \u00e8 ridotta a due trattini verticali o due puntini). \u00c8 comunque accettabile indicare tali lettere con i digrafi \"ae, oe, ue\", ma \u00e8 bene ricordarsi che si tratta di una soluzione di ripiego cui ricorrere solo quando i diacritici non sono utilizzabili. Nell'ordine alfabetico le vocali con umlaut non occupano un posto proprio, dato che non vengono considerate delle vocali separate all'interno dell'alfabeto, ma mere modifiche di \"a\", \"o\", \"u\".\nIl simbolo diacritico dell'anello che viene usato in vocali come \u00c5 \u00e8 stato originato da una legatura con la o.\nLa legatura uo veniva particolarmente usata nel primo alto tedesco moderno, ma si fuse con la u nelle lingue germaniche sviluppatesi successivamente (es. ATA \"fuosz\", PNAT \"\", tedesco moderno \"Fu\u00df\" \"piede\"). Sopravvive nella lingua ceca, dov'\u00e8 chiamato \"krou\u017eek\".\nLa \"tilde\" diacritica viene usata in spagnolo e portoghese. Rappresenta la nasalizzazione della vocale o della consonante su cui \u00e8 indicata e si \u00e8 sviluppata a partire da una legatura con la n.\nInfine, la lettera hwair (), usata solo nella traslitterazione del gotico, rappresenta una legatura \"hw\". Fu introdotta dai filologi intorno al 1900 per sostituire il digrafo \"hv\" usato in precedenza per esprimere il fonema in questione, es. da \"Jacques Paul Migne\" nel 1860 (Patrologia Latina vol. 18).\nSimboli originatisi a partire da legature.\nLa pi\u00f9 comune legatura \u00e8 la &amp;. Questa era originariamente una legatura di E e t, la parola latina per \"e(d)\". Ha quasi esattamente lo stesso uso (tranne che per la pronuncia: in inglese ad esempio si pronuncia \"and\") in francese ed \u00e8 usata anche in inglese. Questo simbolo si ritrova in diverse varianti. A causa della sua diffusione non \u00e8 considerato generalmente pi\u00f9 una legatura, ma un logogramma. Come molte altre legature \u00e8 stato talora considerato una lettera (es. nel primo inglese moderno). Similarmente il simbolo del dollaro $ \u00e8 nato quale legatura ma \u00e8 divenuto un logogramma. Il libro \"Una storia delle notazioni matematiche\" di Florian Cajori contiene una sezione concernente la storia del simbolo del dollaro in cui si sostiene con tanto di prove documentate la teoria che il simbolo $ venga da una legatura per \"pesos\".\nDigrammi.\nI digrammi, come \"\u0133\" in olandese e \"ll\" in spagnolo o in gallese, non sono legature in quanto le due lettere sono ancora glifi separati: sebbene scritti assieme, quando sono uniti nella scrittura a mano o nei caratteri in corsivo, la forma base delle lettere non cambia e il glifo individuale resta separato. Come alcune legature discusse pi\u00f9 sopra, questi digrammi possono essere considerati o meno lettere individuali nelle rispettive lingue (indicano infatti suoni diversi da quelli che si ottengono pronunciando i singoli suoni in successione).\nAlfabeti non latini.\nLe legature non si limitano alla scrittura con caratteri dell'alfabeto latino. Anche alcuni caratteri dell'alfabeto glagolitico, usato dal Medioevo fino al XIX secolo per scrivere alcune lingue slave, hanno forme che si prestano ad un uso piuttosto frequente delle legature.\nL'alfabeto usato per scrivere l'arabo moderno impiega due legature comunissime che rappresentano la combinazione delle lettere \"Laam\" e \"Alif\" (lettere comparabili alle latine \"L\" e \"A\", rispettivamente).\nUn certo numero di legature \u00e8 stato impiegato nell'alfabeto greco, in particolare una combinazione di omicron (\u039f) e upsilon (\u03a5) che pi\u00f9 tardi concorsero alla nascita di una delle lettere dell'alfabeto cirillico.\nDue lettere degli alfabeti macedone e serbo, lje e nje (\"\u0459\", \"\u045a\"), furono sviluppati nel secolo diciannovesimo dalle legature dei caratteri cirillici \"El\" ed \"En\" (\"\u043b\", \"\u043d\") con il simbolo \"\u044c\".\nLe legature cirilliche: \u0409, \u040a, \u042b, . Le lettere cirilliche iotificate sono legature della I decimale del cirillico antico e un'altra vocale: \u0406\u0410 (non in Unicode, antenata di \"\u042f\"), , , , \u042e (discesa da un'altra legatura, \"\u041e\u0443\" o \"\", una versione pi\u00f9 antica di \"\u0423\"). (Alcuni di questi caratteri estesi potrebbero non risultare visibili. \u00c8 richiesto l'utilizzo di font appropriate o di un browser che li supporti).\nComposizione tipografica computerizzata.\nTeX \u00e8 un esempio di sistema di composizione tipografica computerizzata che fa uso di legature automaticamente. L'interfaccia tipografica computerizzata provvista di TeX include le cinque comuni legature ff, fi, fl, ffi, e ffl per l'alfabeto latino. Quando TeX trova queste combinazioni in un testo, le sostituisce con le appropriate legature, a meno che chi scriva non annulli questa operazione.\nIl formato di carattere tipografico OpenType include caratteristiche per associazioni multiple o glifi. I programmi di composizione tipografica possono o meno supportare questa caratteristica, anche se \u00e8 esplicitamente presente nei dati riguardanti il carattere.\nQuesta tabella mostra alcune paia di lettere a sinistra, le corrispondenti legature in Unicode al centro e i codici a destra. Usando un sistema operativo e un browser che supportano Unicode e avendo installato correttamente i caratteri tipografici di Unicode, sar\u00e0 possibile visualizzare la tabella."}
{"id": "724811", "revid": "117907430", "url": "https://it.wikipedia.org/wiki?curid=724811", "title": "Watts (Los Angeles)", "text": "Watts \u00e8 un distretto residenziale della parte sud di Los Angeles (California). \u00c8 conosciuto principalmente per le Watts Towers e gli scontri successi nell'estate del 1965.\nStoria.\nFondazione.\nWatts viene fondata nel 1820 come colonia da viaggiatori spagnoli e messicani, all'epoca era parte integrante del Rancho La Tajuata.\nCome per tutti i Ranchos, le attivit\u00e0 produttive del luogo erano la pastorizia e l'allevamento e macellazione di carni bovine.\nA partire dal 1870, con l'arrivo dei pionieri bianchi americani, il territorio viene venduto agli Stati Uniti d'America e iniziano a essere costruite le prime abitazioni, collegamenti stradali e botteghe.\nNei primi anni del Novecento viene prolungata la ferrovia, che facendo fermata a Watts istiga la piccola comunit\u00e0 ad un avanzamento urbano, che entro il 1907 trasforma la colonia in una vera e propria citt\u00e0.\nLa stazione di Watts viene terminata nel 1904 e per molti anni ha funto da servizio principale anche per la vicina Los Angeles.\nNel 1926, l'esplosione demografica di Watts crea nuova occupazione e richiesta di edilizia, e questo provoca l'inglobamento della cittadina con la pi\u00f9 vasta Los Angeles, diventando inizialmente contigui.\nI neri americani a Watts sono stati pochi sino alla prima met\u00e0 del Novecento, e lavoravano principalmente come autisti di bus e operai della ferrovia. Il primo uomo d'affari di colore a Watts \u00e8 Charles C. Leake, che nel 1914 si trasferisce qui come imprenditore.\nDopo il 1940, epoca della seconda grande migrazione interna dagli Stati Louisiana, Mississippi e Texas, decine di migliaia di afroamericani si stabilirono a Watts formando una consistente comunit\u00e0.\nProprio durante questi anni fu importante la manovalanza dei neri al fine di costruire i progetti edilizi Nickerson Gardens, Jordan Downs e Imperial Courts.\nVerso la fine degli anni cinquanta e la met\u00e0 degli anni sessanta la comunit\u00e0 operaia bianca di Watts migr\u00f2 verso altre zone della California, lasciando la cittadina un centro importante per le comunit\u00e0 di colore che raggiunsero oltre il 90% della popolazione totale.\nI fatti di Watts.\nI fatti di Watts furono una serie di tumulti per motivi razziali durati dall'11 agosto al 17 agosto del 1965 in cui fu dato fuoco e venne saccheggiata la maggior parte del quartiere. Ci furono 34 morti e 1.032 feriti con un ammontare di danni pari a 40.000.000 dollari.\nVecchi rancori erano presenti dalle prime ondate migratorie, cui la polizia per far fronte al crescere della criminalit\u00e0 di natura afroamericana ottemperava con metodi brutali e repressivi mai andati gi\u00f9 alla comunit\u00e0 nera.\nOggi.\nOggi Watts combatte il degrado urbano e la microcriminalit\u00e0 sempre pi\u00f9 presenti. Il governatore ha varato opzioni culturali come la visita di musei, chiese, attrazioni e parchi da parte degli istituti scolastici.\nDemografia.\nAl censimento del 2000 stilato dall'U.S. Census, la popolazione di Watts ammontava a 22.487 persone, cos\u00ec divise:\nLa popolazione \u00e8 conosciuta per il suo alto livello di povert\u00e0, che rende il distretto il pi\u00f9 povero di tutta Los Angeles.\nIl 49,1% degli abitanti totali \u00e8 sotto la soglia della povert\u00e0, senza reddito fisso o molto basso.\nEducazione e istruzione.\nIn Watts operano sei istituti di istruzione primaria e secondaria:\n\u00c8 presente anche la Los Angeles Public Library, una biblioteca pubblica operante per l'Alma Reaves Woods."}
{"id": "724815", "revid": "101679932", "url": "https://it.wikipedia.org/wiki?curid=724815", "title": "Vitamina (album)", "text": "Vitamina \u00e8 un album del cantante italiano Leandro Barsotti, pubblicato nel 1994 dalla BMG-Ariola."}
{"id": "724822", "revid": "287204", "url": "https://it.wikipedia.org/wiki?curid=724822", "title": "Contea di Bibb (Alabama)", "text": "La contea di Bibb, in inglese Bibb County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 22.915 abitanti. Il capoluogo della contea \u00e8 Centreville. La contea prende il nome dal governatore dell'Alabama William W. Bibb.\nGeografia fisica.\nLa contea si trova quasi al centro dello Stato, ed \u00e8 bagnata dal Cahaba River. Il terreno \u00e8 per la maggior parte collinoso e nella parte nord vi si trovano degli importanti depositi di minerali. Lo United States Census Bureau certifica che l'estensione della contea \u00e8 di 1.622 km\u00b2, di cui 1.614 km\u00b2 composti da terra e i rimanenti 8 km\u00b2 composti di acqua. \nIl fiume Cahaba attraversa la contea di Bibb da nord a sud, e i suoi affluenti, Little Cahaba, Sixmile Creek e Shultz Creek, attraversano le zone orientali e occidentali della contea. Numerose altre insenature si intersecano nella sua regione sud-occidentale. La vicinanza del fiume Cahaba e della Talladega National Forest fanno di Bibb County una popolare meta ricreativa. Un tempo considerato il paradiso dei pescatori, il fiume Cahaba \u00e8 meglio conosciuto per la sua natura selvaggia. Il Croton alabamensis nasce quasi esclusivamente lungo le rive del fiume.\nContee confinanti.\nBibb County confina con: \nStoria.\nLa Contea di Bibb fu creata attraverso un atto della Legislatura Territoriale dell'Alabama il 7 febbraio 1818, un anno prima che l'Alabama diventasse uno stato. Originariamente chiamata \"Cahaba County\", per il fiume che la attraversa, la contea fu ribattezzata Bibb County nel 1820 in onore del primo governatore dell'Alabama, William Wyatt Bibb. Prima che i coloni si trasferissero nella zona, era popolato dai Creek, che vivevano lungo le rive del Cahaba e dei suoi affluenti. Nel 1815 popolazioni non-indiane iniziarono a trasferirsi nell'area e Centerville divenne il capoluogo della contea.\nLa contea di Bibb era estremamente ricca di minerali, carbone, argilla e legname e, all'inizio del XIX secolo, gli imprenditori locali fondarono diverse piccole fucine di ferro nelle aree settentrionali e nord-orientali della contea. La fornace Oxmoor di Blocton \u00e8 stata la prima a produrre ghisa nello stato. Nel 1850, la contea di Bibb si classific\u00f2 al terzo posto nella produzione di ferro, il che rese la regione estremamente preziosa per la Confederazione durante la guerra civile. Brierfield Ironworks fu fondata nel 1861 e acquistata dal governo confederato due anni dopo per la produzione di ferro per uso militare; in seguito fu bruciato dalle truppe dell'Unione sotto il comando del generale James H. Wilson. Dopo la guerra civile, la Contea di Bibb ebbe un notevole fermento economico e sociale, poich\u00e9 quasi la met\u00e0 della popolazione nel 1865 era costituita da ex schiavi. Gli anni della ricostruzione sono stati caratterizzati da una crescente violenza contro i neri, dall'aumento della povert\u00e0 e dell'illegalit\u00e0.\nVerso la fine del diciannovesimo secolo, l'area speriment\u00f2 un boom nelle industrie del legno e del carbone; inoltre si trasferirono nella zona molti immigrati provenienti da Belgio, Italia, Austria, Ungheria e Bulgaria. Le condizioni pericolose nelle miniere richiamarono i difensori dei diritti dei lavoratori dell'United Mine Workers, che guidarono i minatori di Bibb County in scioperi nel 1894, 1904, 1908 e 1920. La situazione dei minatori attir\u00f2 l'attenzione del sindacalista Eugene Victor Debs, che parl\u00f2 al popolo a Blocton nel 1896. L'area ricevette una spinta economica nel 1898 quando un ramo della Mobile and Ohio Railroad fu completato nella parte sud-orientale della contea.\nIl 27 aprile 2011 gli Stati Uniti sudorientali furono colpiti da potenti tornado; 250 le vittime in Alabama, tra cui una a Brent.\nSociet\u00e0.\nEvoluzione demografica.\nAl censimento del 2000, risultano 20.826 abitanti, 7.421 nuclei familiari e 5.580 famiglie residenti nella contea. La densit\u00e0 della popolazione \u00e8 di 12,90 ab./km\u00b2. Ci sono 8.345 alloggi con una densit\u00e0 di 5/km\u00b2. La composizione etnica della citt\u00e0 \u00e8 76,66% bianchi, 22,20% neri o afroamericani, 0,24% nativi americani, 0,08% asiatici, 0,01% isolani del pacifico, 0,29% di altre razze, e 0,51% meticci. L'1,01% della popolazione \u00e8 ispanica.\nDei 7.421 nuclei familiari, il 34,40% ha figli di et\u00e0 inferiore ai 18 anni che vivono in casa, il 58,40% sono coppie sposate che vivono assieme, il 12,70% \u00e8 composto da donne con marito assente, e il 24,80% sono non-famiglie. Il 22,10% di tutti i nuclei familiari \u00e8 composto da singoli e il 9,40% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,64 mentre la dimensione media di una famiglia \u00e8 di 3,08.\nLa suddivisione della popolazione per fasce d'et\u00e0 \u00e8 la seguente: 25,4% sotto i 18 anni, 9,50% dai 18 ai 24, 30,90% dai 25 ai 44, 22,70% dai 45 ai 64, e 11,60% oltre i 65 anni. L'et\u00e0 media \u00e8 35 anni. Per ogni 100 donne ci sono 106,60 uomini. Per ogni 100 donne sopra i 18 anni ci sono 107,00 uomini.\nIl reddito medio di un nucleo familiare \u00e8 di 31.420$, mentre per le famiglie \u00e8 di 37.230$. Gli uomini hanno un reddito medio di 30.413$ contro i 21.070$ delle donne. Il reddito pro capite della citt\u00e0 \u00e8 di 14.105$. Il 20,60% della popolazione e il 14,90% delle famiglie \u00e8 sotto la soglia di povert\u00e0. Sul totale della popolazione, il 27,60% dei minori di 18 anni e il 18,80% di chi ha pi\u00f9 di 65 anni vive sotto la soglia di povert\u00e0.\nCultura.\nIstruzione.\nIl Bibb County School System impiega attualmente circa 240 insegnanti e amministratori che sguidano circa 3.500 studenti in 10 scuole pubbliche. Inoltre, l'area include due scuole private, la Cahaba Christian Academy e la McCully Hill Christian School.\nEconomia.\nDurante il diciannovesimo secolo, l'agricoltura e la lavorazione del ferro erano le occupazioni prevalenti nella contea di Bibb. Abbondanti depositi minerari nella parte settentrionale della contea ne fecero un importante centro di produzione, e la Confederazione acquist\u00f2 produzioni di Brierfield Ironworks nel 1863 per aiutare lo sforzo bellico meridionale. Dopo essere stata bruciata dalle forze dell'Unione nel 1865, Josiah Gorgas divenne uno dei tanti che tent\u00f2 invano di far rivivere l'industria del ferro nella contea. Nel 1900, le fiorenti industrie di Birmingham eclissarono l'area. Grazie alla presenza di pino, quercia, noce, Liriodendron tulipifera, gomma, cedro e Cornus, il commercio di legname divenne rapidamente molto redditizio.\nMolti residenti del diciannovesimo secolo si guadagnavano da vivere con prodotti agricoli, tra cui grano, segale e soprattutto cotone. Nel 1860, la contea riport\u00f2 la produzione di 8.303 balle di cotone. La produzione di cotone diminu\u00ec durante gli anni del dopoguerra, ma le ferrovie contribuirono a stimolare le industrie del legname e del carbone, che sarebbero diventate l'industria principale della citt\u00e0 tra la fine del XIX e l'inizio del XX secolo.\nOccupazione.\nLa forza-lavoro nell'attuale contea di Bibb \u00e8 divisa tra le seguenti categorie professionali:\nInfrastrutture e trasporti.\nPrincipali strade ed autostrade.\nLe principali vie di trasporto includono:\nAeroporti.\nL'aeroporto di Bibb County \u00e8 l'unico aeroporto pubblico della contea."}
{"id": "724825", "revid": "287204", "url": "https://it.wikipedia.org/wiki?curid=724825", "title": "No\u00ebl Bas", "text": "Gli esercizi combinati furono l'unico evento di ginnastica che si disput\u00f2 alle Olimpiadi di Parigi del 1900. Vi presero 134 concorrenti, in larga parte francesi; gli stranieri in gara furono 25. Bas si classific\u00f2 al secondo posto con 295 punti. Il secondo posto nel corcorso olimpico gli valse la medaglia d'argento."}
{"id": "724828", "revid": "2110845", "url": "https://it.wikipedia.org/wiki?curid=724828", "title": "Lucien D\u00e9manet", "text": "Gli esercizi combinati furono l'unico evento di ginnastica che si disput\u00f2 alle Olimpiadi di Parigi del 1900. Vi presero parte 134 concorrenti, in larga parte francesi; gli stranieri in gara furono 25. Demanet si classific\u00f2 al terzo posto con 293 punti. Il secondo posto nel corcorso olimpico gli valse la medaglia di bronzo."}
{"id": "724830", "revid": "124123", "url": "https://it.wikipedia.org/wiki?curid=724830", "title": "Manuela Leombruni", "text": "Biografia.\nLaureata in architettura, dal 1981 lavora in RAI, inizialmente alla sede di Bologna, come collaboratrice alla regia dello \"Zecchino d'Oro\" e \"Il sabato dello Zecchino\". Cura, in alternanza con i colleghi, le riprese del Tg 1, delle altre trasmissioni istituzionali della testata e ad alcune delle riprese esterne, tra cui la \"Santa Messa\" a cura del TG1 e Rai Vaticano la Regata Storica di Venezia. Tra le riprese interne: \"90\u00ba minuto\", a cura di Rai Sport, e alcune tappe del \"Giro d'Italia\"."}
{"id": "724838", "revid": "538762", "url": "https://it.wikipedia.org/wiki?curid=724838", "title": "Radio Cant\u00f9", "text": "Radio Cant\u00f9 \u00e8 un'emittente radiofonica commerciale con sede a Cant\u00f9, in via Vittorio Veneto. Punto di riferimento per i tifosi della Pallacanestro Cant\u00f9 e ideatrice di eventi sportivi e d'intrattenimento, come lo \"Street Basket\", lo \"Street Soccer\" e la \"Festa della Birra\", \u00e8 una delle poche emittenti libere rimaste in Lombardia. Nel corso degli anni non ha mai interrotto le proprie trasmissioni, cercando sempre di migliorare la propria ricezione e la qualit\u00e0 dei programmi nonostante i limitati mezzi e le scarse risorse economiche a disposizione. Fa parte del circuito delle radio cattoliche InBlu e collabora con il quotidiano Avvenire per la cronaca locale.\nStoria.\nRadio Cant\u00f9 Brianza viene fondata il 31 luglio del 1977 da Agostino Bonadei, Olga Sessolo Giancarlo Borghi ,Sergio Bianchi , G.Molteni.\nInizia le trasmissioni subito sulla sua storica frequenza, diventando un punto di riferimento per l'informazione e l'intrattenimento per il territorio canturino. Diversi ragazzi della cittadina comasca iniziano a trasmettere, alternandosi ai microfoni posti nel collegio De Amicis (errore). Nel corso degli anni novanta all'et\u00e0 di 15 anni entra a far parte dello staff radiofonico DJ Francesco, figlio di Roby Facchinetti; il ragazzo fa una breve esperienza di circa due mesi come disc jockey sulle frequenze dell'emittente comasca.\nNel 1996 Don Lino Cerutti rileva le frequenze e le d\u00e0 uno stampo cattolico, trasmettendo la Santa Messa dei ragazzi dalle varie parrocchie di Cant\u00f9 e la preghiera della sera durante il periodo quaresimale.\nNel 1999 la radio rischia di scomparire, ma Felice Borghi (attuale direttore dell'emittente) la rileva e trasferisce la sede dal collegio De Amicis alla collocazione provvisoria in via Carcano, dove un tempo vi era l'Istituto per Geometri.\nDal 2002 gli studi hanno trovato una sede definitiva in via Vittorio Veneto.\nDal gennaio del 2007 \u00e8 stata attivata una nuova frequenza che copre la zona della citt\u00e0 di Como, oggi dismessa. Attualmente lo staff \u00e8 composto da 53 collaboratori (VOLONTARI) impegnati nell'organizzazione degli eventi e nell'allestimento della programmazione radiofonica.\nProgrammi.\nGli appuntamenti con il basket sono i cardini della programmazione. Infatti Radio Cant\u00f9 trasmette in diretta e in esclusiva tutte le partite di campionato e di coppa della Pallacanestro Cant\u00f9 (serie A). Il programma inizia venti minuti prima del match con le anticipazioni. Al termine della radiocronaca, interviste ai protagonisti e la conferenza stampa dell'allenatore. Al luned\u00ec e al venerd\u00ec sera va in onda \"Time out\", il talk-show di approfondimento molto seguito dai tifosi di fede biancoblu. La puntata del luned\u00ec sviluppa i temi della partita della domenica mentre nell'appuntamento del venerd\u00ec \u00e8 incentrata principalmente sull'ospite in studio.\nAlla domenica pomeriggio spazio anche al calcio con il programma \"Sportale\", trasmissione che segue minuto per minuto la giornata calcistica. Nel corso di ogni appuntamento collegamenti in diretta per le partite del Calcio Monza (serie C1) e per il (serie D), oltre ai risultati e alle interviste dedicate ai campionati minori.\nNon solo sport ma anche tanta musica, dando spazio alle sonorit\u00e0 di nicchia, che non trovano posto nei palinsesti delle radio nazionali. In seconda serata va in onda \"(K)Nights on the Rock\", il contenitore che trasmette tutte le sonorit\u00e0 del rock. Ogni giorno un genere diverso. Al luned\u00ec sera \"Prog Generator\", il generatore di suoni progressive rock dalle origini fino alla realt\u00e0 neo-progressiva. Programma molto conosciuto tra gli appassionati del genere che ha ricevuto numerosi elogi dalla critica italiana. Al marted\u00ec sera \"Surfing on the Grass\", il mondo del punk dall'Old School ai contemporanei, passando per tutte le sfumature di questo discusso genere musicale. Al mercoled\u00ec e alla domenica, in seconda serata (23.00), va in onda T. N.T. (Tuoni Nelle Tenebre), presentato da Dr. Trauma, che trasmette death, brutal death, nu-metal e hardcore. Al gioved\u00ec sera \"Rampa di lancio\", programma dedicato ai gruppi emergenti. Ogni settimana ospite una band diversa. Al venerd\u00ec sera spazio alla comicit\u00e0 di \"Gino e Jack in piega\", senza alcun copione, risate e tanta musica rock.\nLa prima serata di Radio Cant\u00f9 prende il nome di \"Serata InBlu\"; tutte le sere una voce diversa far\u00e0 compagnia agli ascoltatori con notizie, curiosit\u00e0 e musica.\nAl sabato sera va in onda la programmazione alternativa con musica dedicata agli amanti della discoteca. Si parte con la musica latino-americana di \"Sonero del Pueblo\", passando per la disco-dance dagli anni settanta in poi di \"From Disco to Disco\" per poi lasciar spazio a \"Metropolitan mix\", un'ora consecutiva con musica selezionata da dj milanesi e dagli stessi conduttori.\nIl pomeriggio di Radio Cant\u00f9 \u00e8 dedicato alla musica e all'intrattenimento. Il luned\u00ec \"Do you remember Rock 'n Roll radio?\" con la musica rock 'n roll. Al marted\u00ec \"Le migliori di...\", classifica delle migliori dieci canzoni stilata dagli ascoltatori. Al mercoled\u00ec \"Area 51\", programma dedicato alla musica rap e hip hop all'italiana. Al venerd\u00ec \"Viaggio Solitario\" con musica ed intrattenimento. Al sabato \"Mix 80\", i grandi successi mixati un dietro l'altro senza interruzioni.\nAltri programmi alle 20.00 sono \"Ghetto JAy\" con l'hip hop e l'R'n'B. americano in onda il mercoled\u00ec e \"La macchina del tempo\", la classifica dei dischi italiani dagli anni sessanta ad oggi in onda il gioved\u00ec.\nLa domenica mattina \u00e8 dedicata ad un pubblico anziano con la musica liscio e da ballo. A seguire \"Con Voi a Cant\u00f9, con Noi in Brianza\", programma culturale e di informazione.\nFrequenze.\n\u00c8 una la frequenza FM di Radio Cant\u00f9, modula il suo segnale sulla portante FM 89.600, coprendo la zona di Cant\u00f9 e nord della Brianza \"(con un raggio d'azione che comprende i comuni di Mariano Comense, Cermenate, Seveso, Seregno e Carate Brianza)\".\nAttualmente l'emittente entra via etere nelle case di circa 200.000 persone a cavallo delle province di Como e Milano, inoltre \u00e8 ascoltabile in tutto il mondo tramite lo streaming web http://www.radiocantu.com\nEventi.\nLo \"Street Basket\" \u00e8 un torneo di basket all'aperto che riesce a coniugare musica e sport. Le prime tre edizioni si sono svolte al Collegio De Amicis per poi trasferirsi nel parcheggio del centro sportivo di via Giovanni XXIII. Lo \"Street Soccer\" \u00e8 giunto alla terza edizione ed ha gli stessi princ\u00ecpi del torneo di basket. La \"Festa della birra\" \u00e8 una tre giorni di musica e divertimento dedicata ai gruppi emergenti del panorama punk, rock, metal e alle cover-band. Dal 2006, in collaborazione con l'Associazione Carnevale canturino, la radio cura la musica e l'intrattenimento durante lo svolgimento delle sfilate del rinomato Carnevale di Cant\u00f9.\nCuriosit\u00e0.\nDJ Albertino non ha nulla a che fare con l'emittente brianzola. Il suo Marco Ranzani \u00e8 proprietario della radio solo nella finzione comica della radio e della televisione."}
{"id": "724842", "revid": "767487", "url": "https://it.wikipedia.org/wiki?curid=724842", "title": "Rimodellamento osseo", "text": "Il \"rimodellamento osseo\" \u00e8 il processo continuo di adattamento strutturale dell'osso alle sollecitazioni provenienti dall'esterno, in modo da avere sempre una struttura adatta alle reali necessit\u00e0 biomeccaniche di quello specifico soggetto. Osteociti ed osteoblasti fanno cos\u00ec parte di una complessa catena di rilevazione del carico ed attuazione di modifiche ove necessario, per cui un osso sottoposto ad un carico che eccede i parametri biomeccanici sopportabili dalla sua struttura attuale indurr\u00e0 in quell'osso un processo di rimodellamento delle trabecole funzionale ad una maggiore sopportabilit\u00e0 del carico e quindi osteoaddensamento.\nAl contrario un osso sottoposto a pochi sforzi percepir\u00e0 una minor tensione sulle \"strutture-sensori\" (osteociti, collagene peri-osteone) ed avvier\u00e0 cos\u00ec un rimodellamento volto ad un maggior \"riassorbimento osseo\", dato che l'attuale struttura \u00e8 percepita come uno \"spreco\" di matrice ossea, visti i lievi carichi cui \u00e8 sottoposto.\nIl rimodellamento non va confuso col rimaneggiamento osseo, termine con cui si intende l'aspetto dinamico delle modificazioni continue a cui \u00e8 sottoposto l'osso fisiologicamente e per motivi di semplice omeostasi del calcio.\n\u00c8 un fenomeno che accompagna l'individuo durante la vita e si manifesta nella continua attivit\u00e0 di apposizione e demolizione dell'osso.\nIl fenomeno \u00e8 prevalente nelle ossa lunghe nella porzione diafisaria nella quale il periostio appone materiale nella parte esterna mentre nella parte interna gli osteoclasti lo demoliscono a seconda delle necessit\u00e0 organiche di sali di calcio e fosforo. \nLa fase appositiva prevale in et\u00e0 giovanile determinando l'accrescimento dell'individuo, in et\u00e0 adulta si ha una fase di mantenimento, mentre in et\u00e0 senile si ha una prevalenza della fase demolitiva che determina l'indebolimento della struttura fino all'eventuale rottura. "}
{"id": "724843", "revid": "1745361", "url": "https://it.wikipedia.org/wiki?curid=724843", "title": "Tuathal Teachtmhar", "text": "Il suo nome deriva dal celtico \"*Teuto-valos\" (\"\"leader della trib\u00f9\" o \"del popolo\"), mentre il suo epiteto significa \"il Legittimo\"\". Era antenato, attraverso il nipote Conn delle Cento Battaglie, degli U\u00ed N\u00e9ill e dei Connachta.\nLeggenda.\nTuathal era figlio di un re supremo che era stato deposto da una rivolta. La fonte pi\u00f9 antica su questo personaggio, un poema di IX secolo scritto da Mael Mura di Othain, dice che il padre, Fiacha Finnfolaidh, era stato detronizzato da quattro re provinciali: \u00c9llim dell'Ulster, Sanb (figlio di Cet mac M\u00e1gach) del Connacht, Foirbre del Munster e Eochaid Ainchenn del Leinster. A prendere il potere supremo fu \u00c9llim, il cui regno fu funestato dalla fame, che venne scagliata dagli d\u00e8i come punizione per aver ripudiato il legittimo re. Tuathal, aiutato dai fratelli Fiacha Cass\u00e1n e Findmall e dai loro 600 uomini, marci\u00f2 sulla capitale, Tara, e sconfisse \u00c9llim nella battaglia di Achall. Sconfisse poi anche i Ligmuini, i Gaili\u00f3in, i Fir Bolg, i Fir Domnann, gli Ulaid, i Muma, i Fir \u00d3l n\u00c9cmacht e gli \u00c9rainn. Riun\u00ec poi la nobilt\u00e0 irlandese a Tara per creare una grande alleanza. Versioni pi\u00f9 tarde di questa storia eliminano il coinvolgimento della nobilt\u00e0 provinciale nella rivolta, ascrivendola ai contadini irlandesi.\nIl \"Libro delle invasioni\" aggiunge altri dettagli sull'esilio di Tuathal. La madre Eithne, figlia del re di Alba (nome che in origine indicava la Britannia e in seguito la Scozia), era incinta quando Fiacha venne detronizzato e fugg\u00ec nella sua terra natale, dove diede alla luce Tuathal. Venti anni dopo Tuathal e la madre tornarono in Irlanda, dove, dopo essersi uniti a Fiacha Cass\u00e1n e Findmall, marciarono su Tara per riconquistare la corona.\nAnche gli \"Annali dei Quattro Maestri\" menzionano di una simile rivolta avvenuta poche generazioni prima e guidata da Cairbre Cinnchait, nell'anno della morte del re supremo Crimthann Nia N\u00e1ir, anche se la morte di quest'ultimo sembra collegata alla ribellione di Cairbre. In questo caso \u00e8 il figlio di Crimthann, Feradach Finnfechtnach, il futuro sovrano che scappa ancora nel grembo della madre. Nonostante ci\u00f2, gli \"Annali\" sostengono che sia tornato a reclamare il trono appena cinque anni dopo. \u00c8 abitudine degli \"Annali\" tentare di volgere la leggenda in storia, anche se in questo caso il tentativo \u00e8 inconsistente e non convince. \nSeathr\u00fan C\u00e9itinn unisce le due rivolte in una: secondo lui, Crimthann d\u00e0 il trono direttamente al figlio Feradach, mentre Cairbre Cinnchait, che discenderebbe da Fir Bolg, \u00e8 il leader della rivolta che spodest\u00f2 e uccise Fiacha. Cairbre regna cinque anni, muore di peste e a lui succedette \u00c9llim, che regn\u00f2 20 anni. A prevalere, dopo il ritorno, \u00e8 il giovane Tuathal, che sbarca con le sue truppe a Inber Domnainn (baia di Malahide). Unitosi a Fiacha Cass\u00e1n, a Findmall e ai loro predoni, Marcia su Tara, dove viene proclamato re. \u00c9llim gli d\u00e0 battaglia sulla collina di Achall, nei pressi della citt\u00e0, ma viene sconfitto e ucciso. \nTuathal combatt\u00e9 25 battaglie contro l'Ulster, 25 contro il Leinster, 25 contro il Connacht e 35 contro il Munster. Dopo aver sottomesso l'intero paese, convoc\u00f2 tutti i signori a Tara, dove stabil\u00ec le leggi e inglob\u00f2 terre dalle quattro province per creare quella centrale di \"M\u00edde\" (Meath), attorno a Tara, che divenne il territorio del re supremo. Costru\u00ec quattro fortezze a Meath: Tlachtga, dove i druidi sacrificavano alla vigilia di Samhain, Uisneach, dove veniva celebrata la festa di Beltaine, Tailtiu, dove si celebrava Lughnasadh e Tara. Fece guerra al Leinster, bruci\u00f2 la fortezza di Aillen (Knockaulin) e impose il \"b\u00f3rama\" (un pesante tributo in bovini) alla provincia. Tuathal, o la moglie Baine, avrebbero costruito la fortezza collinare dell'et\u00e0 del Ferro di R\u00e1th M\u00f3r (Clogher, contea di Tyrone). Tuathal mor\u00ec combattendo contro Mal, re dell'Ulster, a Mag Line (Moylinny, nei pressi di Larne, contea di Antrim). In seguito fu vendicato dal figlio Fedlimid Rechtmar.\nContesto storico.\nCronologia.\nGli \"Annali dei Quattro Maestri\" datano l'esilio di Tuathal al 56 d.C., il suo ritorno al 76 e la sua morte al 106. Il \"Foras Feasa ar \u00c9rinn\" di Seathr\u00fan C\u00e9itinn pi\u00f9 o meno concorda, datando l'esilio al 55, il ritorno all'80 e la morte al 100. Il \"Libro delle invasioni\" lo colloca cronologicamente poco dopo, sincronizzando il suo esilio al regno dell'imperatore romano Domiziano (81-96), il suo ritorno agli inizi di quello di Adriano (122-138) e la sua morte al regno di Antonino Pio (138-161).\nIl primo dei goidelici?\nLo studioso T. F. O'Rahilly ha suggerito che, come in molte altre storie di \"ritorno dall'esilio\", dietro alla figura di Tuathal ci sarebbe in realt\u00e0 l'invasione di un intero popolo, che stabil\u00ec una dinastia in Irlanda, a cui poi si cerc\u00f2 di dare una patente di legittimit\u00e0. La cronologia di questa storia colloca Tuathal nel periodo dell'invasione dei goidelici, che soppiantarono la popolazione precedente, introdussero la lingua Q-celtica, che poi si evolver\u00e0 nell'irlandese, e che crearono delle genealogie che comprendono molte dinastie irlandesi e antenati mitici e divini, risalendo indietro fino a M\u00edl Esp\u00e1ine.\nRomani in Irlanda?\nSulla base della cronologia che la tradizione propone per Tuathal, c'\u00e8 chi ha chiamato in causa i romani. Nel suo \"De vita et moribus Iulii Agricolae\" Tacito afferma che suo suocero Gneo Giulio Agricola, mentre era governatore della Britannia (78 - 84 d.C.), accolse un principe irlandese in esilio e che prese ci\u00f2 a pretesto per pianificare una conquista dell'Irlanda, che comunque non avvenne mai. Tuttavia, recenti scavi archeologici hanno portato alla luce manufatti romani e romano-britannici in molti siti associati a Tuathal, come Tara e Clogher. Ci\u00f2 proverebbe pi\u00f9 che altro l'esistenza di rapporti commerciali e diplomatici, anche se c'\u00e8 chi ha ipotizzato che i romani potrebbero aver aiutato Tuathal, o qualcuno come lui, a riconquistare il trono, cos\u00ec da avere un potente alleato irlandese, che fosse capace di porre fine alle scorrerie irlandesi in Britannia. Ad esempio il poeta romano Giovenale (II secolo), che potrebbe aver servito in Britannia sotto il comando di Agricola, afferma che \"le armi furono portate oltre le coste irlandesi\". Inoltre, Tacito dice che nell'82 Agricola attravers\u00f2 il mare e sconfisse popoli fino ad allora sconosciuti ai romani, anche se poi non specifica di quale mare si tratti. Per molti studiosi sarebbe il Clyde o il Forth. Ma va notato come dopo quest'affermazione si parli ampiamente dell'Irlanda: Agricola fortific\u00f2 la costa britannica che guardava verso l'Irlanda e Tacito ricorda che il suocero diceva spesso che quest'isola poteva essere conquistata con una sola legione e poche truppe ausiliarie. C'\u00e8 quindi chi pensa che la traversata e lo scontro con popoli sconosciuti ai romani di cui parla Tacito si riferiscano a una qualche spedizione punitiva o esplorativa di Agricola in Irlanda.\nVa anche ricordato come il geografo di II secolo Claudio Tolomeo parli della presenza dei briganti in Irlanda: costoro erano una trib\u00f9 ribelle della Britannia, sottomessa da Agricola. La nobilt\u00e0 spossessata potrebbe essere stata reclutata per l'invasione di Tuathal, oppure potrebbero essere stati spinti a ci\u00f2 proprio da romani, che in questo modo si sarebbero liberati di loro. Altri nomi di trib\u00f9 dell'Irlanda sud-orientale, come i Domnainn (correlati ai Dumnoni di Britannia) e i Menapi (trib\u00f9 presente anche nella Gallia Belgica) potrebbero risalire a questa invasione.\nAlbero genealogico della famiglia di Tuathal.\n Lughaidh Riabh Dearg\n |\n Criomhtann Nia Nair\n |\n Fearadhach Fionn Feachtnach\n |__________\n | |\n Aonghus Fiachaidh Fionnolaidh\n |\n Fearadhach Fionn Feachtnach/Tuathal Teachtmhar\n __________|_________________________________________________\n | | |\n Fiacha Mor Feidhlimidh Cris Airgid Feidhlimidh Reachtmhar\n _______________________________________|_____________________\n | | | | | | \n Conn C\u00e9tchathach Caol Crionna Eochaidh Fiacha Suighe Fiacha Raoighe\n | |\n I Connachta Dal Fiachrach Suighe"}
{"id": "724845", "revid": "96558", "url": "https://it.wikipedia.org/wiki?curid=724845", "title": "Alfonso I D'Este", "text": ""}
{"id": "724846", "revid": "37401", "url": "https://it.wikipedia.org/wiki?curid=724846", "title": "Accadi", "text": "Gli Accadi furono un'antica popolazione semitica dell'et\u00e0 del bronzo antico vicino-orientale.\nErano presenti in Mesopotamia fin dal Proto-Dinastico II e III (2750-2350 a.C., secondo la cronologia media), soprattutto nella Media Mesopotamia (che in futuro prender\u00e0 il nome di Akkad).\nGli Accadi erano una popolazione nomade, proveniente, secondo la tradizione, dal deserto siro-arabico: si tratta della prima popolazione semita giunta ad offrire documentazione testuale (insieme alle tavolette di Ebla, in lingua eblaita).\nNel 2350 a.C., sotto il regno di Sargon il Grande, gli Accadi crearono un grande impero, considerato il primo nella Storia, esteso alla Mesopotamia e a parte della Siria e dell'Asia Minore. Nel 2200 a.C., per\u00f2, venne invaso dai Gutei e riconquistato dai Sumeri in et\u00e0 neo-sumerica ponendo fine alla civilt\u00e0 di Akkad.\nIl rapporto con i Sumeri.\nGli Accadi, che prendono il nome dalla capitale Akkad, fondata dal primo rappresentante della dinastia accadica, Sargon, rappresentano la vistosa manifestazione storica di un fenomeno di lungo periodo, cio\u00e8 la \"coabitazione\", in ambito mesopotamico, di popolazioni semite con la civilt\u00e0 sumera, coabitazione che risale almeno al IV millennio a.C.: questa si \u00e8 poi trasformata in sopraffazione da parte degli Accadi, probabilmente intorno al 2450 a.C. \u00c8 anche possibile che i Sumeri, nell'ipotesi che siano \"giunti\" in Mesopotamia da una sede diversa, abbiano trovato in loco popolazioni \"camitosemitiche\". Esiste, dunque, una sorta di \"problema sumero\" per l'interpretazione di questi rapporti: resta che con l'emergere politico di Akkad si ha una decisa esposizione documentale dell'elemento semitico; il suo prevalere geopolitico avr\u00e0 presumibilmente corrisposto ad una preminenza demografica, che nel corso del tempo determiner\u00e0 la sparizione o assorbimento dell'elemento sumerico (che pure, per lungo tempo, rester\u00e0 prevalente nella Bassa Mesopotamia). In conclusione, si pu\u00f2 affermare che l'emergere degli Accadi e dell'impero di Akkad in Mesopotamia non va attribuito, come pure \u00e8 stato fatto in passato, ad una migrazione di massa: non esist\u00e9 alcun \"conflitto interetnico\" Semiti-Sumeri in Mesopotamia: i Semiti erano presenti, come detto, fin dal Proto-Dinastico, n\u00e9 \u00e8 possibile indicare recisamente le civilt\u00e0 di Ubaid e di Uruk come espressione dell\"ethnos\" sumero; non solo questo, ma nei conflitti tra le varie citt\u00e0-stato sumere, la composizione etnica non aveva affatto un ruolo determinante.\nSovrani.\nSargon\nRimush\nManishtushu\nNaram-Sin\nShar-kali-sharri\nDudu\nShu-durul\nSargon.\nIl primo re e fondatore del popolo degli Accadi fu Sargon. Le sue origini sono avvolte nella leggenda: sarebbe stato abbandonato dalla madre in un fiume (similmente a Mos\u00e8) e salvato dalla dea Ishtar. Da giovane sarebbe stato coppiere reale nella citt\u00e0 di Kish; condusse poi delle campagne militari, conquistando la Siria e il Mediterraneo, comandando \"sopra le quattro parti del mondo\". Si narrava che il suo potere risiedesse nella fedelt\u00e0 dell'esercito, \"5400 uomini che banchettavano e bevevano alla sua stessa mensa\".\nNaram-Sin.\nNaram-Sin fu uno dei successori di Sargon (suo nipote). \u00c8 famoso per aver esteso ulteriormente i confini dell'impero. Fu lui (o forse Sargon) a distruggere la citt\u00e0 di Ebla, in Siria, intorno al 2300 a.C."}
{"id": "724847", "revid": "1543377", "url": "https://it.wikipedia.org/wiki?curid=724847", "title": "Scenografia", "text": "La scenografia \u00e8 un'arte che consiste nell'ideazione di elementi visivi e sonori in uno spettacolo cinematografico, televisivo, radiofonico o teatrale a differenza della scenotecnica che si occupa sostanzialmente della \"tecnica della scenografia\" in quanto realizzazione della scena.\nTuttavia, la scenografia e la scenotecnica, sebbene teoricamente rappresentino due ambiti separati, spesso convergono, come discipline, in una stessa figura professionale, lo scenografo, che non soltanto prepara i disegni, o bozzetti, ma realizza materialmente anche le scene nel momento in cui interviene sul progetto e le specifiche tecniche, in collaborazione lo scenotecnico.\nAmbiti di attivit\u00e0.\nIn senso concreto una scenografia \u00e8 composta da tutte le costruzioni che definiscono la \"scena\", ovvero la porzione di spazio che deve essere inquadrata da una macchina da presa cinematografica o televisiva, o che costituisce lo sfondo di una rappresentazione teatrale.\nQuesta terminologia pu\u00f2 variare a seconda del contesto: set per quanto riguarda il cinema e la televisione, messa in scena o scenario per il teatro.\nLa scenografia non \u00e8 sempre un ambiente artificiale, ma pu\u00f2 essere costituita anche da un ambiente naturale. In quest'ultimo caso, la scenografia potrebbe essere un paesaggio, oppure un ambiente che normalmente non \u00e8 adibito ad essere ripreso (come ad esempio l'interno di una casa). Se l'ambiente \u00e8 artificiale, ovvero la scenografia \u00e8 \"ricostruita\", servir\u00e0 l'intervento di tecnici, come lo scenografo, il decoratore, l'arredatore e altri.\nInizialmente, a Hollywood, si era soliti utilizzare esclusivamente scenografie artificiali, poi, con il passare del tempo, si iniziarono a sfruttare scenografie naturali per dare un tocco di realismo alle rappresentazioni: si vedano in particolare le tecniche neorealiste.\nDall'inizio degli anni novanta, grazie al sostanziale apporto della grafica computerizzata \u00e8 nata una nuova tecnica scenografica virtuale chiamata \"Matte painting\" utilizzata prevalentemente in ambito televisivo e cinematografico.\nNel teatro la scenografia viene pi\u00f9 correttamente definita come \"messa in scena\", mentre lo \"spazio scenico\" propriamente detto \u00e8 il luogo in cui si svolge l'azione. Tradizionalmente, esso coincide con lo spazio del palcoscenico, che pu\u00f2 essere \"arredato\", per aiutare spettatori e attori nell'immersione dell'opera in atto. In questo caso la scenografia pu\u00f2 essere \"bidimensionale\" (se \u00e8 costituita soltanto da dipinti su tela, disegni o fotografie) oppure \"plastica\" (se \u00e8 \"tridimensionale\", cio\u00e8 se vi sono anche oggetti materiali).\nFigure professionali.\nFigure collaterali che collaborano con lo scenografo sono:\nScenografia e diritto d'autore italiano.\nL'attivit\u00e0 dello scenografo \u00e8 protetta dalla legge italiana sul diritto d'autore (L. 633/1941), in particolare all'articolo 86 si parla di diritto connesso, nel caso in cui il bozzetto teatrale non costituisca opera gi\u00e0 coperta dal diritto d'autore. \nL'attivit\u00e0 dello scenografo pu\u00f2 infatti limitarsi ad una semplice riproduzione di ambienti scenici sul palco, ed in questo caso non si tratta di opera creativa ed originale, poich\u00e9 non comporta nulla di personale o di creativo. Secondo il comma 1 dell'articolo 86, lo scenografo avr\u00e0 diritto al compenso nel caso in cui il bozzetto della scena venisse utilizzato ulteriormente in altri teatri, oltre a quello per il quale \u00e8 stato composto.Il lavoro dello scenografo sar\u00e0 quindi tutelato solo in caso di utilizzazioni ulteriori rispetto a quella normale, che avviene presumibilmente nel teatro per il quale ha svolto il lavoro (poich\u00e9 \u00e8 probabile che sia gi\u00e0 stato retribuito).\nNel caso in cui il bozzetto sia invece considerato un'opera dell'ingegno, avente quindi caratteri di originalit\u00e0, secondo quanto previsto dalle disposizioni del titolo I della legge sul diritto d'autore, gli sar\u00e0 riconosciuta la titolarit\u00e0 del diritto morale e patrimoniale previsto dalla legge. \nIl diritto sui bozzetti \u00e8 un diritto connesso al diritto d'autore, e ha una durata di 5 anni a partire dalla prima rappresentazione nella quale il bozzetto \u00e8 stato adoperato."}
{"id": "724854", "revid": "125767975", "url": "https://it.wikipedia.org/wiki?curid=724854", "title": "Radio Italia TV", "text": "Radio Italia TV \u00e8 un'emittente televisiva italiana musicale, versione televisiva dell'emittente radiofonica Radio Italia.\nStoria.\nAnni 2000.\nRadio Italia TV nasce il 15 aprile 2004, proponendosi come alternativa gratuita all'emittente a pagamento Video Italia, quindi come canale dedicato alla musica italiana. In questo decennio, Radio Italia TV \u00e8 ricevibile sul digitale terrestre in chiaro, nel multiplex Dfree e sul satellite in modalit\u00e0 FTA (\"free to air\"), ossia visibile in chiaro e su una qualunque piattaforma satellitare. Su Sky, l'emittente \u00e8 memorizzata sul canale 858.\nDal 2005, Radio Italia TV abbandona il digitale terrestre, rimanendo visibile 24 ore su 24 solo via satellite, e trasmettendo in syndication su alcune televisioni locali per una parte della giornata.Il canale propone conduzioni, programmi e musica rivolti ai giovanissimi; oltre alle classifiche, in onda tutti i giorni, il palinsesto offre informazione e interviste grazie alla collaborazione con Radio Italia.\nNegli anni successivi, le televendite assumono un peso maggiore nella programmazione rispetto ai video musicali italiani. Il 1\u00ba luglio 2009 terminano le trasmissioni di Radio Italia TV che dunque abbandona la frequenza satellitare e cessa di esistere.\nAnni 2010.\nRadio Italia TV rinasce il 4 marzo 2011: anche questa volta l'emittente \u00e8 completamente gratuita. \u00c8 visibile sul canale 70 del digitale terrestre, rivolgendosi a un pubblico di ragazzi e giovani adulti.\nDal 1\u00ba gennaio 2013 Radio Italia TV effettua un radicale cambiamento, inglobando nella propria programmazione i contenuti del canale Video Italia che era stato chiuso definitivamente il giorno precedente.\nIl 19 ottobre 2013 Radio Italia TV riacquisisce la frequenza satellitare di Hot Bird, sulla quale trasmette in modalit\u00e0 \"free to air\" e di conseguenza \u00e8 visibile da quella data in tutta Europa, in Medio Oriente e in Nordafrica. L'emittente viene quindi inserita nelle piattaforme satellitari: Sky Italia assegna a Radio Italia TV la posizione 725 sui propri set-top box, mentre Tiv\u00f9sat gli assegna la numerazione automatica 35.\nL'emittente trasmetteva nel tradizionale formato 4:3, talvolta utilizzando la modalit\u00e0 \"letterbox\" per i videoclip girati in 16:9, talvolta tagliando o deformando i videoclip. In data 18 settembre 2015 Radio Italia TV inizia a trasmettere regolarmente nel formato panoramico , ma i videoclip musicali in 4:3 continuano ad essere tagliati o schiacciati dalle bande nere.\nDal 18 gennaio 2017 il canale trasmette in HD nativo su Tiv\u00f9sat e su Sky.\nDal 27 gennaio 2017 il canale trasmette in HD nativo anche sul digitale terrestre, sul canale 570, veicolato da vari mux locali.\nIl 25 luglio 2017 chiude la versione SD del canale sul satellite.\nAnni 2020.\nDal 27 giugno 2020, il canale rinnova logo e grafica. Per l'occasione viene organizzato l'evento \"Radio Italia Ora\", durante il quale alcuni artisti noti del panorama musicale italiano hanno ciascuno a disposizione uno spazio della durata di un'ora ciascuno per condurre e proporre le proprie scelte musicali. Esso viene riproposto anche nel 2021 con nuovi artisti e personaggi famosi del mondo dello spettacolo.\nIl 2 gennaio 2021 la versione HD sul digitale terrestre viene eliminata.\nConduttori.\nConducono o partecipano in maniera fissa a trasmissioni di Radio Italia TV (molti sono anche speaker radiofonici dell'emittente di riferimento), tra cui Mauro Marino, Mario Volanti, Manola Moslehi, Giulia Penna, Daniela Cappelletti, Luca Ward.\nIn passato facevano parte dell'emittente anche Simone Annicchiarico, Serena Rossi, Enrico Ruggeri, Bel\u00e9n Rodr\u00edguez."}
{"id": "724855", "revid": "1610933", "url": "https://it.wikipedia.org/wiki?curid=724855", "title": "Mandrillo", "text": ""}
{"id": "724857", "revid": "1718925", "url": "https://it.wikipedia.org/wiki?curid=724857", "title": "Alberto da Genova", "text": "La data di nascita \u00e8 controversa e secondo talune fonti andrebbe indicata nell'anno 1095. Incerti sono pure il luogo di nascita e l'anno della sua morte. Probabilmente nacque nell'area genovese e pass\u00f2 l'infanzia facendo il pastore.\nBiografia.\nAlberto fu monaco ed eremita e mor\u00ec nel suo eremo, sulle alture di Sestri Ponente, come riporta una scritta sopra la grotta in cui trascorse parte della sua vita.\nLa Sestri Ponente del suo tempo era una localit\u00e0 abitata da poche famiglie di contadini o pescatori: nel luogo in cui \u00e8 oggi l'abitato costiero, si trovava allora il mare, poi ritiratosi verso il XVI-XVII secolo con la formazione della spiaggia. La costa arrivava al golfo detto del Priano, sotto l'attuale chiesa della \"Virgo Potens\", dove si trovava un piccolo abitato.\nUnica biografia rimasta \u00e8 un manoscritto del Cinquecento, conservato nell'archivio della parrocchia di San Giovanni Battista di Sestri Ponente. Manca qualsiasi ulteriore dato essendo andato distrutto il convento di Sant'Andrea e con esso i suoi archivi. Secondo quell'unica biografia, il santo scopr\u00ec la sua vocazione da ragazzo assistendo alla sacra rappresentazione della conversione dell'eremita Teobaldo. Conobbe anche l'eremita Giovanni, che viveva in un'altra grotta sulle alture di Sestri Ponente.\nSi ritir\u00f2 alla vita da eremita una prima volta tra il 1110 e il 1115.\nAlberto entr\u00f2 da giovane, tra il 1120 e il 1125, come cuoco, nell'abbazia di Sant'Andrea, posta tra Sestri Ponente e Cornigliano (tuttora esistente anche se sconsacrata). Non era colto, contrariamente agli altri monaci; anche per questo forse prefer\u00ec lasciare la piccola comunit\u00e0.\nNel 1129, al momento della scissione fra benedettini e cistercensi, scelse la regola cistercense e rimase nell'abbazia.\nTra il 1140 e il 1150, aspirando ad una vita solitaria di preghiera e penitenza, si ritir\u00f2 in una grotta sulle pendici del monte Contessa, in un pianoro chiamato \"la rocca\", alle spalle di Sestri Ponente (a meno di un'ora a piedi), dove visse per molti anni da eremita fino alla sua morte.\nSegu\u00ec il regime di eremitaggio, ricevendo periodicamente la visita dei confratelli che gli portavano i viveri e lo mantenevano entro l'ordine monastico. La sua fama crebbe e cominci\u00f2 ad accorrere la gente del popolo al suo rifugio. Visse oltre ottanta anni; mor\u00ec (si suppone) nel 1180, forse l'8 luglio 1180, data attestata da un'iscrizione presso la sua grotta.\nIl culto.\nSecondo la tradizione fu canonizzato da papa Innocenzo IV, che giunse a Genova il 7 luglio 1244 a causa di problemi politici, nel momento della lotta contro l'imperatore Federico II di Svevia, alla vigilia della festa di Sant'Alberto.\nRimanendo per tre mesi all'Abbazia di Sant'Andrea, il Papa ebbe modo di apprezzarlo. Dopo vent'anni dalla sua morte era gi\u00e0 stata eretta una chiesa a lui dedicata.\nUna leggenda devozionale narra che il cibo da lui cucinato si \"moltiplicava miracolosamente\" in tal modo che potesse sfamare i poveri. A Sestri Ponente, dove gli \u00e8 dedicato un santuario, \u00e8 venerato come Santo Patrono.\nLa sua memoria viene celebrata l'8 luglio.\nI luoghi.\nLa grotta.\nIl piano della Rocca sta sulla dorsale collinare divisorio delle alture di Pegli, con la Val Varenna, da quelle di Sestri Ponente. Da questo monte si domina tutta la costa genovese; poco distante, sempre sullo stesso colle, i cui resti vennero rinvenuti negli scavi per la realizzazione del cimitero dei Pini Storti, era esistito un antico castellaro ligure. Il pianoro dove si era ritirato l'eremita era sul versante a mare del monte Contessa, che divide la valle del torrente Molinassi da quella del torrente Marotto.\nLa chiesa di Sant'Alberto sul Monte Contessa.\nUna prima chiesa o cappella dedicata ad Alberto era stata eretta a due decenni dalla sua morte. La santificazione veniva a sancire questo primo culto, nutrito dai numerosi miracoli a lui attribuiti \"post mortem\". La chiesa riconosciuta venne pertanto costruita nel XIII secolo e ricostruita nel 1435.\nEbbe molti restauri, anche in tempi recenti per la facciata. La zona dove si trova la chiesa \u00e8 sulle colline di Sestri, appartata dalla citt\u00e0, sopra la valle dei Molinassi che conserva ancora dei vecchi mulini.\nDa Sant'Alberto prende nome la frazione a monte di Sestri Ponente dov'\u00e8 la chiesa e dove si arriva dalla via di Sant'Alberto."}
{"id": "724878", "revid": "6923", "url": "https://it.wikipedia.org/wiki?curid=724878", "title": "National Association of Underwater Instructors", "text": "La National Association of Underwater Instructors (NAUI) \u00e8 una organizzazione statunitense di addestramento alla subacquea che si occupa della diffusione della subacquea attraverso l'insegnamento.\nLa NAUI venne fondata da Albert Tillman e Neal Hess nel 1959. Nell'agosto 1960 venne tenuto il primo corso di certificazione per istruttori allo \"Houston's Shamrock Hilton Hotel\", con 72 candidati. Circa un anno dopo, nell'ottobre 1961, la NAUI venne inserita dallo Stato della California tra le organizzazioni di insegnamento no-profit. La NAUI \u00e8 a livello internazionale la pi\u00f9 vecchia agenzia di insegnamento no-profit, con l'unico scopo di promuovere la sicurezza nella subacquea attraverso l'educazione continua.\n\u00c8 l'unica associazione di istruttori subacquei dove il consiglio direttivo viene eletto direttamente dai soci mediante l'espressione di un voto. Le elezioni si svolgono annualmente e coinvolgono tutti i membri regolarmente iscritti all'associazione che possono esprimere il voto ma anche candidarsi ai ruoli dirigenziali. Jacques-Yves Cousteau, inventore dell'aqua-lung, fece parte del consiglio consultivo della NAUI. Lloyd Bridges, che col personaggio di \"Mike Nelson\" nella serie TV \"Sea Hunt\" contribu\u00ec in modo notevole alla popolarit\u00e0 di questo sport in America, fu il primo istruttore onorario dell'associazione.\nMolti personaggi del cinema, come Kevin Costner, Cameron Diaz o anche sportivi come Tiger Woods sono certificati dalla NAUI.\nLa NAUI inizi\u00f2 l'addestramento per l'uso del Nitrox nel 1992, e nel 1997 pubblic\u00f2 gli standard per l'insegnamento dell'immersione tecnica, una pratica sempre pi\u00f9 frequente."}
{"id": "724879", "revid": "29244", "url": "https://it.wikipedia.org/wiki?curid=724879", "title": "NAUI", "text": ""}
{"id": "724886", "revid": "6066", "url": "https://it.wikipedia.org/wiki?curid=724886", "title": "Onanista", "text": ""}
{"id": "724890", "revid": "2146488", "url": "https://it.wikipedia.org/wiki?curid=724890", "title": "RollerCoaster Tycoon 2", "text": "RollerCoaster Tycoon 2 \u00e8 un videogioco manageriale che simula la gestione di parco di divertimento, il secondo capitolo dell'omonima trilogia. Sviluppato da Chris Sawyer e pubblicato da Infogrames, il gioco venne messo in commercio il 15 ottobre 2002.\n\u00c8 il successore di \"RollerCoaster Tycoon\" ed \u00e8 stato a sua volta segu\u00ecto dal gioco \"RollerCoaster Tycoon 3\".\nModalit\u00e0 di gioco.\nCome il suo predecessore, lo scopo del gioco \u00e8 di completare una serie di scenari prestabiliti costruendo e dirigendo dei parchi a tema. Il giocatore pu\u00f2 scegliere tra decine di percorsi di montagne russe, ma pu\u00f2 anche costruire altre attrazioni come giostre, autoscontri, case dei fantasmi, go-kart e navi oscillanti. Il giocatore pu\u00f2 anche costruire i propri progetti di montagne russe decidendo la direzione, l'altezza e l'inclinazione di ogni singolo pezzo che compone il percorso. \u00c8 anche possibile inserire pezzi speciali all'interno del tracciato, come le \"foto in corsa\" e i \"giri della morte\". Si pu\u00f2 inoltre personalizzare l'ambiente alzando o abbassando il terreno, aggiungendo piante e ornamenti; bisogna anche soddisfare le esigenze dei visitatori del parco costruendo in modo strategico i chioschi e i servizi igienici; un'altra importante caratteristica consiste nel decidere il prezzo d'entrata alle varie singole attrazioni.\nAccoglienza.\nInizialmente il gioco non ha riscosso un grande successo a causa della poca innovazione rispetto al suo predecessore: il motore grafico \u00e8 rimasto lo stesso e le caratteristiche del \"gameplay\" sono rimaste pressoch\u00e9 inalterate.\nQualche tempo dopo l'uscita del gioco, tuttavia, il pubblico ha iniziato ad apprezzarlo soprattutto per l'alta longevit\u00e0 e per l'ampia possibilit\u00e0 di personalizzazione dei circuiti e del mondo di gioco, anche grazie ad un efficiente editor di mappe.\nA seguito di varie riedizioni, anche economiche, molti appassionati si sono avvicinati a questo genere di giochi per la prima volta e, visto il successo ottenuto dopo i primi anni di vendita, si \u00e8 deciso di programmare un seguito, ovvero \"RollerCoaster Tycoon 3\".\nEspansioni del gioco.\nSono stati realizzati due pacchetti espansivi per \"RollerCoaster Tycoon 2\". Il primo, \"Wacky Worlds\", \u00e8 un'espansione basata sui percorsi e sugli scenari di parchi realmente esistenti. La seconda espansione, \"Time Twister\", \u00e8 un ulteriore miglioramento del gioco, che apporta numerosi cambiamenti e permette di gestire parchi molto pi\u00f9 grandi e scenari molto pi\u00f9 avvincenti e particolareggiati."}
{"id": "724897", "revid": "38120", "url": "https://it.wikipedia.org/wiki?curid=724897", "title": "Boyscout", "text": ""}
{"id": "724901", "revid": "1318658", "url": "https://it.wikipedia.org/wiki?curid=724901", "title": "Citt\u00e0-moschea di Bagerhat", "text": "La Citt\u00e0-moschea di Bagerhat \u00e8 uno dei tre siti dichiarati Patrimonio dell'umanit\u00e0 dall'UNESCO che si trovino in Bangladesh. Questa storica citt\u00e0 \u00e8 situata nel distretto di Bagerhat, nel sudest della nazione. Essa venne fondata dal generale turco Khan Jahan Ali agli inizi del XV secolo.\nOriginariamente Bagerhat era conosciuta col nome di Khalifatabad. Questa citt\u00e0 \u00e8 conosciuta nel mondo per l'alta concentrazione di monumenti islamici in generale e di moschee in particolare.\nNella citazione dell'UNESCO in occasione dell'inclusione di Bagerhat fra i Patrimoni dell'umanit\u00e0, nel 1983, compaiono pi\u00f9 di 50 monumenti, fra i quali Shat Gambuj Masjid, il Mausoleo di Kahn Jahan, le moschee di Singar, Bibi Begni, Reza Khoda e Zindavir."}
{"id": "724906", "revid": "767487", "url": "https://it.wikipedia.org/wiki?curid=724906", "title": "Blitzkrieg (gruppo musicale)", "text": "I Blitzkrieg (\"Guerra lampo\" in tedesco) sono un gruppo musicale heavy metal britannico nato nel 1981.\nStoria.\nI Blitzkrieg si formano nei primi anni del 1980 (durante l'esplosione della NWOBHM che stava nascendo in Gran Bretagna) grazie al chitarrista Jim Sirotto ed al cantante Brian Ross. Entrambi danno vita alla band heavy metal che nel 1980 inizia con uscite \"live\" facendo da spalla a gruppi quali Saxon, Iron Maiden, Def Leppard e Mot\u00f6rhead.\nDopo due demo cassette (di cui una \"live\") e un singolo, usciti tra il 1980 e il 1981, il gruppo (Jim Sirotto, Brian Ross pi\u00f9 i tre che verranno dopo, Sean Taylor, Mick Moore, Mick Proctor) produce con la Neat Records un primo LP nel 1985 intitolato \"A Time of Changes\", contenente 8 pezzi in stile NWOBHM come l'omonimo \"Blitzkrieg\" (eseguito nei concerti e in seguito reinterpretato per l'album \"Garage Inc.\" dai Metallica), \"Inferno\" e la title-track.\nDopo l'abbandono del gruppo da parte del chitarrista Jim Sirotto, tra il 1991 e il 1998, escono altri tre dischi. Nel 2002 pubblicano \"Absolute Power\" seguito, nei due anni successivi, dalla raccolta \"A Time of Changes - Phase 1\" e dal loro primo album dal vivo.\nNel 2005 esce \"Sins and Greed\", seguito da \"Theatre of the Damned\" del 2007 e \"Back from Hell\" del 2013.\nA novembre del 2015 hanno pubblicato \"\", una nuova registrazione del disco d'esordio."}
{"id": "724908", "revid": "287204", "url": "https://it.wikipedia.org/wiki?curid=724908", "title": "Libro di Sofonia", "text": "Il Libro di Sofonia (ebraico \u05e6\u05e4\u05e0\u05d9\u05d4, \"zefany\u00e0h\"; greco \u03a3\u03bf\u03c6\u03bf\u03bd\u03af\u03b1\u03c2, \"sofon\u00ecas\"; latino \"Sophonias\") \u00e8 un testo contenuto nella Bibbia ebraica (Tanakh) e cristiana.\n\u00c8 scritto in ebraico e la redazione del libro \u00e8 avvenuta nel\nRegno di Giuda presumibilmente tra il 630 ed il 609 a.C. circa, come si pu\u00f2 dedurre dai primi 4 versetti del libro, ove si dice che l'autore visse al tempo di Giosia.\n\u00c8 composto da 3 capitoli e contiene vari oracoli del profeta Sofonia contenenti in particolare esortazioni agli Ebrei, giudizio delle nazioni, promessa di restaurazione.\nTematica.\nVi si annuncia la venuta del giorno di Jahv\u00e8 e del suo giudizio per il popolo ebraico che ha seguito dei pagani ed ha commesso delle cattive azioni. Anche le nazioni vicine devono subire un giudizio, come i Filistei, i Moabiti, gli Etiopi e gli Assiri.\nSolamente gli umili e i modesti resteranno vivi e sicuri sotto la protezione di Dio.\nConsiderazioni e contenuto.\nL'introduzione del libro situa l'azione di Sofonia nell'epoca di Giosia; la maggior parte dei commentatori riconosce la sua predicazione come idonea ad essere situata nella prima parte del regno di Giosia. Non vi \u00e8 traccia infatti della decadenza dell'impero assiro e non si fa cenno della riforma attuata dal re Giosia.\nI costumi stranieri hanno ripreso il sopravvento tra il popolo cancellando ogni traccia della riforma del re Ezechia (Sof. 1,8), si pratica il culto degli astri e l'idolatria; vi sono apostati (1,4). La violenza \u00e8 esercitata dai potenti del regno (1,8-11; 3,3) principi, sacerdoti giudici e profeti sono divenuti degli oppressori (3,3-4).\nLa citazione di alcuni luoghi fa supporre che il luogo della predicazione del profeta sia stato Gerusalemme (1,10-11). Lo stile del messaggio \u00e8 in perfetta continuit\u00e0 con quello dei profeti del sud. Come Amos e Isaia si concentra sul \"residuo del popolo\", sul \"Giorno del Signore\", su peccato e castigo.\nIl giorno del Signore \u00e8 il momento in cui Dio vendica il Suo popolo, decreta il suo destino, lo salva come ai tempi dell'Esodo e ne rinnova i prodigi spaventosi contro le nazioni nemiche. Il messaggio per\u00f2 travalica lo stretto quadro della storia in quanto predice un cataclisma cosmico, un giorno di collera e di distruzione.\nUn giudizio che toccher\u00e0 non solo gli uomini e le loro civilt\u00e0 ma tutto ci\u00f2 che vive sulla terra, tema che sar\u00e0 ripresentato nell'Apocalisse giovannea.\nIl primo capitolo parla come in futuro il mondo si riempir\u00e0 di corrotti.\nIl secondo capitolo esorta il popolo ebraico a ricercare la giustizia e l'umilt\u00e0.\nIl capitolo terzo parla della venuta del Messia quando tutte le nazioni si raduneranno per il combattimento. Ma infine il Signore regner\u00e0 in mezzo ad esse.\nInflussi.\nIl piccolo libro di Sofonia ha avuto un influsso limitato. Viene citato una sola volta nel Nuovo Testamento (cfr. Mt ).\nQuasi sicuramente, l'apostolo Giovanni si \u00e8 ispirato al profeta in questione per la redazione dell'Apocalisse, testo sacro per i cristiani, nel quale si annunzia la vittoria di Cristo sugli empi e su Satana in termini simili a quelli di Sofonia.\nLa descrizione del giorno di Jahv\u00e8 (So ) ha ispirato la composizione dell'inno latino \"Dies irae\"."}
{"id": "724915", "revid": "125832109", "url": "https://it.wikipedia.org/wiki?curid=724915", "title": "Scisma d'Occidente", "text": "Con Scisma d'Occidente si intende la crisi dell'autorit\u00e0 papale che per quasi quarant'anni, dal 1378 al 1418, lacer\u00f2 la Chiesa occidentale sulla scia dello scontro fra papi e antipapi per il controllo del soglio pontificio, dividendo l'Europa cristiana in due correnti rivali.\nLa crisi ebbe origine in un contesto di crisi e trasformazione dell'antico sistema feudale che non rispondeva pi\u00f9 alle esigenze di una societ\u00e0 in rapido cambiamento. La Chiesa romana aveva da tempo perso il suo ruolo culturale e sociale che l'aveva contraddistinta nei secoli precedenti e che l'aveva resa indispensabile per l'esercizio del potere. Sul piano politico il conflitto tra il re di Francia Filippo il Bello e papa Bonifacio VIII, contrapposti nel tentativo di affermarsi come poteri assoluti, si aggiungeva allo scontro in corso in Italia tra Papa e Imperatore che era sfociato nelle lotte tra Guelfi e Ghibellini.\nQueste tensioni e conflitti portarono, nel 1309, i papi ad insediarsi ad Avignone. Ci vollero 70 anni prima che papa Gregorio XI facesse ritorno a Roma; il suo successore, Urbano VI, eletto al conclave del 1378 non fu ben visto dai cardinali francesi che, ritenendo illegittima la sua nomina, dopo cinque mesi elessero un antipapa, Clemente VI, dando inizio allo scisma con due contemporanee successioni pontificie. L'intera cristianit\u00e0 si divise sulle due obbedienze, chi al papa di Roma, chi al papa di Avignone (Clemente VII aveva trasferito l\u00ec la sua sede). Numerosi furono i tentativi di ricucire lo strappo: un concilio di Pisa, indetto nel 1409, con l'intenzione di deporre i due papi antagonisti ed eleggerne un nuovo, Alessandro V, peggior\u00f2 la situazione. Lo scisma fu ricomposto solo nel 1417 quando, a seguito del concilio di Costanza, la cristianit\u00e0 si trov\u00f2 unita sotto la guida di un unico papa: Martino V.\nNonostante il concilio di Costanza non avesse negato l'autorit\u00e0 papale, questa ne usc\u00ec profondamente indebolita. La teoria del conciliarismo and\u00f2 ad affermarsi a dispetto dell'assolutismo pontificio che era emerso nella riforma della Chiesa dell'XI secolo ai tempi di papi autoritari come Gregorio VII.\nOrigini dello scisma.\nContesto storico e cattivit\u00e0 avignonese.\nAll'inizio del XIV secolo la popolazione del continente europeo stava attraversando un periodo, ormai lungo oltre due secoli, di grande sviluppo e prosperit\u00e0, non solo in campo economico ma anche in quello sociale e culturale. Quei secoli videro un costante sviluppo demografico, l'ampliamento e la creazione di nuove citt\u00e0 e uno straordinario aumento dei traffici in quantit\u00e0 e in qualit\u00e0; la vita intellettuale rinacque dal XII secolo portando alla nascita delle universit\u00e0 medievali e all'affermarsi della filosofia scolastica. Anche la chiesa cattolica fu coinvolta in tutto ci\u00f2 e, dopo un iniziale periodo di riforma iniziato nell'XI secolo in cui non manc\u00f2 un grave scontro con l'impero, trov\u00f2 una sua affermazione arrivando all'apogeo nel XIII secolo sotto il pontificato di Innocenzo III. \nNei primi anni del trecento and\u00f2 a consumarsi un grave conflitto tra il potente re Filippo IV di Francia, detto il Bello, e il pontefice Bonifacio VIII, al secolo Benedetto Caetani, culminato nel celebre \"schiaffo di Anagni\" avvenuto l'8 settembre 1303. L'influenza di Filippo il Bello si distinse quando sal\u00ec al soglio pontificio Clemente V, primo papa francese dall'elezione del 1119 di Callisto II. Il nuovo papa si trov\u00f2 a dover governare una chiesa in una difficile crisi politica, tanto che nella necessit\u00e0 sia riaffermare l'indipendenza della Santa Sede sia tenere strettissimi contatti con il sovrano francese, decise di non risiedere a Roma come era solito per i papa ma prefer\u00ec, nel 1313, spostarsi da Poitiers (sotto il dominio di Filippo e dove risiedeva momentaneamente) ad Avignone, di propriet\u00e0 dei d'Angi\u00f2. Inizi\u00f2 cos\u00ec la cosiddetta \u201ccattivit\u00e0 avignonese\u201d che, sebbene fosse considerata una situazione provvisoria, rappresent\u00f2 un impoverimento del potere papale dopo l'apogeo a cui era giunto nel secolo precedente.\nAlla vigilia dello scisma: guerre in Italia e rientro del papa.\nI successivi cinque papi che si susseguirono ad Avignone furono francesi e tendenzialmente vicini al re di Francia, come lo furono gran parte dei cardinali che nominarono i legati e i governatori delle province ecclesiastiche d'Italia. Ci\u00f2 ebbe delle ripercussioni sfavorevoli sugli italiani abituati a ricevere benefici derivanti da tali uffici, dando origine ad un malcontento che venne amplificato dagli scontri tra i guelfi, sostenitori del papato e capeggiati dal re di Napoli angioino, e il partito ghibellino, rappresentato in particolare dalla potente famiglia Visconti. Tra il 1360 e il 1375 l'Italia settentrionale fu teatro di un susseguirsi di scontri tra queste due fazioni.\nNel 1370, papa Gregorio XI espresse il desiderio, gi\u00e0 palesato dal suo predecessore, di riportare la sede papale a Roma e, in vista di ci\u00f2, i legati pontifici stavano riassoggettando i territori dello Stato Pontificio in vista di un imminente ritorno del papa a Roma da Avignone. In una tale situazione di instabilit\u00e0, molte citt\u00e0-stato italiane pensarono di cogliere l'occasione per estendere le loro egemonie sui territori contesi.\nNel 1371 i signori di Milano Bernab\u00f2 e Galeazzo II Visconti, in guerra contro gli Estensi, minacciarono i possedimenti della Chiesa insieme agli eserciti delle principali libere citt\u00e0 della Toscana. Contro di loro si form\u00f2 una coalizione a sostegno del papa sotto la guida di Nicolas Roger de Beaufort, Raimondo di Turenna e il celebre capitano di ventura Giovanni Acuto. Ebbe cos\u00ec inizio la cosiddetta \"guerra degli Otto Santi\".\nVedendo le propriet\u00e0 della chiesa in grave pericolo, nel febbraio 1374 papa Gregorio XI, esortato anche dalle preghiere di Caterina da Siena e Brigida di Svezia nonch\u00e9 dalle richieste dell'imperatore Carlo IV di Lussemburgo, decise di riportare la sede papale a Roma. Nonostante le proteste del re di Francia e della maggioranza dei cardinali, il papa lasci\u00f2 Avignone il 13 settembre 1376 per imbarcarsi a Marsiglia il 2 ottobre per l'Italia. Raggiunse il 6 dicembre Corneto dopo essere transitato da Genova. Rimase l\u00ec finch\u00e9 a Roma non furono presi gli accordi necessari per permettergli di esercitare il suo governo. Lasciata Corneto il 13 gennaio 1377, sbarc\u00f2 ad Ostia il giorno successivo per poi risalire il Tevere verso il monastero di San Paolo, da dove fece il suo solenne ingresso a Roma il 17 gennaio 1377.\nIl suo ritorno non fu comunque sufficiente a porre fine alle ostilit\u00e0. La terribile strage di Cesena, voluta dal cardinale Roberto di Ginevra, futuro antipapa Clemente VII, alien\u00f2 agli italiani ogni simpatia per il papato. Verso la fine di maggio 1377, le incessanti rivolte romane costrinsero Gregorio XI a trovare rifugio ad Anagni. Gravemente malato e sentendosi minacciato nel suo stesso palazzo, solo la morte gli imped\u00ec di tornare ad Avignone. Fatto straordinario, lasci\u00f2 al camerlengo una bolla in cui menzionava raccomandazioni sulla sua successione. Mor\u00ec a Roma il 27 marzo 1378 mentre a Sarzana si avviavano le trattative per un processo di pace, lasciando la Chiesa in una situazione incerta e pericolosa.\nCrisi del XIV secolo.\nIl XIV secolo si apr\u00ec anche con una grave crisi economica. Mutamenti climatici portarono alla grande carestia del 1315-1317 che mise un freno alla crescita demografica che aveva contraddistinto i decenni precedenti grazie al periodo caldo medievale. La situazione fu aggravata dallo scoppio nel 1337, tra regno di Francia e Regno di Inghilterra, della guerra dei cent'anni. Le precarie condizioni igieniche della popolazione, la malnutrizione e il frequente movimento di truppe, in particolare le compagnie di ventura, contribuirono alla diffusione della peste nera, che tra il 1347 e il 1350 decim\u00f2 la popolazione europea, continuando a ripresentarsi anche negli anni successivi ad ondate con frequenza circa decennale. Tale fu il contesto storico che fece da sfondo allo Scisma d'Occidente\nLo scisma.\nL'origine dello scisma \u00e8 da ricercare nel trasferimento della sede apostolica da Avignone a Roma, voluta da papa Gregorio XI (Pierre Roger de Beaufort) nel 1377 dopo circa settant'anni di permanenza nella cittadina provenzale. Morto Gregorio l'anno successivo, il collegio cardinalizio, dominato da prelati francesi, si apprest\u00f2 ad eleggere un nuovo papa transalpino. I romani si sollevarono con l'obiettivo di scongiurare tale evento, poich\u00e9 temevano che un nuovo papa francese avrebbe potuto disporre il ritorno ad Avignone. Il popolo reclam\u00f2 a gran voce la scelta di un papa gradito, gridando nelle piazze \"Romano lo volemo, o almanco italiano\" (\"Romano lo vogliamo o, almeno, italiano\").\nInizio dello scisma: la crisi del 1378.\nA settant'anni dalla partenza del sovrano pontefice per Avignone, Roma accolse in un clima febbrile l'apertura del conclave con cui si sarebbe eletto il successore di Gregorio XI. Il popolo, nel timore di non poter avere nemmeno questa volta un papa romano o almeno italiano, dette inizio ad alcuni disordini. Il conclave del 1378 si apr\u00ec ufficialmente l'8 aprile 1378 e i cardinali, intimiditi dalle pressioni del popolo, elessero precipitosamente l'arcivescovo di Bari, Bartolomeo Prignano, noto per la sua apparente moderazione. Il 15 ottobre seguente Bartolomeo ricevette la tiara e assunse il nome pontificale di Urbano VI. Gi\u00e0 valente e rispettato amministratore della Cancelleria Apostolica ad Avignone, Urbano, da papa, si dimostr\u00f2 severo e esigente. Fin da subito si scontr\u00f2 con alcuni dei cardinali rimasti ad Avignone mettendo in luce una volont\u00e0 riformista, talvolta brutale, insospettata fino a quel momento. Cerc\u00f2 di imporre al collegio cardinalizio una vita conforme all'ideale evangelico, chiedendo loro di rinunciare ai compensi e di investire nella restaurazione della Chiesa. \nAlcuni cardinali, in particolare quelli francesi, che si erano riuniti ad Anagni per congiurare contro il papa (qualcuno di essi propose anche la cattura e sostituzione del nuovo pontefice), abbandonarono Roma e si riunirono in una citt\u00e0 situata oltre il confine dello Stato, Fondi, sotto la protezione del conte Onorato I Caetani. Il 20 settembre di quello stesso anno, dopo appena cinque mesi, i cardinali \"scismatici\" elessero papa il cardinale Roberto di Ginevra, che prese il nome di Clemente VII. La decisione di eleggere un nuovo papa, secondo il papa di Roma, era motivata dal fatto che taluni cardinali avrebbero preferito un altro pontefice pi\u00f9 vicino alle loro idee politiche. Dichiararono quindi invalida l'elezione di Urbano VI, sostenendo la dipendenza del conclave da pressioni esterne e da paura della folla romana. Dopo qualche tempo, l'antipapa Clemente VII ristabil\u00ec la propria corte ad Avignone, in opposizione alla sede romana di Urbano VI; quest'ultimo, nel frattempo, aveva gi\u00e0 nominato ventinove nuovi cardinali, di cui venti italiani. Con due pontefici in carica, la Chiesa occidentale fu spezzata in due corpi autocefali e la stessa comunit\u00e0 dei fedeli risult\u00f2 divisa fra \"obbedienza romana\" e \"obbedienza avignonese\". Lo scisma era iniziato.\nRispetto ai conflitti tra pontefici rivali del passato, che pure avevano dilaniato pi\u00f9 volte la Chiesa, la rottura del 1378 presentava aspetti molto pi\u00f9 gravi e preoccupanti. Non si trattava di papi e antipapi nominati da fazioni rivali, ma di pontefici eletti in apparente legittimit\u00e0 da coloro che soli ne avevano il potere: i cardinali.\nDiffusione dello scisma.\nFu cos\u00ec che la cristianit\u00e0 d'occidente si ritrov\u00f2 con due papi, entrambi con il proprio collegio cardinalizio ed entrambi convinti della propria legittimit\u00e0, che si scomunicarono a vicenda. Ne risult\u00f2 una profonda spaccatura nella societ\u00e0 del tempo, tra coloro che scelsero di obbedire ad Urbano VI, il papa di Roma, e coloro che invece riconobbero papa Clemente VII, che nel frattempo aveva stabilito la sua sede ad Avignone. \nDa questione puramente ecclesiastica, il conflitto si trasform\u00f2 ben presto in una crisi politica di dimensioni continentali, tale da orientare alleanze e scelte diplomatiche in virt\u00f9 del riconoscimento che i sovrani europei tributarono all'uno o all'altro pontefice a prescindere dalle valutazioni sulla correttezza delle loro pretese. A ci\u00f2 contribu\u00ec, indubbiamente, anche la prese di posizione a favore dell'uno o dell'altro schieramento che si stavano affrontando nella guerra dei cent'anni, in quel momento in corso. All'obbedienza avignonese si allinearono i regni di Francia, Aragona, Castiglia, Cipro, Borgogna, Napoli, Scozia, Sicilia e il Ducato di Savoia; restarono invece fedeli a Roma i regni d'Inghilterra, Portogallo, Danimarca, Norvegia, Svezia, Polonia, Ungheria, l'Irlanda, gli Stati italiani e le Fiandre. Nei domini imperiali e nei territori dell'Ordine teutonico, ufficialmente obbedienti a Roma, si registrarono oscillazioni a livello locale.\nI territori dell'attuale Svizzera furono particolarmente interessati a causa della sua posizione tra i due schieramenti, situazione resa ancora pi\u00f9 incerta per via della sua frammentazione politica. Nella maggior parte delle diocesi svizzere, vi furono due vescovi di obbedienza opposta. I regni spagnoli rimasero neutrali fino al 1381, poi si schierarono, dopo un attento dibattito, con il partito di Clemente. L'imperatore Carlo IV di Lussemburgo decise di sostenere Urbano VI in cambio della sua conferma dell'elezione del figlio Venceslao ad imperatore. Nei domini imperiali e nei territori dell'Ordine teutonico, ufficialmente obbedienti a Roma, si registrarono, tuttavia, oscillazioni a livello locale. Il dilemma provocato dallo scisma coinvolse anche grandi personalit\u00e0 religiose, quali i futuri santi Caterina da Siena, schierata dalla parte di Urbano VI, e Vicente Ferrer, sostenitore di Clemente VII.\nLa situazione and\u00f2 ben presto in stallo in quanto nessuno dei due pontefici fu in grado, per capacit\u00e0 o per carisma,di conquistare i sostenitori dell'altro. Le curie papali di Roma e Avignone continuarono ad agire con pretesa di legittimit\u00e0 anche oltre i pontificati dei due primi contendenti, eleggendone i successori e perpetuando cos\u00ec lo scisma. Nel 1389, alla morte di Urbano VI, i cardinali romani elevarono al soglio pontificio Pietro Tomacelli, che assunse il nome di Bonifacio IX, mentre ad Avignone, scomparso Clemente, fu eletto nel 1394 Pedro Mart\u00ednez de Luna, papa Benedetto XIII.\n1394-1414, tentativi di risoluzione della crisi.\nNel 1394 erano passati pi\u00f9 di quindici anni da quando due papi rivali si trovarono a capo della cristianit\u00e0. In quello stesso anno ad Avignone era morto Clemente VII e a lui era succeduto il cardinale Pedro de Luna con il nome di Benedetto XIII mantenendo il sostegno di Francia, Castiglia, Aragona, Scozia, Bretagna, Savoia e regno di Cipro. A Roma, invece, sedeva Bonifacio IX, subentrato ad Urbano VI nel 1390, a sua volta sostenuto da Venezia, Inghilterra, Germania, Polonia, Portogallo e Ungheria.\nLo scisma era sempre pi\u00f9 vissuto dolorosamente dai fedeli, dai laici e dai prelati; di fronte alla confusione si alzarono voci in tutta Europa da parte di studiosi, mistici e profeti, principi e autorit\u00e0 ecclesiali. Gli ambienti colti dell'Europa cattolica, teologi ed eruditi cominciarono a ipotizzare soluzioni adeguate al problema, che rischiava ormai di delegittimare la funzione stessa del papato e gettare la cristianit\u00e0 occidentale nel caos. Il rimedio pi\u00f9 ovvio apparve la convocazione di un concilio ecumenico che ricomponesse lo scisma e mettesse fine alla controversia, ma i due rivali si opposero energicamente, non potendo accettare che si attribuisse a un concilio un potere superiore a quello del papa. Furono in particolare i membri dell'universit\u00e0 di Parigi a prodigarsi, sin dalla rottura del conclave, nel trovare possibili soluzioni che mettessero fine allo scisma. \nFallimento della sottrazione dell'obbedienza.\nQuell'anno Filippo II di Borgogna, reggente di Francia dopo la follia del re Carlo VI, chiese all'Universit\u00e0 di Parigi di consigliargli gli strumenti per porre fine allo scisma. Dopo diversi mesi di riflessione, gli vennero presentate tre possibili soluzioni: il percorso di compromesso, in cui si sarebbe dovuto lasciare che fossero gli stessi pontefici a porre fine allo scisma; la via della rimozione, che prevedeva la destituzione contemporanea dei due pontefici e l'elezione di uno nuovo; o la convocazione di un concilio con lo scopo di risolvere la questione.\nNel febbraio 1395, il \"Conseil du Roi\" si pronunci\u00f2 a favore della via della rimozione. Tuttavia, n\u00e9 Benedetto XIII n\u00e9 Bonifacio IX, accettarono di dimettersi e quindi si pens\u00f2 di obbligarli ricorrendo ad una \"sottrazione di obbedienza\". Tra l'Universit\u00e0 di Parigi e la Santa Sede le posizioni andarono cos\u00ec a deteriorarsi. Nel 1398, un sinodo nazionale dei vescovi tenutosi a Parigi vot\u00f2 un'ordinanza che ritirava i profitti ecclesiastici e le tasse al Papa a beneficio del Re di Francia. In altre parole, la Chiesa di Francia si sarebbe governata autonomamente e il re avrebbe legiferato in materia religiosa mentre al papa di Avignone veniva riconosciuta la sola autorit\u00e0 spirituale. Questa posizione della Francia venne presto imitata da Sicilia, Castiglia e Navarra.\nRisoluto, Benedetto XIII rifiut\u00f2 di piegarsi, bench\u00e9 privato delle risorse economiche. Assediato nella sua cittadella per diversi mesi, riusc\u00ec a fuggire nel 1403 e a rifugiarsi presso il conte di Provenza, Luigi II d'Angi\u00f2 fin dall'inizio oppositore della sottrazione dell'obbedienza.\nAlla fine, il tentativo di imporre la sottrazione dell'obbedienza, si rivel\u00f2 un fallimento. Diversi vescovi iniziarono a lamentarsi, soprattutto quando il governo francese inizi\u00f2 a tassare le entrate delle parrocchie. Il 29 aprile 1403, la Castiglia ripristin\u00f2 la sua obbedienza al pontefice, seguita il 28 maggio dalla Francia. Nemmeno le trattative diplomatiche ebbero gli esiti sperati: i pontefici di Roma e Avignone mantennero le loro posizioni. Per ringraziare Luigi II per il suo sostegno, il Papa gli offr\u00ec franchi (a scapito della tassazione imposta ai chierici), che ebbe l'effetto di contrapporsi all'Universit\u00e0 e rafforzare il partito dei Borgognoni.\nIl Concilio di Pisa 1409.\nUno spiraglio sembr\u00f2 aprirsi nel 1404, quando alla morte di Bonifacio IX i cardinali del conclave si dissero disposti ad astenersi dall'eleggere un successore qualora Benedetto avesse accettato di dimettersi. Di fronte al rifiuto del papa avignonese, i cardinali romani procedettero all'elezione e la scelta cadde su Cosimo de' Migliorati, papa col nome di Innocenzo VII. Due anni dopo, nel 1406, gli successe il cardinale Angelo Correr (Gregorio XII)\nLa Chiesa si trov\u00f2, quindi, ad un punto in cui non riusciva a risolvere la situazione di due pontefici, non potendo legittimamente deporre nessuno dei due. Alcuni cardinali unionisti scelsero la via del conciliarismo per porre fine allo scisma. Resero, pertanto, noto per lettera il loro desiderio di convocare un concilio per la primavera del 1409. Successivamente impiegarono grandi sforzi per ottenere il maggior numero di partecipanti possibile al loro progetto, facendo arrivare gli inviti fino all'impero bizantino. L'impresa venne coronata da successo, poich\u00e9 ben 500 rappresentanti delle due obbedienze si incontrano nel Comune di Pisa dal 25 marzo al 7 agosto.\nDurante i lavori venne presa la decisione di deporre i due papi e di eleggerne uno nuovo. Cos\u00ec, il 5 giugno venne pronunciata la sentenza di deposizione dei due papi, dichiarati eretici e scismatici, mentre il 26 giugno si procedette con l'elezione di un nuovo pontefice, che sal\u00ec al trono papale col nome di Alessandro V. Tuttavia anche questa soluzione naufrag\u00f2 quando i due papi rivali scomunicarono i cardinali elettori. Quello che avrebbe dovuto essere l'atto finale di uno scisma che da trent'anni lacerava la comunit\u00e0 cattolica fin\u00ec invece col complicare ulteriormente la situazione: Benedetto e Gregorio, sostenuti da larghi strati del mondo ecclesiastico, dichiararono illegittimo il concilio e si rifiutarono di deporre la carica, cosicch\u00e9 da due i papi contendenti divennero tre.\nNel 1410 la cristianit\u00e0 si ritrov\u00f2 cos\u00ec divisa in tre obbedienze: quella a Giovanni XXIII (papa di Pisa, successore di Alessandro V, nel frattempo morto), che comprendeva Francia, Inghilterra, Polonia, Ungheria, Portogallo, i regni settentrionali, con parte della Germania e della Francia e l'Italia; quella a Benedetto XIII (papa ad Avignone), composta dai regni di Castiglia, Aragona, Navarra, Scozia, Ducato di Bretagna, le isole di Corsica e Sardegna, le contee di Foix e di Armagnac; quella a Gregorio XII (papa a Roma), che conserva in Italia diverse citt\u00e0 del regno di Napoli e di tutta la Romagna, in Germania la Baviera, il Palatinato Renano, il Ducato di Brunswick-L\u00fcneburg, il Langraviato d'Assia, l'Elettorato di Treviri, parte degli Elettorati di Magonza e di Colonia, i vescovati di Worms, di Spira e di Werden.\nRicomposizione dello scisma.\nIl Concilio di Costanza (1414 - 1418).\nLa soluzione della crisi fu possibile soltanto qualche anno dopo, quando il nuovo pontefice pisano Giovanni XXIII, succeduto nel frattempo ad Alessandro V, si era messo sotto la protezione dell'imperatore Sigismondo di Lussemburgo. Questi convocarono un concilio generale a Costanza per il 1\u00ba novembre 1414, con diversi scopi dichiarati: il ricomponimento dello scisma e il ricongiungimento dei fedeli sotto un unico pontefice, la riforma della Chiesa e la conferma della fede contro le eresie di John Wyclif, Jan Hus e Girolamo da Praga. Sigismondo eman\u00f2 un editto con cui si invitava a partecipare al concilio tutti i principi e l'imperatore bizantino Manuele II Paleologo. Nei quattro anni in cui si svolsero i lavori, la citt\u00e0 di Costanza vide la sua popolazione pi\u00f9 che quadruplicarsi e divenne, per un certo tempo, la nuova capitale del mondo cristiano.\nPresieduto dal cardinale Jean Allarmet de Brogny, il concilio di Costanza chiuse i lavori soltanto nel 1418 quando tutte le questioni che minacciavano la stabilit\u00e0 della Chiesa furono adeguatamente discusse e superate. I membri del concilio ricorsero al conciliarismo per porre fine alla crisi. Forte del sostegno imperiale, l'assemblea proclam\u00f2 la sua superiorit\u00e0 sul papa: \"Questo sinodo, legittimamente riunito nel nome dello Spirito Santo, formando un'assemblea generale in rappresentanza della Chiesa cattolica militante, trae immediatamente il suo potere da Ges\u00f9 Cristo, al quale ogni persona di qualunque Stato, di qualunque dignit\u00e0, anche papale, \u00e8 tenuto ad obbedire, riguardo all'estinzione ed estirpazione di detto scisma (\"Obedire tenetur in his qu\u00e6 rilevanti ad fidem et extirpationem dicti schismatis\"). Affermata, cos\u00ec, l'autorit\u00e0 del concilio, i padri conciliari dichiararono antipapi Giovanni XXIII e Benedetto XIII. Gregorio XII, per il bene della Chiesa e accettando l'autorit\u00e0 del concilio, prefer\u00ec dimettersi spontaneamente. \nL'11 novembre 1417 venne eletto, quasi all'unanimit\u00e0, il cardinale Oddone Colonna, che assunse il nome di Martino V, a seguito di un breve conclave allargato per l'occasione: il collegio cardinalizio di tutte le obbedienze, rafforzato da sei deputati di ogni nazione del concilio: Francia, Inghilterra, Germania, Italia, Spagna. Martino V annunci\u00f2 in anticipo che non avrebbe messo in discussione le nomine di cardinali fatte dagli altri due antipapi (che, da allora, furono riconosciuti come papi legittimi nelle rispettive obbedienze fino alla data di elezione di Martino V), guadagnando cos\u00ec consenso. Il concilio di Costanza non neg\u00f2 l'autorit\u00e0 papale e fu profondamente cosciente dell'importanza vitale del supremo pontefice per la Chiesa (\u00abQuanto pi\u00f9 il papa rifulge tra tutti i mortali per la sua altissima potest\u00e0\u00bb).\nL'elezione di Martino V rappresent\u00f2 la definitiva ricomposizione dello \"Scisma d'Occidente\": Roma fu ripristinata quale sede naturale della cattedra apostolica e Avignone chiuse la sua esperienza di centro della Cristianit\u00e0.\nAttualmente, nel novero dei papi ufficiali, la linea di successione pontificia riconosciuta dalla Chiesa cattolica \u00e8 quella romana: Urbano VI, Bonifacio IX, Innocenzo VII, Gregorio XII e Martino V sono considerati papi; Clemente VII, Benedetto XIII, Alessandro V e Giovanni XXIII sono invece da considerarsi antipapi.\nRivendicazioni successive.\nL'antipapa di Avignone, Benedetto XIII, ritiratosi a Pe\u00f1\u00edscola nei territori della corona d'Aragona (l'ultimo stato a riconoscerlo), rifiut\u00f2 di dimettersi anche se oramai quasi privo di ogni appoggio. Mor\u00ec, pertanto, da antipapa nel 1423. Tre dei suoi ultimi quattro cardinali nominati, elessero come suo successore Gil S\u00e1nchez de Mu\u00f1oz, canonico di Barcellona, con il nome di Clemente VIII. Questo nuovo antipapa dovette, tuttavia, arrendersi ben presto, quando lo stesso re di Aragona Alfonso V pass\u00f2 dalla parte del papa di Roma Martino V.\nJean Carrier, il quarto cardinale, ritenendo illegittima l'elezione di Clemente VIII, il 12 novembre 1425 elesse unilateralmente l'arcidiacono della cattedrale di Rodez, Bernard Garnier, come \"papa\" a cui impose il nome di Benedetto XIV, provocando cos\u00ec un nuovo scisma, sebbene ultraminoritario e non riconosciuto. Sembra che al rifiuto di Garnier di essere Benedetto VI, lo stesso Jean Carrier si autoproclam\u00f2 papa con lo stesso nome di Benedetto XIV. I titoli dei successori di Clemente VIII sono considerati negli antichi testi come \u201cantipapi immaginari\u201d poich\u00e9 non si svolsero n\u00e9 elezioni n\u00e9 conclave ufficiali. Nessuno del clero delle Chiese di Roma, Pisa, Avignone e della Corona d'Aragona confer\u00ec a loro il titolo di Papa e nemmeno quello di Antipapa. Questo scisma perse rapidamente il suo appoggio e i suoi ultimi sostenitori nel clero si sottomisero al Papa di Roma o si estinsero nel 1467."}
{"id": "724916", "revid": "1543377", "url": "https://it.wikipedia.org/wiki?curid=724916", "title": "Il Signore degli Anelli - La Compagnia dell'Anello", "text": "Il Signore degli Anelli - La Compagnia dell'Anello (\"The Lord of the Rings: The Fellowship of the Ring\") \u00e8 un film colossal del 2001 diretto da Peter Jackson.\nTratto dall'omonima prima parte del romanzo di J. R. R. Tolkien, \u00e8 il primo lungometraggio della trilogia de \"Il Signore degli Anelli,\" seguito da \"Il Signore degli Anelli - Le due torri\" e da \"Il Signore degli Anelli - Il ritorno del re\", basati sul secondo e terzo volume dei romanzi.\nAcclamato dalla critica e dal pubblico, ottenne vari riconoscimenti tra cui 4 premi Oscar su 13 candidature e 4 British Academy Film Awards. Nel 2007, l'AFI lo inser\u00ec al cinquantesimo posto nella classifica dei cento migliori film statunitensi di tutti i tempi e al secondo posto nella classifica dei dieci migliori film fantasy di tutti i tempi nell'AFI's 10 Top 10 della American Film Institute. Il film occupa il 24\u00ba posto nella lista del 2008 dell\"'Empire\" dei 500 migliori film di tutti i tempi.\nTrama.\nNella Seconda Era, Sauron, l'Oscuro Signore di Mordor, don\u00f2 19 anelli alle razze della Terra di Mezzo: tre ai re degli elfi, sette ai re dei nani e nove ai re degli uomini; tutti loro, per\u00f2, furono ingannati dall'Oscuro Signore, il quale forgi\u00f2 l'Unico Anello, in grado di controllare tutti gli altri. Nella battaglia contro Sauron, Isildur, figlio del re degli uomini Elendil, tagli\u00f2 a Sauron il dito al quale era infilato l'Anello, ottenendo cos\u00ec la vittoria. Egli, preso l'Anello, si lasci\u00f2 corrompere dal suo potere e ignor\u00f2 il consiglio dell'elfo Elrond di gettarlo tra le fiamme del vulcano Monte Fato, per sconfiggere definitivamente il nemico. Questa scelta gli cost\u00f2 la vita, port\u00f2 alla rovina la razza degli uomini e alla perdita dell'Unico Anello il quale, in seguito, pervenne alla creatura Gollum, anche lui consumato dal suo potere. L'Anello, infine, abbandon\u00f2 Gollum e fu raccolto dall'hobbit Bilbo Baggins.\nNel presente, lo stregone Gandalf il Grigio arriva a Hobbiville per i festeggiamenti dei 111 anni del suo amico Bilbo il quale, durante la festa, indossa l'Anello e scompare, con l'intenzione di fuggire a Gran Burrone. Viene, per\u00f2, convinto da Gandalf a lasciare l'Anello al nipote Frodo Baggins. Dopo qualche tempo, Gandalf torna a Hobbiville e studia l'Anello; scopre cos\u00ec, gettandolo nel fuoco, un'incisione in Linguaggio Nero. Gandalf capisce che Sauron \u00e8 tornato e ha inviato gli spettri che un tempo erano i nove re umani, i Nazg\u00fbl, a cercare l'Anello. Frodo parte per il villaggio di Brea, accompagnato dal suo giardiniere Samvise \"Sam\" Gamgee, mentre Gandalf si dirige a Isengard per riferire a Saruman il Bianco, capo dell'Ordine degli stregoni, quanto accaduto e ottenere consigli. Saruman, tuttavia, ha deciso di schierarsi dalla parte di Sauron: nasce cos\u00ec uno scontro, da cui Gandalf esce sconfitto venendo imprigionato nella torre di Orthanc. Saruman, su ordine di Sauron, crea un esercito di orchi Uruk-hai, molto pi\u00f9 potenti dei normali orchi; nel frattempo, Gandalf scappa con l'aiuto della Grande Aquila Gwaihir.\nAl viaggio di Frodo e Sam si uniscono anche gli hobbit Meriadoc \"Merry\" Brandibuck e Peregrino \"Pipino\" Tuc; i quattro vengono intercettati dai Cavalieri Neri, ma riescono a raggiungere la locanda del \"Puledro Impennato\" a Brea, dove Gandalf aveva loro dato appuntamento; ma lo stregone \u00e8 assente. Frodo, per sbaglio, indossa l'Anello, diventando, cos\u00ec, invisibile e attirando i Cavalieri Neri, i quali raggiungono Brea per attaccare gli hobbit, ma un ramingo, conosciuto come Grampasso, li salva, per poi partire con loro per Gran Burrone. Durante la sosta a Colle Vento, per\u00f2, sono raggiunti dai Nazg\u00fbl, il cui capo ferisce Frodo con un pugnale di Morgul. Frodo, per\u00f2, viene soccorso dalla principessa Arwen, figlia di Elrond, che lo conduce a Gran Burrone proteggendolo dai nove spettri: qui Frodo viene curato e, al suo risveglio, incontra Gandalf, i suoi amici hobbit e anche suo zio Bilbo. Elrond convoca a Gran Burrone un consiglio con i rappresentanti dei Popoli Liberi della Terra di Mezzo, tra cui: Gimli per i nani, Legolas per gli elfi e Boromir per gli uomini. Viene deciso di distruggere l'Anello gettandolo nel Monte Fato, dove fu forgiato. Frodo si offre per compiere la missione e a lui si uniscono Gandalf, Grampasso (il cui vero nome \u00e8 Aragorn, erede di Isildur e del trono di Gondor), Legolas, Gimli, Boromir, Sam, Merry e Pipino.\nLa Compagnia si dirige alla Breccia di Rohan ma, essendo il passaggio sorvegliato dalle spie di Saruman, decide, poi, di affrontare il passo di Caradhras. Saruman, per\u00f2, ostacola il gruppo, costringendolo a passare per le miniere di Moria, regno di Balin, cugino di Gimli. Giunti alle miniere scoprono che tutti i nani sono stati sterminati dai goblin. Durante il viaggio, Frodo e Gandalf si accorgono che la Compagnia \u00e8 seguita da Gollum, che si credeva fosse ancora imprigionato a Barad-d\u00fbr, fortezza di Sauron. La Compagnia giunge alla tomba di Balin, dove viene attaccata dai goblin e da un troll di caverna. I nove compagni, dopo averli sconfitti, si recano al ponte di Khazad-d\u00fbm, dove li aggredisce un Balrog, un demone del mondo antico: Gandalf, per salvare la Compagnia, si scontra con lui e, apparentemente, ha la meglio, facendo precipitare il mostro nell'abisso; il Balrog, per\u00f2, usa la sua frusta infuocata per trascinarlo con s\u00e9. Aragorn guida la Compagnia al bosco di Lothl\u00f3rien, regno di Celeborn e della dama della luce Galadriel. La Compagnia lascia il regno di Galadriel con gli omaggi ricevuti dagli elfi e continua il viaggio lungo il fiume. Nel frattempo, gli Uruk-hai di Saruman, comandati dal loro capo Lurtz, sono sulle tracce della Compagnia, con l'ordine di catturare gli hobbit e portarli vivi al cospetto dello stregone.\nMentre si riposano sulla sponda del fiume, Boromir, offuscato nella ragione a causa della vicinanza con l'Anello, aggredisce Frodo tentando di sottrarglielo e l'hobbit, impaurito, lo indossa. Sopraggiungono, intanto, gli Uruk-hai e il primo ad affrontarli \u00e8 Aragorn, che consente, cos\u00ec, a Frodo di fuggire; in suo aiuto giungono anche Legolas e Gimli. Durante la fuga, Frodo s'imbatte in Merry e Pipino i quali, per salvarlo, richiamano l'attenzione degli Uruk-hai, che li rapiscono. Nel frattempo, Boromir li raggiunge per aiutarli, ma viene trafitto da Lurtz; nonostante Aragorn riesca a uccidere l'orco, Boromir muore. Nel frattempo, Frodo, deciso a proseguire la missione da solo, sale su una canoa, ma l'amico fidato Sam, per mantenere la parola data a Gandalf, non vuole abbandonarlo; cos\u00ec i due proseguono il viaggio insieme. Aragorn, Legolas e Gimli, intanto, partono alla ricerca di Merry e Pipino.\nCast.\nPrima dell'inizio delle riprese, l'11 ottobre 1999, i principali attori si sono allenati per sei settimane nel combattimento con la spada (con Bob Anderson), nell'andare a cavallo ed in barca. Jackson sperava che tali attivit\u00e0 avrebbero permesso al cast di legare in modo che la chimica tra di essi fosse evidente sullo schermo e cos\u00ec facendo voleva farli abituare anche alla vita a Wellington. Gli attori, inoltre, vennero istruiti anche a pronunciare correttamente i versi narrati nell'opera di Tolkien. Dopo le riprese, i nove membri del cast, che hanno interpretato la Compagnia, si sono fatti tatuare la parola inglese \"nove\", scritta in Tengwar, con l'eccezione di John Rhys-Davies, la cui controfigura, invece, si \u00e8 fatto il tatuaggio. Il film \u00e8 noto per un cast d'ensemble, ed alcuni di essi sono:\nInoltre Marton Csokas interpreta Celeborn, il marito di Galadriel, Craig Parker interpreta Haldir, un elfo, Capitano al servizio di Galadriel, Lawrence Makoare interpreta Lurtz, capo degli Uruk-hai creati da Saruman, Sala Baker interpreta Sauron, l'Oscuro Signore di Mordor che ha creato l'Unico Anello, mentre Peter Jackson appare in un cameo quando gli hobbit entrano a Brea.\nProduzione.\nOrigini del progetto.\nGi\u00e0 in tenera et\u00e0, Jackson aveva avuto modo di apprezzare il romanzo \"Il Signore degli Anelli\" dopo aver guardato la versione cinematografica animata del 1978 di Ralph Bakshi. Il film entusiasm\u00f2 il regista al punto da spingerlo a leggere parti del romanzo durante un viaggio di dodici ore da Wellington ad Auckland quando aveva diciotto anni.\nDopo che la Universal Studios rifiut\u00f2 il remake di \"King Kong\" proposto da Jackson, il regista decise di dirigere l'adattamento cinematografico del romanzo di Tolkien. Inizi\u00f2, quindi, a scrivere la sceneggiatura insieme a sua moglie e ad altri sceneggiatori. La casa di produzione Miramax Films impose a Jackson di dirigere l'adattamento in un unico film, ma il regista ottenne di girarlo in due parti. Quando la produzione del film and\u00f2 oltre i limiti del budget imposto, la New Line Cinema ne rilev\u00f2 la titolarit\u00e0 e, credendo fino in fondo nel progetto, ampli\u00f2 la trasposizione del libro da due a tre film, per rispettare meglio i tempi della saga di Tolkien. La fase di pre-produzione della trilogia dei film si \u00e8 avviata nel 1997 ed \u00e8 durata quasi tre anni poich\u00e9 realizzare una trilogia con un budget richiesto cos\u00ec elevato era molto difficile ed impegnativo per molte case di produzione in quei tempi.\nSceneggiatura.\nPeter Jackson e sua moglie Fran Walsh iniziarono a scrivere la prima sceneggiatura subito dopo l'abbandono del progetto del remake di King Kong. Per semplificare il lavoro, Jackson e sua moglie chiesero a Botes Costa di scrivere una sinossi del libro che avrebbero poi letto. La prima sceneggiatura dell'opera, corrispondente a \"La Compagnia dell'Anello\", presentava molte differenze con la sceneggiatura finale ed aveva pi\u00f9 punti in comune con il libro di Tolkien. Tra le numerose differenze ci sono: la visita ad Edoras di Gwaihir e Gandalf dopo la fuga da Isengard, Gollum attacca Frodo quando la compagnia \u00e8 ancora unita, Maggot, Glorfindel, Radagast, Elladan ed Elrohir sono presenti nella sceneggiatura, Bilbo assiste al Consiglio di Elrond e Sam si guarda nello specchio di Galadriel.\nDurante la met\u00e0 del 1997 Jackson e Walsh iniziarono a rimaneggiare la sceneggiatura insieme a Stephen Sinclair e la sua partner, Philippa Boyens, la quale si disse una grande fan del libro. Dopo 13-14 mesi il gruppo concluse due sceneggiature, rispettivamente di 144 e 147 pagine. Sinclair lasci\u00f2 il progetto a causa di alcuni obblighi teatrali. I cambiamenti rispetto alla prima sceneggiatura sono molti: \"Sam non sa nulla dell'Anello inizialmente, contrariamente a Pipino e Merry che in seguito lo scopriranno e si offriranno volontariamente di seguire l'amico nel suo viaggio. La fuga di Gandalf da Isengard \u00e8 vista attraverso vari flashback, mentre le scene riguardo Lothl\u00f3rien sono completamente assenti. Denethor assiste al Consiglio di Elrond insieme a Boromir, suo figlio. Un'altra scena, completamente inventata ed assente nel libro, vedeva Arwen, durante la fuga con Frodo, uccidere il Re stregone.\nLa terza versione della sceneggiatura risult\u00f2 quella finale, ma tuttavia presentava, come ogni adattamento, alcune licenze. Ad esempio i cambiamenti della personalit\u00e0 di alcuni protagonisti, oppure la mancanza di alcuni personaggi importanti, tra cui Tom Bombadil. Il finale del film, invece, \u00e8 tratto dal primo capitolo de \"Le due torri\", ovvero capitolo in cui Aragorn, Legolas e Gimli trovano Boromir in fin di vita (che gli racconta della cattura di Pipino e Merry) e decidono in seguito di andare alla ricerca degli hobbit rapiti dagli Uruk-hai.\nDesign, ambientazione ed effetti speciali.\nIl design della Terra di Mezzo \u00e8 stato progettato a partire dal 1997. Jackson voleva che l'ambientazione del film fosse molto realistica. Alan Lee e John Howe vennero assunti nel mese di novembre dello stesso anno, cominciando a creare l'ambientazione del film e le rispettive razze. Jackson incontr\u00f2 Lee per la prima volta a Dartmoor, nel Regno Unito, dove riusc\u00ec a convincerlo a partecipare al film. Howe era un famosissimo illustratore ed aveva gi\u00e0 illustrato parecchie scene tratte dal racconto di Tolkien che avrebbero, poi, contribuito all'ambientazione del film. Insieme a Peter Jackson, i due scenografi si riunirono a Matamata, nell'Isola del Nord, nella quale ricrearono l'ambientazione di Hobbiville. Jackson aveva a cuore Hobbiville, poich\u00e9 avrebbe dovuto simboleggiare quanto Frodo vuole proteggerla.\nIl film \u00e8 caratterizzato da un ampio utilizzo di effetti speciali assolutamente innovativi e di modellini e diorama, sviluppati interamente dalla Weta Digital e dalla Weta Workshop, societ\u00e0 cinematografiche fondate da Peter Jackson stesso. La grafica computerizzata, in particolare, \u00e8 stata molto usata, sia nelle piccole ambientazioni (ad esempio la creazione del personaggio di Gollum, anche se in questo film il personaggio compare brevemente e sar\u00e0 perfezionato nel sequel) che in altre scene: la scena della \"visione\" di Frodo sul seggio, gli Argonath sulle sponde dell'Anduin e la scena della battaglia iniziale tra Uomini-Elfi e orchi, per la quale sono state programmate migliaia di comparse digitali, in modo tale che avessero una discreta autosufficienza di movimento ed azione. Il set finale di Amon Hen, invece, presenta diverse curiosit\u00e0, poich\u00e9 le scenografie digitali sono pochissime. Il set, infatti, \u00e8 stato costruito interamente in polistirene.\nIl 1\u00ba aprile 1999, Ngila Dickson venne assunta come costumista. Insieme a circa 40 sarte, Dickson progett\u00f2 circa costumi.\nRiprese.\nLe riprese del primo e secondo film (girati insieme) sono iniziate ufficialmente l'11 ottobre 1999 e sono terminate il 22 dicembre 2000. Il film, come tutto il resto della trilogia cinematografica, \u00e8 stato girato in Nuova Zelanda, in molti set sparsi per la nazione. Quello pi\u00f9 particolare \u00e8 lo scenario creato nella localit\u00e0 di Matamata, nell'Isola del Nord, nella quale \u00e8 stata ricreata l'ambientazione di Hobbiville; oggi la cittadina espone il cartello \"Benvenuti a Hobbiville\", all'ingresso, attirando cos\u00ec un discreto turismo di settore.\nScene eliminate.\nScene eliminate dal montaggio cinematografico e aggiunte nell'edizione estesa:\nColonna sonora.\nLa colonna sonora del film (e dei suoi seguiti) \u00e8 stata composta da Howard Shore, in questo film alla sua prima collaborazione con Peter Jackson. Shore dice riguardo alla sua collaborazione nel film \u00abDevo ammettere che alle volte mi sono sentito come Frodo, con il peso dell'Anello nella tasca del mio gil\u00e8 ma, pagina dopo pagina e poi nota dopo nota, sono riuscito a scoprire il complesso mondo di Tolkien\u00bb. Il compositore, contrariamente a quanto ha fatto nei due seguiti, ha lavorato alla colonna sonora di questo primo film per quasi un anno. La colonna sonora \u00e8 stata eseguita al London Philharmonic e al New Zealand Symphony ed \u00e8 caratterizzata principalmente da voci soliste.\nDue canzoni originali, \"The Council of Elrond\" (An\u00edron) (le cui parole sono state scritte da Roma Ryan) e il tema dei titoli di coda \"May It Be\", sono stati composti e cantati da Enya. Quest'ultima ha ottenuto due nomination per la \"Miglior Canzone Originale\" al Premio Oscar e al Golden Globe nel 2002.\nEdward Ross ha partecipato alla colonna sonora cantando la canzone \"In Dreams\", composta da Shore.\nL'album raggiunse la seconda posizione nelle classifiche \u00d63 Austria Top 40 ed in Finlandia, la terza nella Media Control Charts (dove rimane in classifica 34 settimane), la sesta in Danimarca e nella Sverigetopplistan, la settima nella Ultratop e nella MegaCharts (dove rimane in classifica 39 settimane), l'ottava nella ARIA Charts e nella Swiss Music Charts e la decima nella Official Albums Chart.\nPromozione.\nIl 7 aprile 2001 \u00e8 stato presentato il primo trailer del film.\nDistribuzione.\nIl film \u00e8 uscito nelle sale negli Stati Uniti il 19 dicembre 2001, in Italia il 18 gennaio 2002.\nEdizione italiana.\nLa direzione del doppiaggio e i dialoghi italiani sono stati curati da Francesco Vairano.\nEdizioni home video.\nIl film \u00e8 stato pubblicato dalla New Line Cinema in DVD e in produzione limitata in VHS ad agosto 2002. In DVD \u00e8 stato pubblicato in edizione Widescreen, con 7 minuti in meno rispetto alla versione cinematografica, poich\u00e9 sono stati effettuati alcuni tagli di regia esclusivamente nei titoli di coda. La seconda edizione \u00e8 la versione estesa del film che consta di trenta minuti in pi\u00f9 rispetto a quella cinematografica ed \u00e8 uscita a novembre 2003. Il film in versione estesa contiene ulteriori scene inedite ed \u00e8 diviso in due tempi su due dischi, per un totale di quattro totali (gli altri due contengono extra). La versione cinematografica Blu-ray del film \u00e8 uscita negli Stati Uniti il 14 settembre 2010, mentre la versione estesa \u00e8 uscita il 28 giugno 2011. Sebbene non contenga scene inedite, l'edizione estesa in alta definizione dura venti minuti in pi\u00f9 rispetto all'edizione estesa in DVD. Essa, infatti, include nei titoli di coda anche i nomi di tutti membri dei pi\u00f9 noti fan club internazionali dedicati alla Terra di Mezzo che hanno partecipato al progetto di diventare \"produttori associati accreditati\" per la pubblicazione dell'edizione estesa in Blu-ray della trilogia. Questa iniziativa venne lanciata della Warner Bros. nel 2010. Il 1\u00ba dicembre 2020 \u00e8 uscito il cofanetto in Blu-ray 4K, con un nuovo scan 4K nativo delle pellicole originali, con tutti e tre i film in altrettante steelbook, dove sono incluse sia la versione cinematografica (un disco) che estesa (divisa in due dischi).\nAccoglienza.\nIncassi.\nIl primo film tratto dalla saga di Tolkien ha ottenuto successo fin dal debutto in sala, incassando a livello globale , di cui negli Stati Uniti e nel resto del mondo, a fronte di un budget di produzione di 93 milioni di dollari. In Italia ha venduto biglietti per un totale di .\nIl film \u00e8 il secondo maggior incasso mondiale del 2001 dopo \"Harry Potter e la Pietra Filosofale\".\nCritica.\nIl film \u00e8 stato accolto molto positivamente dalla critica cinematografica. Sull'aggregatore di recensioni Rotten Tomatoes ha un indice di gradimento del 92% basato su 236 recensioni, con un punteggio medio di 8,2 su 10. Su Metacritic ha un voto di 92 su 100 basato su 34 recensioni.\nPrequel.\nTre prequel intitolati \"Lo Hobbit - Un viaggio inaspettato\", \"Lo Hobbit - La desolazione di Smaug\" e \"Lo Hobbit - La battaglia delle cinque armate\", diretti sempre da Jackson e tratti dal romanzo \"Lo Hobbit\" di J.R.R. Tolkien, uscirono rispettivamente nel 2012, 2013 e 2014."}
{"id": "724925", "revid": "767487", "url": "https://it.wikipedia.org/wiki?curid=724925", "title": "Controcannellato", "text": ""}
{"id": "724940", "revid": "599013", "url": "https://it.wikipedia.org/wiki?curid=724940", "title": "Malinowski", "text": ""}
{"id": "724942", "revid": "599013", "url": "https://it.wikipedia.org/wiki?curid=724942", "title": "Franco Nones", "text": " E' considerato uno dei padri del movimento fondistico in Italia.\nBiografia.\nNones esord\u00ec in campo nazionale ai Campionati italiani del 1960, vincendo - alla sua prima partecipazione - la staffetta con la squadra della Guardia di Finanza; a quel primo titolo ne sarebbero seguiti, nel corso della carriera, altri quindici. Nel 1964 partecip\u00f2 ai suoi primi Giochi olimpici invernali, (10\u00b0 nella 15\u00a0km, 5\u00b0 nella staffetta), avviando cos\u00ec la sua carriera internazionale; tra le classiche dello sci nordico dei Paesi scandinavi ottenne tre vittorie a Faker, due a Kuopio e una a Rovaniemi e vari piazzamenti di rilievo, tra i quali un terzo posto a Lahti e un quarto a Holmenkollen.\nAi Mondiali di Oslo 1966 vinse la medaglia di bronzo nella staffetta, insieme con Giulio De Florian, Gianfranco Stella e Franco Manfroi; nella 30\u00a0km fu sesto. Due anni dopo, ai X Giochi olimpici invernali di , vinse l'oro nella 30\u00a0km, divenendo cos\u00ec il primo olimpionico italiano della storia dello sci di fondo e il primo atleta a interrompere il dominio fino ad allora esercitato, in sede olimpica, da Svezia, Norvegia, Finlandia e, pi\u00f9 recentemente, Unione Sovietica. A Grenoble Nones fu anche 36\u00b0 nella 15\u00a0km e 6\u00b0 nella staffetta. Continu\u00f2 a gareggiare fino alle successive Olimpiadi di , dove fu 40\u00b0 nella 15\u00a0km.\nDopo il ritiro continu\u00f2 a prestare servizio nella Guardia di Finanza con il grado di maresciallo e in seguito divenne imprenditore, specializzandosi nell'importazione di attrezzatura sciistica."}
{"id": "724943", "revid": "1610933", "url": "https://it.wikipedia.org/wiki?curid=724943", "title": "Ghiandaia di Steller", "text": ""}
{"id": "724946", "revid": "767487", "url": "https://it.wikipedia.org/wiki?curid=724946", "title": "Live in Rio", "text": "Queen - Live in Rio \u00e8 una VHS dei Queen, pubblicata nel 1985.\nIl video.\nLa videocassetta mostra gran parte del concerto svolto dalla band, nell'ambito del loro \"The Works Tour\", durante il grande festival \"Rock in Rio\" del 12 gennaio 1985. Il pubblico \u00e8 stato, per la band, il pi\u00f9 vasto della loro storia, ben 325.000 persone.\nIl 19 gennaio 1985 i Queen salirono nuovamente sul palco di questa grande manifestazione di fronte alla stessa quantit\u00e0 di spettatori per il loro secondo ed ultimo spettacolo al Rock in Rio.\nLa scaletta dei brani suonati al concerto \u00e8 la stessa abitualmente eseguita nel \"The Works Tour\", sebbene su videocassetta sono state escluse diverse canzoni effettivamente suonate quella serata.\nDel concerto \u00e8 memorabile la versione di \"Love of My Life\" cantata quasi interamente dal pubblico.\nNel 2009 il filmato \u00e8 stato pubblicato in formato CD e DVD dalla Immortal Records con il nuovo titolo Rock You from Rio ed una nuova immagine di copertina (raffigurante Freddie Mercury con indosso la famosa giacca di color giallo indossata al \"Live at Wembley Stadium\" del 1986)"}
{"id": "724947", "revid": "1543377", "url": "https://it.wikipedia.org/wiki?curid=724947", "title": "Mustafa Akkad", "text": "Biografia.\nNei primi anni cinquanta suo padre, un carpentiere, gli diede 200 dollari ed una copia del Corano prima che lasciasse la sua patria per partire alla volta degli Stati Uniti per studiare regia e produzione all'Universit\u00e0 della California di Los Angeles. A UCLA Akkad incontr\u00f2 il leggendario regista Sam Peckinpah, che divenne il suo mentore cinematografico. Peckinpah lo prese come consigliere per un film sulla guerra d'Algeria, che per\u00f2 non fu mai realizzato e lo continu\u00f2 ad incoraggiare fino a quando questi non trov\u00f2 un nuovo lavoro alla CBS.\nNel 1976 produsse e diresse \"Maometto, messaggero di Dio\", con Anthony Quinn e Irene Papas. Akkad affront\u00f2 l'opposizione che Hollywood mostrava nei confronti di un film sulle origini dell'Islam, ma dovette andare fuori dagli Stati Uniti per trovare produttori. Mentre lavorava su \"Maometto\", consult\u00f2 esponenti del mondo religioso islamico e prov\u00f2 a essere rispettoso verso l'Islam e i suoi punti di vista mentre creava la figura del profeta Maometto. Vide il film come un ponte che colmasse il baratro tra mondo occidentale e islamico, come attesta un'intervista risalente al 1976:\nNonostante tutto, alcuni cinema ricevettero chiamate minatorie da persone che pensavano che il film offendesse l'Islam perch\u00e9 ritraeva il profeta in maniera terrena; anche se mai durante la pellicola \u00e8 possibile vedere Maometto.\nNel 1978, aiut\u00f2 a creare un film a basso costo che \u00e8 divenuto storia: produsse infatti \"Halloween - La notte delle streghe\". Akkad divenne ben noto per il suo ruolo da produttore di tutta la saga di Halloween, mantenne infatti i diritti che crearono i sette sequel e fu l'unico membro della produzione a non aver mai lasciato la serie, fino alla sua morte. L'ultimo capitolo della saga, \"Halloween - The Beginning\" diretto nel 2007 da Rob Zombie, fu prodotto da suo figlio Malek.\nNel 1980, diresse il suo secondo grande progetto, \"Il leone del deserto\", nel quale Anthony Quinn e Irene Papas furono affiancati da Oliver Reed, Rod Steiger e John Gielgud. Il film raccontava del capo beduino realmente esistito Omar al-Mukhtar che combatt\u00e9 le truppe italiane di Mussolini nel deserto della Libia. Il film ricevette inizialmente pubblicit\u00e0 negative in Occidente anche perch\u00e9 parzialmente finanziato da Gheddafi, che invest\u00ec 35 milioni di dollari nella realizzazione della pellicola a fini propagandistici. In Italia il film non \u00e8 mai stato proiettato ufficialmente fino al 2009, quando fu trasmesso dalla piattaforma televisiva Sky, a causa della censura imposta dalle autorit\u00e0 politiche, preoccupate della cattiva luce sotto cui veniva posto il Regio Esercito e, conseguentemente, le Forze armate italiane.\nNel Regno Unito, Akkad prov\u00f2 una volta a comprare i Pinewood Studios dalla Rank Organisation, ed ebbe anche uno studio a Twickenham. Stava per produrre un film da 80 milioni di dollari con Sean Connery su Saladino e le crociate (per il quale aveva gi\u00e0 una sceneggiatura pronta) che sarebbe stato girato in Giordania. Riguardo al film, disse:\nAkkad e la figlia trentaquattrenne Rima Akkad Monla sono deceduti in un attentato suicida perpetrato da terroristi di al-Q\u0101\u02bfida ad Amman del 2005. Erano entrambi nella piazza dell'hotel Grand Hyatt. Sua figlia \u00e8 morta sul colpo mentre Akkad \u00e8 morto per complicazioni due giorni dopo in ospedale."}
{"id": "724950", "revid": "1005847", "url": "https://it.wikipedia.org/wiki?curid=724950", "title": "La musica della mafia", "text": "La musica della mafia \u00e8 una trilogia di cd musicali che raccoglie una selezione di brani musicali di musica popolare sul tema della 'ndrangheta \n\"(Mafia calabrese)\".\nIl cofanetto di cd ha incluso un libretto con i testi in dialetto calabrese e traduzione in tedesco e inglese e di foto di tatuaggi e carcerati scattate dal giornalista Francesco Sbano (autore anche del film Uomini d'onore).\nAccoglienza.\nLa pubblicazione di questa raccolta suscit\u00f2 l'attenzione di testate giornalistiche (Times, New York Times, Der Spiegel, Le Monde) e di alcune trasmissioni televisive straniere.\nIn Italia il terzo cd che sarebbe dovuto uscire nel 2005 non usc\u00ec poich\u00e9 il giorno prima fu assassinato il vicepresidente del Consiglio regionale della Calabria Francesco Fortugno.\nFrancesco Sbano e Demetrio Siclari, curatori della raccolta, fecero irruzione in un museo della 'ndrangheta di Reggio Calabria per chiedere il pagamento del diritto d'autore e finirono indagati dalla Procura di Reggio Calabria"}
{"id": "724952", "revid": "224230", "url": "https://it.wikipedia.org/wiki?curid=724952", "title": "Libro di Michea", "text": "Il Libro di Michea (ebraico \u05de\u05d9\u05db\u05d4, \"mik\u00e0\"; greco \u039c\u03b9\u03c7\u03b1\u03af\u03b1\u03c2, \"micha\u00edas\"; latino \"Michaeas\") \u00e8 un testo contenuto nella Bibbia ebraica (Tanakh) e cristiana.\n\u00c8 scritto in ebraico e la redazione definitiva del libro \u00e8 avvenuta nel\nRegno di Giuda attorno al 750-697 a.C. oppure 725-680 a.C.\nTematiche.\n\u00c8 composto da sette capitoli e contiene vari oracoli del profeta Michea contenenti esortazioni contro l'ingiustizia sociale e l'idolatria, annunci di castigo ma con una speranza messianica.\nIn particolare \u00e8 noto il passo circa la nascita del Messia a Betlemme:\nIl libro di Michea \u00e8 il solo che precisa che il Messia futuro nascer\u00e0 a Betlemme; \u00e8 interessante inoltre notare che lui specific\u00f2 l'Efrata in Giudea (al tempo di Michea esistevano infatti due Betlem).\nIl libro si divide in quattro grandi parti che alternano la minaccia e la promessa:"}
{"id": "724953", "revid": "228587", "url": "https://it.wikipedia.org/wiki?curid=724953", "title": "Coppa intercontinentale", "text": ""}
{"id": "724954", "revid": "125826217", "url": "https://it.wikipedia.org/wiki?curid=724954", "title": "Crociata albigese", "text": "La crociata albigese o crociata catara (in francese: \"Croisade des albigeois\", occitano: \"Crosada dels albigeses\") fu una campagna militare lunga 20 anni che ebbe luogo tra il 1209 e il 1229, bandita da papa Innocenzo III con lo scopo di estirpare il catarismo dai territori della Linguadoca nel sud della Francia, dove i signori di Provenza e il conte di Tolosa (e anche alcuni ecclesiastici come i vescovi di Tolosa e Carcassonne e l'arcivescovo di Narbona), verso la fine del XII secolo, permisero che i catari predicassero nei villaggi e ricevessero lasciti anche cospicui, accettando che catari fossero messi anche a capo dei conventi. La crociata fu perseguita principalmente dalla corona francese assumendo un connotato politico.\nI catari ebbero origine da un movimento di riforma antimaterialista all'interno delle chiese bogomiliste dei Balcani che auspicava un ritorno al messaggio cristiano originale di perfezione, povert\u00e0 e predicazione, combinato con un rifiuto dei beni materiali. Questo ideale fu una reazione agli stili di vita di gran parte del clero, spesso percepiti come scandalosi e dissoluti. La teologia catara era fondamentalmente duale con gran parte della loro fede in contrasto con le dottrine dell'Incarnazione di Cristo e dei sacramenti cattolici. Ci\u00f2 port\u00f2 all'accusa di gnosticismo e alla condanna delle gerarchie cattoliche. I Catari erano noti anche come \"Albigesi\" poich\u00e9 molti adepti vivevano nella regione di Albi.\nTra il 1022 e il 1163, i catari furono condannati da otto concili ecclesiastici locali, l'ultimo dei quali, tenutosi a Tours, dichiar\u00f2 che dovevano essere tutti messi in prigione e confiscati i loro beni. Il concilio Lateranense III del 1179 ripet\u00e9 tale la condanna. Inizialmente, i tentativi diplomatici promossi da Innocenzo III per eliminare il movimento ebbero uno scarso successo. Dopo l'assassinio del suo legato Pierre de Castelnau nel 1208, di cui il conte di Tolosa Raimondo VI era il principale sospettato, il papa chiam\u00f2 la crociata.\nDal 1209 al 1215, i crociati raccolsero numerosi successi, conquistando terre catare ma commettendo anche azioni estremamente violente, spesso rivolte contro i civili. Dal 1215 al 1225, una serie di rivolte fecero riconquistare ai Catari molte delle terre inizialmente perdute; tuttavia, un successivo rinnovamento della crociata port\u00f2 alla definitiva sconfitta del movimento. La crociata contro gli Albigesi ebbe un ruolo nella creazione e nell'istituzionalizzazione sia dell'Ordine domenicano che dell'Inquisizione medievale. I primi predicavano gli insegnamenti della Chiesa nelle citt\u00e0 e nei villaggi, l'Inquisizione indagava sulle presunte eresie. Grazie a queste azioni, entro la met\u00e0 del XIV secolo ogni traccia catara era stata cancellata. La crociata contro gli Albigesi \u00e8 considerata da molti storici come un genocidio. Conseguenza ultima della crociata fu anche l'inizio del lungo declino della cultura e della lingua occitana in tutto il sud della Francia.\nTeologia catara.\nDerivata in parte da precedenti forme di gnosticismo, la teologia dei Catari era dualistica, una dottrina basata su due principi trascendentali uguali e comparabili: Dio, la forza del bene, e il Demiurgo, la forza del male. I catari ritenevano che il mondo fisico fosse malvagio e creato da questo demiurgo, che chiamavano \"Rex Mundi\" (\"Re del mondo\"). La visione catara di Dio era completamente disincarnata: lo consideravano come un essere o principio di puro spirito e completamente privo di materia. Era il Dio dell'amore, dell'ordine e della pace. Ges\u00f9 era un angelo e i racconti su di lui presenti nel Nuovo Testamento dovevano essere intesi come allegorie. Poich\u00e9 il mondo fisico e il corpo umano erano la creazione effettuata dal principio malvagio, l'astinenza sessuale (anche nel matrimonio) era incoraggiata. L'autorit\u00e0 civile non aveva alcun diritto su un cataro, poich\u00e9 questa era un'imposizione del mondo fisico. Di conseguenza, i catari si rifiutarono di prestare giuramento di fedelt\u00e0 o di offrirsi come volontari per il servizio militare. La dottrina catara si opponeva all'uccisione di animali e al consumo di carne.\nI catari rifiutavano il sacerdozio cattolico, etichettando i suoi membri, compreso il papa, indegni e corrotti. In disaccordo sul concetto cattolico del ruolo unico del sacerdozio, insegnavano che chiunque, non solo il sacerdote, poteva consacrare l'Eucarestia o ascoltare una confessione. Rifiutavano il dogma della presenza reale di Cristo nell'Eucaristia e l'insegnamento cattolico sull'esistenza del Purgatorio.\nIl catarismo svilupp\u00f2 una propria forma unica di \"sacramento\" noto come \"consolamentum\", per sostituire il rito cattolico del battesimo. Invece di ricevere il battesimo attraverso l'acqua, si riceveva il \"consolamentum\" mediante l'imposizione delle mani. I catari consideravano l'acqua impura perch\u00e9 era stata corrotta dalla terra, e quindi si rifiutavano di usarla nelle loro cerimonie. Tale atto veniva attribuito in genere a poco prima della morte, poich\u00e9 i catari credevano che cos\u00ec si aumentasse le possibilit\u00e0 di salvezza cancellando tutti i peccati precedenti. Dopo aver ricevuto il \"consolamentum\", il destinatario diveniva noto come \"perfectus\".\nNonostante la forte connotazione anticlericale dei catari, vi erano uomini selezionati tra di loro che servirono come vescovi e diaconi; i primi venivano scelti tra i \"perfectus\".\nContesto.\nAffermazione del catarismo.\nI Catari facevano parte di un diffuso movimento di riforma spirituale nell'Europa medievale che ebbe inizio intorno al 653 quando Costantino di Manamali port\u00f2 una copia dei Vangeli in Armenia. Nei secoli successivi sorsero numerosi gruppi dissidenti, raccolti attorno a predicatori carismatici, che rifiutavano l'autorit\u00e0 della Chiesa cristiana. Questi gruppi basavano le loro credenze e pratiche sui Vangeli piuttosto che sui dogmi professati dalla Chiesa e cercavano un ritorno al cristianesimo delle origini e alla fede degli Apostoli. Affermavano che il loro insegnamento fosse radicato nella Scrittura e che faceva parte della tradizione apostolica. Sette come i Pauliciani in Armenia, i Bogomili in Bulgaria e nei Balcani, gli Arnaldisti nel nord Italia, i Petrobrusiani nel sud della Francia, i seguaci di Enrico di Losanna in Svizzera e in Francia, e i Valdesi del Piemonte, vennero violentemente perseguitate e represse. Venne ordinato di mettere al rogo i pauliciani come eretici; i bogomili furono espulsi dalla Serbia e in seguito sottoposti all'Inquisizione e alla crociata bosniaca; Pietro di Bruys, esponente dei Petrobrusiani, fu gettato in un rogo da una folla inferocita nel 1131. Alcuni importanti predicatori del XII secolo insistevano sul fatto che fosse responsabilit\u00e0 dell'individuo sviluppare una relazione con Dio, indipendentemente da un clero istituzionale. Enrico di Losanna critic\u00f2 il sacerdozio e chiese una riforma laicale della Chiesa, guadagnando un grande seguito. La predicazione di Enrico si concentrava sulla condanna della corruzione clericale e della gerarchia ecclesiastica e non vi sono prove che concordasse con gli insegnamenti catari sul dualismo. Fu arrestato intorno al 1146 e di lui non si ebbero pi\u00f9 notizie. Arnaldo da Brescia, capo degli Arnaldisti, venne impiccato nel 1155 e il suo corpo bruciato e i resti gettati nel fiume Tevere, \"per paura\", dice un cronista, \"che il popolo non gli raccogliesse e li onorasse come le ceneri di un martire\". I valdesi, seguaci di Pietro Valdo, vennero messi al rogo e massacrati.\nSebbene questi gruppi di dissenso condividessero alcune caratteristiche comuni con i catari, come l'anticlericalismo e il rifiuto dei sacramenti, essi non, tranne forse i Pauliciani e i Bogomili, aderiscono alle credenze dualiste catare e non invocavano specificamente il dualismo come dogma. I Catari potrebbero aver avuto origine dai Bogomili, poich\u00e9 alcuni studiosi riscontrano una continua tradizione manichea che coinvolgeva entrambi i gruppi. Questa visione non \u00e8 universalmente condivisa.\nNel XII secolo, nei paesi, nelle citt\u00e0 e nelle aree di nuova urbanizzazione, cominciarono ad apparire gruppi organizzati di dissidenti, come i valdesi e i catari. Nella Francia sud occidentale, all'epoca una delle aree pi\u00f9 urbanizzate d'Europa, i Catari aumentarono di numero fino a diventare un movimento popolare di massa che si diffuse successivamente in altre aree. Una di queste fu la Lombardia, che dal 1170 ospitava una comunit\u00e0 di catari. Il movimento cataro \u00e8 stato visto da alcuni come una reazione contro gli stili di vita corrotti ed eccessivamente terreni del clero, altri hanno sottolineato come fosse una manifestazione di insoddisfazione verso il potere papale. A Colonia, nel 1163, quattro uomini catari e una ragazza che si erano recati in citt\u00e0 dalle Fiandre furono messi al rogo dopo aver rifiutato di pentirsi. Fino ad allora, la condanna al rogo per eresia era stata molto rara e veniva utilizzata per volere dei nobili soprattutto per ragioni politiche piuttosto che religiose; dopo questo evento, tuttavia, divennero pi\u00f9 frequenti.\nCondanna dei Catari e tentativi di conversione.\nIl catarismo continu\u00f2 comunque a diffondersi trovando nella regione della Linguadoca i suoi maggiori successi. I catari erano conosciuti anche come \"albigesi\" per via dell'associazione con la citt\u00e0 di Albi e perch\u00e9 il concilio del 1176 che dichiar\u00f2 eretica la dottrina catara si tenne proprio nei suoi pressi. La condanna fu ribadita poi in occasione del Concilio Lateranense III del 1179. In Linguadoca, il controllo politico e la propriet\u00e0 della terra erano divisi tra i molti signori locali e i loro eredi. Prima che scoppiasse la crociata, nelle regioni francesi mediterranee occidentali regnava una sostanziale pace nonostante che i territori fossero divisi tra la Corona d'Aragona e la Contea di Tolosa.\nSalito al soglio pontificio nel 1198, papa Innocenzo III decise inizialmente di trattare per via diplomatica con i catari inviando in Linguadoca una delegazione di frati perch\u00e9 valutasse la situazione. La delegazione pot\u00e9 appurare che i Catari non mostravano il dovuto rispetto n\u00e9 per l'autorit\u00e0 del re francese n\u00e9 per la Chiesa cattolica locale, e i loro esponenti erano protetti da potenti nobili, che avevano un chiaro interesse per mantenere l'indipendenza dalla corona. Almeno in parte per questo motivo, molti potenti nobili abbracciarono il catarismo facendo anche un, seppur flebile, tentativo di seguire le sue rigide restrizioni sullo stile di vita. Preoccupato per tale scenario, Innocenzo si rivolse a Filippo II di Francia, esortandolo a costringere Raimondo VI di Tolosa, ad affrontare l'eresia o a deporlo \"manu militari\". Nel 1204, si offr\u00ec di benedire coloro che erano disposti a intraprendere una campagna militare contro i Catari con la stessa indulgenza concessa ai crociati in viaggio verso la Terra Santa (la Quarta Crociata, all'epoca nelle sue ultime fasi, aveva preso una direzione e obiettivi diversi). Tuttavia, re Filippo II Augusto era troppo occupato a combattere il re d'Inghilterra, Giovanni Senza Terra, che si era alleato con suo nipote l'Imperatore Ottone IV, ma aveva comunque permesso ai suoi vassalli di partecipare alla crociata a titolo personale, senza coinvolgervi le truppe mercenarie che dovevano rimanere al servizio della Corona. Il monarca francese aveva per\u00f2 rivendicato con costanza i propri diritti su quelle terre, fino a che Filippo Augusto, sotto la pressione papale, non autorizz\u00f2 suo figlio, Luigi, ad andare crociato, prima nel 1215, e poi nel 1219, e poi convocando gli stati generali per approvare la crociata, nel 1222, poco prima di morire, avendo anche compreso l'utilit\u00e0 economica che un'annessione dei ricchi territori del Sud avrebbe comportato.\nUno dei nobili pi\u00f9 potenti, Raimondo VI, conte di Tolosa, non abbracci\u00f2 apertamente le sue prerogative indipendentiste; Per questo si rifiut\u00f2 di cooperare con la delegazione inviata da papa Innocenzo III e di conseguenza venne scomunicato nel maggio 1207 mentre un interdetto venne posto sulle sue terre. Il papa cerc\u00f2 nuovamente la via diplomatica inviando alcuni predicatori, molti dei quali monaci dell'ordine cistercense, con lo scopo di convertire i catari. Sotto la direzione del legato pontificio Pietro di Castelnuovo (noto anche come Pierre de Castelnau), i predicatori riuscirono a ricondurre alcune persone alla fede cattolica, ma nella maggior parte dei casi dovettero arrendersi. In quegli anni arriv\u00f2 in Linguadoca come missionario anche Domenico di Guzm\u00e1n, che si applic\u00f2 subito in dispute e contraddittori con i catari, ma si convinse anche immediatamente che bisognava dare l'esempio e vivere in umilt\u00e0 e povert\u00e0 come gli albigesi, che lo port\u00f2 dieci anni dopo alla fondazione dell'Ordine dei Frati Predicatori.\nAccortosi che i missionari non ottenevano il risultato sperato, Innocenzo III, su suggerimento di Arnaud Amaury, abate di C\u00eeteaux, confratello di Pietro di Castelnuovo, alla fine del 1204, invit\u00f2 i suoi legati a fare pressione sui vari signori locali affinch\u00e9 i catari fossero espulsi da tutti i loro territori, mentre ai legati fu concessa l'autorit\u00e0 di deporre gli ecclesiastici sospetti. Il 13 gennaio 1208, Raimondo incontr\u00f2 Pietro nella speranza di ottenere l'assoluzione, ma l'incontro si risolse con un nulla di fatto con Raimondo che espulse il legato minacciando la sua stessa vita. La mattina seguente, Pietro venne ucciso da uno dei cavalieri di Raimondo e Innocenzo III accus\u00f2 Raimondo di essere il mandante dell'assassinio; Guglielmo di Tudela attribu\u00ec la colpa a \"uno scudiero dal cuore malvagio che sperava di ottenere l'approvazione del Conte\".\nPapa Innocenzo lanci\u00f2 un anatema contro Raimondo e liber\u00f2 tutti i suoi sudditi dal giuramento di obbedienza verso di lui. Tuttavia, il conte tent\u00f2 immediatamente di riconciliarsi con la Chiesa inviando i suoi legati a Roma che riuscirono a far revocare la scomunica. Al Concilio di Avignone del 1209, Raimondo fu nuovamente scomunicato per non aver soddisfatto le condizioni decise in occasione della precedente riconciliazione e Innocenzo III si risolse ad indire una crociata contro gli Albigesi, con l'idea che un'Europa libera dall'eresia potesse difendere meglio i suoi confini contro gli invasori musulmani. Il periodo della Crociata coincise con la Quinta e la Sesta Crociata in Terra Santa.\nCampagna militare.\nLa crociata dei baroni e conquista dell'Occitania.\nFurono molti i signori e i prelati dell'\u00cele-de-France, dell'Orleanese e della Piccardia che risposero all'appello, e intorno alla met\u00e0 del 1209 circa armati ( secondo il cronista Pietro di les Vaux-de-Cernay) si erano radunati e accampati di fronte a Carcassonne, mentre altri soldati erano stati radunati a Lione dal capo della crociata, Arnaud Amaury, ed iniziarono a marciare verso Sud, verso la Linguadoca. Un gran numero di crociati proveniva dal nord della Francia, mentre alcuni si erano offerti volontari in Inghilterra. Le truppe crociate, oltrepassata la citt\u00e0 di Montpellier, mossero contro le comunit\u00e0 catare riunitesi intorno ad Albi e Carcassonne per debellarle.\nRaimondo Ruggero di Trancavel, sostenitore del movimento cataro e Raimondo di Tolosa, cerc\u00f2 la via delle trattative non riuscendo a cogliere il successo sperato; dopo aver appreso dell'arrivo dell'esercito crociato fece un veloce ritorno a Carcassonne per prepararne la difese.\nMassacro di B\u00e9ziers.\nIn luglio i crociati assalirono il piccolo villaggio di Servian e mossero quindi verso B\u00e9ziers, che raggiunsero il 21 luglio 1209. Sotto il comando del legato pontificio, Arnaud Amaury, iniziarono ad assediare la citt\u00e0, invitando i cattolici all'interno a uscire e chiedendo che i Catari si arrendessero. Nessuno dei due gruppi fece quello richiesto. La citt\u00e0 cadde il giorno successivo, quando un fallito tentativo di sortita da parte degli assediati permise alle truppe crociate di penetrare nella citt\u00e0.\nL'intera popolazione fu massacrata e la citt\u00e0 rasa al suolo. \u00c8 divenuta leggendaria la risposta che in quell'occasione Arnaud Amaury avrebbe rivolto a un soldato che gli chiedeva come poter distinguere nell'azione gli eretici dagli altri: \"uccideteli tutti, Dio riconoscer\u00e0 i suoi\" (\"Caedite eos. Novit enim Dominus qui sunt eius\"). In realt\u00e0 la frase, citazione della Seconda lettera a Timoteo di san Paolo, suonerebbe pi\u00f9 cos\u00ec:\n\"Dio conosce quelli che sono suoi\". L'autenticit\u00e0 della frase \u00e8 discussa, Lo storico Joseph Strayer dubita che Amaury abbia effettivamente detto questo, ma sostiene che la dichiarazione cattura lo \"spirito\" dei crociati, che uccisero quasi ogni uomo, donna e bambino della citt\u00e0. Vero \u00e8 che Amaury, insieme all'altro legato papale Milone, scrisse in una lettera al papa che i morti furono circa ventimila:\nStrayer avverte che questa stima \u00e8 eccessiva, ma osserva che nella sua lettera \u00abil legato non ha espresso alcun rammarico per il massacro, nemmeno una parola di condoglianze per il clero della cattedrale che \u00e8 stato ucciso davanti al proprio altare\u00bb La notizia del massacro si diffuse rapidamente e in seguito molti insediamenti si arresero senza combattere.\nCaduta di Carcassonne.\nLa notizia del massacro di B\u00e9ziers si diffuse rapidamente, mettendo in allerta tutte le restanti comunit\u00e0 catare, e alcune citt\u00e0, come Narbona, si arresero. Il successivo obiettivo dei crociati fu la citt\u00e0 di Carcassonne, che era s\u00ec ben fortificata, ma rimaneva tuttavia molto vulnerabile e sovraffollata di rifugiati. I crociati arrivarono sotto le mura cittadine il 1\u00ba agosto 1209, ma l'assedio non dur\u00f2 molto tempo, poich\u00e9 il 7 agosto le truppe assedianti avevano tagliato ogni risorsa idrica alla citt\u00e0. Raimondo Ruggero di Trencavel cerc\u00f2 di trattare ma venne fatto prigioniero e la citt\u00e0 fu costretta ad arrendersi il 15 agosto 1209; questa volta i suoi abitanti vennero risparmiati, ma furono costretti a lasciare la citt\u00e0, \"completamente nudi\", secondo Pietro di Vaux de Cernay (un monaco e testimone di molti eventi della crociata), o solo con le braghe, secondo altre fonti come le cronache di Guillaume de Puylaurens. Raimondo Ruggero mor\u00ec poco tempo dopo, ufficialmente per dissenteria ma in molti credettero che fosse stato assassinato.\nNel frattempo nell'agosto 1209, dopo il rifiuto del duca di Borgogna e dei conti di Nevers e Saint-Pol, Simone di Montfort fu nominato capitano generale dell'esercito Crociato contro gli albigesi e, dopo aver preso il comando delle truppe crociate, cerc\u00f2 di assicurarsi il controllo dell'area circostante Carcassonne, Albi e B\u00e9ziers. Dopo Carcassonne molte altre citt\u00e0 furono costrette alla resa senza opporre resistenza, tra le quali Albi, Castelnaudary, Castres, Fanjeaux, Limoux, Lombers e Montr\u00e9al, che caddero rapidamente una dopo l'altra in autunno. Tuttavia alcune delle citt\u00e0 recentemente conquistate presto si ribellarono nuovamente, anche perch\u00e9 i crociati prestavano servizio solo quaranta giorni.\nAssedio al Castello di Lastours.\nLo sforzo successivo ebbe luogo verso il villaggio di Cabaret ed il sovrastante Castello di Lastours. Attaccato nel dicembre 1209, il castellano Pierre-Roger de Cabaret respinse gli assalitori. L'assedio sub\u00ec un arresto durante l'inverno, ma nel frattempo i crociati ricevettero nuovi rinforzi. Nel marzo del 1210 venne prese la cittadina di Bram dopo un breve assedio, e in giugno i crociati giunsero nella ben fortificata citt\u00e0 di Minerve. Non potendo prendere d'assalto la citt\u00e0 a causa della sua posizione geografica, Simone dette inizio ad un pesante assedio riuscendo verso la fine del mese a distruggere il pozzo principale; il 22 luglio la citt\u00e0, a corto di acqua, si arrese. Simone desiderava trattare gli occupanti con indulgenza, ma fu costretto da Arnaud Amalric a punire i catari. I crociati lasciarono andare in libert\u00e0 sia i soldati che difendevano la citt\u00e0 che i cattolici al suo interno, insieme ai catari non \"perfetti\". Ai \"perfetti\" fu data l'opportunit\u00e0 di ritornare al cattolicesimo. Alla fine, solo tre donne ritrattarono la loro fede. I 140 che si rifiutarono furono messi al rogo. Alcuni si gettarono nelle fiamme volontariamente, non aspettando i loro carnefici.\nIn agosto la crociata si spost\u00f2 alla roccaforte di Termes. Nonostante le sortite di Pierre-Roger de Cabaret, l'assedio fu implacabile. Gli assediati soffrirono di carenza d'acqua e Raimondo di Termes accett\u00f2 una tregua temporanea. Tuttavia, i Catari furono brevemente sollevati da un intenso temporale e cos\u00ec poterono rifiutare di arrendersi. Alla fine, i difensori non riuscirono a rompere l'assedio ma, il 22 novembre, i Catari furono in grado di abbandonare la citt\u00e0 e fuggire.\nA marzo dell'anno successivo, il 1211, i crociati tornarono in forze a Lastours e Pierre-Roger de Cabaret accett\u00f2 di arrendersi. In maggio il castello di Aimery de Montr\u00e9al fu ripreso; lui e i suoi cavalieri pi\u00f9 anziani furono impiccati e diverse centinaia di catari furono messi al rogo. Les Cass\u00e9s cadde facilmente all'inizio di giugno. In seguito, Simone marci\u00f2 verso Montferrand, dove Raimondo di Tolosa aveva posto al comando suo fratello Baldovino. Dopo un breve assedio, questi firm\u00f2 un accordo per abbandonare la piazzaforte in cambio del giuramento di non combattere pi\u00f9 contro i crociati. Dopo la presa di Montferrand, i crociati si diressero a Tolosa che venne assediata ma, questa volta, furono gli assalitori ad essere a corto di rifornimenti e uomini, e Simone di Montfort dovette ritirarsi prima della fine del mese. Confortato da ci\u00f2, Raimondo di Tolosa in settembre guid\u00f2 un attacco a Castelnaudary, tuttavia senza avere pienamente successo in quanto i crociati beneficiarono di rinforzi. Quando, nel 1212, cadde anche Lavaur, i crociati erano giunti a circondare la contea di Tolosa, il cui conte Raimondo VI da oltre un anno non partecipava pi\u00f9 alle operazioni della crociata. Allora Simone di Montfort e Arnaud Amaury, che operavano in buona armonia, gli chiesero di ottemperare alle promesse fatte a Saint-Gilles, cio\u00e8 consegnare ai crociati alcuni tolosani sospetti di eresia; al suo rifiuto, Raimondo VI fu scomunicato, sulle sue terre cadde l'interdetto e cominci\u00f2 l'invasione dei suoi territori. L'accerchiamento di Tolosa limit\u00f2 le possibilit\u00e0 di comunicazione tra Raimondo e i suoi alleati in Aquitania e nei Pirenei.\nTolosa.\nPer respingere i crociati, i catari si rivolsero al cognato di Raimondo, il re d'Aragona Pietro II Pietro era stato incoronato re da papa Innocenzo III nel 1204, aveva combattuto contro i Mori in Spagna e aveva prestato servizio nella battaglia di Las Navas de Tolosa. In virt\u00f9 dei suoi successi militari, insieme alla persuasione di una delegazione inviata a Roma, riusc\u00ec a convincere Innocenzo III a ordinare l'arresto della crociata. Innocenzo si fidava di Pietro e sperava di porre fine alle attivit\u00e0 militari contro gli Albigesi per poter concentrare le forze verso una nuova crociata indirizzata verso la Terra Santa. Con i Catari che avevano subito sconfitte e con i vescovi che riteneva fossero stati troppo indulgenti con l'eresia, credeva che fosse giunto il momento di portare la pace in Linguadoca. Il 15 gennaio 1213, dunque, Innocenzo scrisse al legato Arnaud Amaury (divenuto vescovo di Narbona) e a Montfort rimproverando a quest'ultimo i suoi presunti attacchi ai cristiani e gli ordin\u00f2 di restituire le terre che aveva preso. Inoltre, Innocenzo rimosse la maggior parte delle indulgenze crociate e chiese a Simone e ai suoi legati di tenere un concilio, ascoltare Pietro e riferirgli i loro sentimenti.\nPietro chiese al clero al Concilio di Lavaur di restaurare le terre di Raimondo, sostenendo che era pronto a pentirsi. Se questo era inaccettabile, le terre potevano essere poste sotto la protezione di suo figlio mentre andava in crociata. Il consiglio respinse le sue raccomandazioni, rifiutando di assolvere Raimondo e insistendo sul fatto che le terre che Pietro credeva dovessero essere restituite erano ancora influenzate dall'eresia.\nPietro respinse il verdetto del concilio. Preoccupato che Simone fosse diventato troppo potente, decise di venire in aiuto di Tolosa. La Corona d'Aragona, sotto Pietro II, si alle\u00f2 con la Contea di Tolosa e ad altre entit\u00e0 per opporsi a Simon. Queste azioni allarmarono Innocenzo, che dopo aver ascoltato la delegazione di Simone denunci\u00f2 Pietro e ordin\u00f2 il ripristino della crociata. Il 21 maggio invi\u00f2 a Pietro una lettera in cui lo rimproverava severamente per aver fornito false informazioni e lo avvert\u00ec di non opporsi ai crociati, arrivando a minacciarlo di scomunica. La coalizione di Pietro ingaggi\u00f2 le truppe di Simone il 12 settembre nella battaglia di Muret. I crociati erano pesantemente in inferiorit\u00e0 numerica, sia Pietro che Simone organizzarono le loro truppe in tre linee. La prima delle linee crociate venne respinta, ma Simone riusc\u00ec a aggirare la cavalleria della coalizione e Pietro II fu colpito a morte. Venute a sapere della sua morte, le forze della coalizione si ritirarono confuse, permettendo alle truppe di Simone di occupare la parte settentrionale di Tolosa.\nFu un duro colpo per la resistenza, e nel 1214 la situazione peggior\u00f2. Mentre i crociati continuavano la loro avanzata, Raimondo e suo figlio Raimondo VII di Tolosa furono costretti a fuggire in Inghilterra. In novembre, Simone de Montfort entr\u00f2 nel P\u00e9rigord e con facilit\u00e0 prese i castelli di Domme e Montfort; occup\u00f2 anche Castlenaud e distrusse le fortificazioni di Beynac. Nel 1215 i crociati entrarono a Tolosa e la citt\u00e0 fu costretta a pagare un'indennit\u00e0 di marchi. Il IV Concilio Lateranense nel 1215 consolid\u00f2 il controllo crociato sull'area proclamando ufficialmente Simone conte di Tolosa e che tutte le terre precedentemente conquistate da Raimondo VI e riprese dai crociati sarebbero state poste sotto il controllo di Simone e che le terre che non erano state ancora conquistate sarebbero state poste sotto la protezione della Chiesa fino a quando Raimondo VII non sarebbe stato abbastanza adulto per governarle. Il Concilio proclam\u00f2 anche una nuova crociata in Medio Oriente, distogliendo le reclute da quella in Linguadoca, costringendo Simone a fare sempre pi\u00f9 affidamento sui mercenari.\nLa rivolta occitana.\nLe terre conquistate in questo periodo furono perse ampiamente tra il 1215 e il 1225 in una serie di rivolte. Nel 1216 Raimondo VI di Tolosa rientr\u00f2 nella Linguadoca-Rossiglione, fomentando una nuova rivolta contro le forze occupanti dei baroni crociati. Beaucaire venne messe sotto assedio a maggio e, dopo tre mesi, gli occupanti stavano esaurendo le provviste e raggiunsero un accordo con Raimondo per cedere il castello in cambio del permesso di lasciarlo con le armi. Gli sforzi del Montfort per alleviare la citt\u00e0 furono respinti. Innocenzo III mor\u00ec improvvisamente nel luglio 1216 e la crociata cadde in un temporaneo disordine. Il comando pass\u00f2 al pi\u00f9 cauto Filippo II di Francia, riluttante a proseguire con vigore le operazioni militari essendo, all'epoca, ancora pesantemente coinvolto nel conflitto con il re Giovanni d'Inghilterra.\nMontfort si trov\u00f2 a dover sedare una rivolta a Tolosa prima di dirigersi verso ovest per prendere Bigorre, ma fu respinto a Lourdes nel dicembre 1216. Il 12 settembre 1217, Raimondo riprese Tolosa senza combattere mentre Montfort era occupato nella regione di Foix. Il Montfort si affrett\u00f2 a tornare indietro, ma le sue forze non furono sufficienti per riconquistare la citt\u00e0 prima che la campagna si fermasse. Come risposta all'invito di papa Onorio III a riprendere la crociata, il Montfort riprese l'assedio nella primavera del 1218. Il 25 o il 29 giugno, mentre tentava di respingere una sortita dei difensori, venne colpito e ucciso da una pietra scagliata da una macchina d'assedio. Tolosa fu trattenuta e i crociati respinti. I resoconti popolari affermano che l'artiglieria della citt\u00e0 era manovrata dalle donne e dalle ragazze della citt\u00e0.\nLa crociata continu\u00f2 con rinnovato vigore, Filippo si rifiut\u00f2 di comandare personalmente ma accett\u00f2 di nominare suo figlio, anche lui riluttante, il principe Luigi, a guidare una spedizione. Il suo esercito marci\u00f2 verso sud a partire da maggio, passando per il Poitou. In giugno, un esercito guidato da Amaury VI di Montfort, figlio del defunto Simon, unito a Luigi, assedi\u00f2 Marmande. La citt\u00e0 cadde nel giugno 1219 e i suoi occupanti, esclusi solo il comandante e i suoi cavalieri, vennero massacrati. Dopo aver catturato Marmande, Luigi tent\u00f2 di riconquistare Tolosa ma dopo un assedio di sei settimane l'esercito dovette abbandonare l'obiettivo e fare ritorno a casa. Onorio III defin\u00ec l'impresa una \"miserabile battuta d'arresto\". Senza le truppe di Luigi, Amaury non fu in grado di mantenere le terre che aveva preso e i Catari furono in grado di riconquistare gran parte delle loro terre. Castelnaudary venne ripresa dalle truppe di Raimondo VII, Amaury la assedi\u00f2 nuovamente dal luglio 1220 al marzo 1221, ma la citt\u00e0 fu in grado di resistere a otto mesi di assalto. Nel 1221 i successi di Raimondo e del figlio continuarono: Montr\u00e9al e Fanjeaux furono riconquistati e molti cattolici furono costretti a fuggire. Nel 1222, Raimondo VII aveva ripreso tutte le terre precedentemente perse. Nello stesso anno mor\u00ec Raimondo VI e Raimondo VII gli succedette. Il 14 luglio 1223 mor\u00ec anche Filippo II mor\u00ec e Luigi VIII gli successe come re di Francia. Nel 1224, Amaury de Montfort abbandon\u00f2 Carcassonne e Raimondo VII torn\u00f2 dall'esilio per reclamare la regione. Nello stesso anno, Amaury cedette le sue terre rimanenti a Luigi VIII.\nL'intervento reale e fine dell'indipendenza dalla contea di Tolosa.\nLa situazione mut\u00f2 nuovamente a seguito della disponibilit\u00e0 all'intervento nella crociata, data, nel 1223, dal nuovo re di Francia, Luigi VIII, e che, dopo i grandi concili di Parigi e di Bourges, ottenne la scomunica del nuovo conte, Raimondo VII, figlio di Raimondo VI, e lanci\u00f2 la crociata nel 1226, radunando l'esercito a Lione, si diresse a Tolosa passando da Avignone (assediata e conquistata), B\u00e9ziers e Carcassonne e le aree prima perdute vennero riconquistate e tutta la regione fu ai suoi piedi. In ottobre a Pamiers, Luigi VIII dichiar\u00f2 che tutte le terre conquistate agli eretici appartenevano di diritto alla corona di Francia e organizz\u00f2 la Linguadoca come un dominio della Francia.\nA trarne per\u00f2 i frutti fu Luigi IX, succeduto al padre, morto nel 1226; Luigi VIII mor\u00ec infatti nel novembre di quell'anno e i suoi sforzi contro gli albigesi vennero proseguiti dal successivo sovrano, il figlio Luigi IX il Santo, che difese gli interessi della Francia nella contesa con la chiesa ed il conte di Tolosa. Nel 1228 vi fu l'ennesimo assedio di Tolosa, che si concluse con la presa della citt\u00e0 e la distruzione delle sue fortificazioni. Nel 1229 i principali antagonisti giunsero ad un compromesso. La contea di Tolosa ed il marchesato di Provenza, privata dei territori del ducato di Narbona e della viscontea di N\u00eemes, rimasero al conte Raimondo VII, per\u00f2 vassallo della Francia, con l'impegno di maritare la sua unica erede, Giovanna al fratello del re Luigi IX, Alfonso.\nRaimondo VII rimase neutrale quando Raimondo Trencavel, figlio del defunto visconte di B\u00e9ziers e Carcassonne Raimondo Ruggero Trencavel, rifugiato in Aragona e scomunicato dal 1227, passati i Pirenei con una banda di Catalani, cerc\u00f2 di sollevare la Linguadoca contro il re di Francia, occup\u00f2 Carcassonne, ma non conquist\u00f2 la cittadella, che resistette ai suoi attacchi dal 17 settembre al 10 ottobre 1240, per poi fuggire alla notizia dell'arrivo dell'esercito reale. La reazione contro gli insorti anche cattolici fu molto dura. Quando invece, il 12 maggio 1242, Il re d'Inghilterra Enrico III sbarc\u00f2 a Royan, Raimondo VII si affrett\u00f2 ad occupare Narbona e B\u00e8ziers, ma dopo la ritirata di Enrico III da Saintes, i rivoltosi si demoralizzarono: il conte di Foix abbandon\u00f2 la coalizione antifrancese e Raimondo, minacciato di scomunica, supplic\u00f2 il re Luigi IX che gli concesse il perdono in cambio della promessa di combattere l'eresia e attenersi al trattato di Parigi del 1229. I nobili della provincia erano ridotti in miseria e di conseguenza il catarismo che da loro traeva risorse a poco a poco si spense. Ai baroni del Sud e ai c\u00e0tari rimanevano due fortezze: l'imprendibile Monts\u00e9gur e Queribus. Successive operazioni portarono nelle mani regie la prima nel 1244 e la seconda nell'agosto del 1255, ponendo fine al catarismo e all'indipendenza dei baroni meridionali.\nL'Inquisizione.\nCon la fase militare della campagna contro i Catari ormai sostanzialmente terminata, nel 1234 Papa Gregorio IX instaur\u00f2 l'Inquisizione con l'obiettivo di sradicare i movimenti eretici, compresi i Catari sopravvissuti. Operando nel sud, a Tolosa, Albi, Carcassonne e in altre citt\u00e0 per tutto il XIII secolo e gran parte del XIV, l'Inquisizione riusc\u00ec a schiacciare il catarismo come movimento popolare e a sopprimere i suoi ultimi aderenti. Le punizioni per gli eretici variavano notevolmente: il pi\u00f9 delle volte venivano costretti ad indossare croci gialle sulle vesti in segno di penitenza esteriore; altri erano obbligati a compiere pellegrinaggi che spesso includevano combattimenti contro i musulmani. Anche visitare una chiesa locale senza vestiti una volta al mese per poi essere flagellati era una punizione comune. I catari che tardavano a pentirsi subivano la prigionia e, spesso, la confisca delle propriet\u00e0; coloro che rifiutarono del tutto di pentirsi venivano messi al rogo.\nI frati dell'Ordine domenicano, che prendono il nome dal loro fondatore, San Domenico, si recavano in citt\u00e0 e villaggi predicando la conformit\u00e0 agli insegnamenti della Chiesa e contro l'eresia. In alcuni casi presero parte personalmente alle persecuzione.\nDal maggio 1243 al marzo 1244, la fortezza catara di Monts\u00e9gur venne assediata dalle truppe del siniscalco di Carcassonne e di Pierre Amiel, arcivescovo di Narbonne. Il 16 marzo 1244 ebbe luogo un grande massacro, in cui oltre 200 catari perfetti vennero bruciati vivi in un'enorme pira presso il \"prat dels cremats\" (\"campo dei bruciati\") ai piedi del castello. Sebbene che dopo tali avvenimenti il catarismo non svan\u00ec del tutto, i suoi adepti rimasti dovettero praticare in segreto.\nL'Inquisizione continu\u00f2 a perseguire i catari e a volte si affid\u00f2 alla tortura come metodo per scovarli, tuttavia senza incontrare grandi successi. L'Inquisizione ricevette finanziamenti dalla monarchia francese, tuttavia, negli anni 1290 re Filippo IV di Francia ne limit\u00f2 sostanzialmente le attivit\u00e0 in quanto si trovava in conflitto con papa Bonifacio VIII. Inoltre, Filippo, dopo aver visitato la Francia meridionale nel 1303 ed essersi messo in allarme per i sentimenti antimonarchici diffusi tra i religiosi del luogo, specialmente a Carcassonne, decise di rimuovere le restrizioni imposte all'Inquisizione.\nPapa Clemente V introdusse nuove norme volte a tutelare i diritti degli imputati. Il domenicano Bernardo Gui, inquisitore a Tolosa dal 1308 al 1323, scrisse un manuale in cui illustravano i costumi delle sette acattoliche e i metodi che gli inquisitori dovevano impiegare nella lotta all'eresia. Un'ampia parte del manuale descrive le usanze dei Catari, mettendole a confronto con quelle dei cattolici. Gui descrisse anche i metodi da utilizzare per interrogare i catari messi sotto accusa. Sotto di lui inizi\u00f2 vi fu la definitiva spallata al catarismo e nel 1350 il movimento pot\u00e9 considerarsi estinto.\nConseguenze.\nCome risultato della crociata contro gli Albigesi, vi fu solo un modesto numero di reclute francesi per la quinta e la sesta crociata. Strayer sostiene che la crociata contro gli Albigesi aument\u00f2 il potere della monarchia francese e rese il papato pi\u00f9 dipendente da essa e ci\u00f2 porter\u00e0 il papato nel XIV secolo a trasferirsi ad Avignone.\nGenocidio.\nRaphael Lemkin, coniatore del termine genocidio, ha definito la crociata contro gli albigesi come \"uno dei pi\u00f9 palesi casi di genocidio nella storia\".\nDello stesso parere \u00e8 lo storico Mark Gregory Pegg; mentre un altro storico, Robert E. Lerner, contesta queste posizioni sostenendo che non vi fosse da parte di coloro che parteciparono alla crociata una volont\u00e0 di sterminio etnico. Laurence Marvin non esclude del tutto che si possa equipararla a un genocidio, ma contesta l'asserzione di Pegg riguardante la possibilit\u00e0 che possa aver costituito una base ideologica per futuri genocidi come l'olocausto.\nKurt Jonassohn e Karin Solveig Bj\u00f6rnson descrivono la crociata albigese come \"il primo genocidio ideologico\". Kurt Jonassohn e Frank Chalk (che insieme hanno fondato il Montr\u00e9al Institute for Genocide and Human Rights Studies) hanno studiato a fondo la questione della crociata albigese in un loro libro sui genocidi, con la partecipazione degli storici Joseph Strayer e Malise Ruthven. Anche Colin Tatz, direttore dell'Australian Institute for Holocaust and Genocide Studies, classifica gli eventi come genocidio."}
{"id": "724957", "revid": "287204", "url": "https://it.wikipedia.org/wiki?curid=724957", "title": "Comitato per la legislazione", "text": "Il Comitato per la legislazione, istituito con la riforma del regolamento della Camera dei deputati del 1997 (art. 16 bis del Regolamento della Camera), \u00e8 un organo peculiare interno dell'Assemblea della Repubblica Italiana che ha sede a Palazzo Montecitorio.\nL'esigenza del miglioramento della legislazione.\nIl Comitato \u00e8 stata la risposta ad una esigenza abbastanza sentita a partire dagli anni novanta nell'ambito della Riforma Bassanini di introdurre in Italia delle esperienze e degli istituti che aiutassero a migliorare la qualit\u00e0 della legislazione (la cosiddetta \"Better regulation\"). Non a caso, infatti, in quegli anni fu introdotta anche la pratica della legge annua di semplificazione che, con la sua prima approvazione, immise nell'ordinamento italiano la pratica dell'Analisi dell'impatto della Regolazione (AIR).\nComposizione e Presidenza.\nIl Comitato \u00e8 composto da 10 deputati (fino al 1999 erano 8) scelti dal Presidente della Camera in eguale numero fra i membri della maggioranza e dell'opposizione. Questa composizione lo rende un \"unicum\" tra gli organi della Camera. La presidenza \u00e8 a rotazione ed ogni mandato dura sei mesi, secondo quanto previsto dal Regolamento della Camera. Tuttavia la Giunta per il Regolamento, in data 16 ottobre 2001, ha stabilito che la durata del turno di presidenza, in via sperimentale, sia di dieci mesi.\nProprio queste due singolari caratteristiche sembrano indicare la funzione tecnica dello stesso comitato ed anche il fatto che il miglioramento della legislazione sia un fine comune sia alla maggioranza che all'opposizione. L'organo risulta quindi sottratto dal criterio maggioritario.\nFin dalla prima presidenza del Comitato \u00e8 invalsa la prassi, poich\u00e9 il regolamento non lo prevede, che il presidente uscente compili una relazione sullo stato dei lavori e sulle prospettive del Comitato.\nComposizione attuale.\nLa composizione del Comitato per la legislazione pu\u00f2 variare nel tempo, in relazione a scelte dei componenti stessi, i quali fanno parte anche di una Commissione permanente tra le quattordici previste dal Regolamento.\nIl sito della Camera dei Deputati d\u00e0 conto di ogni modifica della composizione dei vari organi, tra i quali il Comitato; si rimanda a tale sito per avere un'informazione sempre aggiornata in merito.\nPoteri e pareri.\nLo strumento principe del Comitato per l'esternazione dei suoi poteri \u00e8 il parere. Duplice \u00e8 la possibilit\u00e0 per averne uno, poich\u00e9 c'\u00e8 un procedimento ad attivazione \"eventuale\" ed uno ad attivazione d'ufficio. Il procedimento ad attivazione \"eventuale\" \u00e8 regolato dal comma 4 dell'articolo 16-\"bis\" del Regolamento della Camera dei deputati. Su richiesta di almeno un quinto dei componenti di una Commissione parlamentare, la stessa Commissione pu\u00f2 richiedere al Comitato, su un disegno di legge al proprio esame, un parere su:\nIl parere del Comitato si attiene sulla base dei criteri e dei requisiti tecnici definiti dalle norme costituzionali e ordinarie e dal Regolamento della Camera. Per avere tale parere la Commissione deve aver stabilito il testo base e la richiesta di parere deve essere compatibile con la programmazione dei lavori della Commissione e dell'Assemblea relativamente al progetto di legge al quale \u00e8 riferita, e non determina comunque modificazione al calendario dei lavori dell'Assemblea o della Commissione. Tale previsione normativa \u00e8 strutturata come una vera e propria norma contro pratiche ostruzionistiche ed \u00e8 coerente con la struttura assolutamente originale del Comitato e della sua funzione.\nIl procedimento di ufficio \u00e8 stato introdotto con la riforma del 1999 del Comitato con il comma 6-\"bis\" dell'art.16. Devono essere affidati al Comitato tutti i decreti legge presentati dal Governo e i progetti di legge che contengono norme di delegazione legislativa o di delegificazione.\nUn altro aspetto peculiare del parere reso dal Comitato \u00e8 quello della cosiddetta \"Dissenting opinion\", introdotto dal comma 5 dell'articolo 16-\"bis\" della Camera dei deputati, secondo il quale, su richiesta di uno o pi\u00f9 membri del Comitato che abbiano espresso opinioni dissenzienti, il parere d\u00e0 conto di esse e delle loro motivazioni.\nQualora le Commissioni non intendano adeguare il testo del progetto di legge alle condizioni contenute nel parere del Comitato, debbono indicarne le ragioni nella relazione per l'Assemblea."}
{"id": "724960", "revid": "1632387", "url": "https://it.wikipedia.org/wiki?curid=724960", "title": "The One to Sing the Blues", "text": "The One To Sing The Blues (\"Quello che canta il blues\") \u00e8 una canzone della band heavy metal Mot\u00f6rhead, contenuta nel loro acclamato album 1916 e pubblicata come singolo nel 1991 dall'etichetta Epic Records.\nIl singolo \u00e8 uscito in diverse edizioni e versioni, come; vinile 7\" e 12\", disco vinile con \"picture disc\", audiocassetta e CD.\nAnche se la relativa data d'uscita del singolo \u00e8 il 5 gennaio 1991, Lemmy, nella sua autobiografia (\"White Line Fever\"), dichiara che usc\u00ec un paio di settimane prima; sarebbe quindi uscito il 24 dicembre del '90, giorno del suo compleanno.\nTracce.\nTutte le tracce sono scritte da Kilmister, Burston, Campbell, Taylor"}
{"id": "724962", "revid": "181699", "url": "https://it.wikipedia.org/wiki?curid=724962", "title": "Libro di Gioele", "text": "Il Libro di Gioele (ebraico \u05d9\u05d5\u05d0\u05dc, \"yo\u00e8l\"; greco \u0399\u03c9\u03ae\u03bb, \"io\u00e9l\"; latino \"Ioel\" ) \u00e8 un testo contenuto nella Bibbia ebraica (Tanakh) e fa parte dell'Antico Testamento nella Bibbia cristiana.\n\u00c8 scritto in ebraico. Secondo l'ipotesi maggiormente condivisa dagli studiosi, la redazione del libro \u00e8 avvenuta nel Regno di Giuda, forse tra fine VII - inizio VI secolo a.C.\nL'autore.\nGioele significa \"l'Eterno (Yahw\u00e8h) \u00e8 Dio\", ed era figlio di un certo Petuel; egli visse sicuramente a Gerusalemme. Da alcuni \u00e8 definito il profeta della Pentecoste per la profezia sull'effusione dello Spirito Santo avveratasi il giorno della Pentecoste (Atti 2). \u00c8 molto difficile stabilire il periodo in cui Gioele profetizz\u00f2; comunque, la maggior parte degli studiosi lo considera il primo dei profeti minori, visse durante il regno di Ioas (circa 800 a.C.); questa datazione viene adottata perch\u00e9 si ritiene che Amos (760-747) abbia usato i testi di Gioele (cfr. Amos 9:13 con Gioele 3:18). \nLa composizione del libro e alcune evidenze interne che riguardano eventi politici del suo tempo ci inducono a ritenere che visse e profetizz\u00f2 nell'ultima parte del IX secolo a.C.\nStruttura del testo.\nIl libro di Gioele \u00e8 composto da quattro capitoli nella versione ebraica e tre nella versione latina. Nella versione ebraica la successione dei capitoli \u00e8 la seguente:\nIl testo si pu\u00f2 dividere in due parti:\nIl tema centrale del messaggio di Gioele \u00e8 il \u00abGiorno del Signore\u00bb, sia sotto l'aspetto negativo sia sotto quello positivo. \nEgli ne parla negativamente presentando la collera divina, le tenebre e la vendetta contro i crudeli, citando avvenimenti naturali come siccit\u00e0 e invasione di insetti. \nNe parla invece positivamente quando presenta la reintegrazione per i giusti, quando Dio invier\u00e0 a tutti i membri del suo popolo il dono dello Spirito. In questo contesto Gioele parla della valle di Giosafat (dall'ebraico Jeh\u00f4shafat, \u00abJahweh giudica\u00bb), parola usata per indicare il luogo ideale dove convergeranno tutte le genti.\nSinossi.\nNei primi due capitoli un'invasione di cavallette devasta la Giudea. Il profeta in questa calamit\u00e0 vede l'intervento di Dio che, nelle situazioni estreme, di cui l'invasione delle cavallette \u00e8 un'immagine, interviene salvando e donando il suo spirito che compie ogni promessa. Tutti i membri del popolo di Dio, a partire dagli anziani, potranno testimoniare l'esistenza di Dio e che Jahv\u00e8 concede di ritornare a lui, da qualsiasi situazione di lontananza ci si possa trovare. La lontananza da lui \u00e8 la pi\u00f9 grande calamit\u00e0 che si possa immaginare. \nNegli altri due capitoli viene descritta in uno stile apocalittico una profezia del giudizio di Dio sulle nazioni che circondavano il Regno di Giuda per le crudelt\u00e0 che avevano versato su quel popolo. Il libro non menziona affatto il regno di Israele, e questo fatto, insieme a quello che tutti i riferimenti locali sono a Giuda, dimostrano che il profeta viveva nel regno meridionale. "}
{"id": "724963", "revid": "71155", "url": "https://it.wikipedia.org/wiki?curid=724963", "title": "Comitato per la Legislazione", "text": ""}
{"id": "724965", "revid": "1982", "url": "https://it.wikipedia.org/wiki?curid=724965", "title": "Catarismo", "text": "Il catarismo \u00e8 stato un movimento ereticale cristiano, diffuso in diverse zone dell'Europa (Linguadoca e Occitania in Francia, Italia, Bosnia, Bulgaria e Impero bizantino) durante il Medioevo, attivo dal X al XIV secolo.\nOrigini.\nIl termine deriva dal latino medievale \"cath\u0103rus\" (calco dal greco \u03ba\u03b1\u03b8\u03b1\u03c1\u03cc\u03c2, \u00abpuro\u00bb), con il quale si autodefinirono per primi i seguaci del vescovo Novaziano elettosi Papa nel 251; per questa ragione il termine \"katharoi\" fu citato per la prima volta in un documento ufficiale della Chiesa Cristiana nei canoni del Concilio di Nicea del 325.\nUna diversa etimologia del termine \u00abcatari\u00bb, proposta per la prima volta dal teologo Alano di Lilla (1200 circa), sostiene che il termine derivi dal greco \"katha\" (spurgo) o dal latino \"cathus\" (gatto), perch\u00e9 \u00abtrasudano tutti i loro vizi\u00bb. Li accus\u00f2 di sodomia e di adorare i gatti come incarnazione di Lucifero.\nI nomi \u00abc\u00e0tari\u00bb o \u00abalbigesi\u00bb (dal nome della cittadina francese di Albi) furono successivamente utilizzati per indicare le persone coinvolte nel sostegno culturale o religioso del movimento religioso sorto intorno al XII secolo in Occitania.\nFu proprio per contenere l'estendersi del fenomeno cataro che, dopo infruttuosi tentativi da parte di alcuni legati papali, Domenico di Guzm\u00e1n concep\u00ec un nuovo modo di predicazione: per combattere i C\u00e0tari bisognava usare i loro stessi principi, vale a dire, oltre alla predicazione, operare in povert\u00e0, umilt\u00e0 e carit\u00e0. Questa nuova formula port\u00f2 Domenico, dieci anni pi\u00f9 tardi, alla fondazione dell'ordine domenicano.\nData l'inefficacia di questi interventi di tipo non violento, papa Innocenzo III band\u00ec contro di essi nel 1208 una vera e propria crociata, la prima indetta da cristiani contro cristiani. L'errore fu, per i catari, riunirsi in chiese alla pari della chiesa di Roma. Nonostante questo, nel 1229 i catari dovettero istituire un quinto vescovado, dato l'aumento numerico dei fedeli. Per rimediare all'inefficacia religiosa della crociata e per debellare l'eresia catara fu appositamente creato da papa Gregorio IX il Tribunale dell'Inquisizione, che impieg\u00f2 settant'anni ad estirpare il catarismo dal sud della Francia.\nLa dottrina dualistica.\nI catari si diffusero nel basso Medioevo, e in particolare tra il 1150 e il 1250. La loro dottrina dualista si fondava essenzialmente sul rapporto oppositivo tra materia e spirito e fu assimilata al suo apparire a quella del manicheismo e dei Bogomili dei Balcani: con questi ultimi tuttavia aveva molti punti in comune. Le derivazioni manichee, pauliciane e bogomile dei catari erano forse giunte fino in Europa all'inizio del XII secolo, tramite l'Impero bizantino e i Balcani o tramite i crociati e i pellegrini che tornavano dalla Terra Santa: i fedeli catari erano infatti detti anche \"bulgari\".\nAlcune similitudini con il movimento patarino (che lott\u00f2 per una Chiesa di poveri ed uguali) fecero s\u00ec che i due movimenti finissero per essere confusi nell'opinione pubblica.\nAppoggiandosi ad alcuni passi del Vangelo, in particolare quelli in cui Ges\u00f9 sottolinea l'irriducibile opposizione tra il Suo Regno celeste e il regno di questo mondo, i catari rifiutavano del tutto i beni materiali e tutte le espressioni della carne. Professavano un dualismo in base al quale il Re d'amore (Dio) e il re del male (\"Rex mundi\") rivaleggiavano a pari dignit\u00e0 per il dominio delle anime umane; secondo i catari, Ges\u00f9 avrebbe avuto solo in apparenza un corpo mortale (docetismo). Essi svilupparono cos\u00ec alcune opposizioni irriducibili, tra Spirito e Materia, tra Luce e Tenebra, tra Bene e Male, all'interno delle quali tutto il creato diventava una sorta di grande tranello di Satana (una sorta di Anti-Dio diverso dalla concezione cristiana) nel quale il Maligno irretiva lo spirito umano contro le sue inclinazioni rette, verso lo Spirito e verso il Tutto. Lo stesso Dio-creatore dell'Antico Testamento corrispondeva al dio malvagio, a Satana. Basandosi su questi principi rifiutavano di mangiare carne e uova e rinunciavano perfino al coito: il sesso era infatti considerato cosa tanto malefica che perfino il matrimonio era per essi peccaminoso poich\u00e9 serviva solo ad aumentare il numero degli schiavi di Satana.\nPur convinti della divinit\u00e0 di Cristo, gli albigesi sostenevano che egli fosse apparso sulla Terra come un angelo (un \"eone\" emanato dal Dio e dalla Luce) di sembianze umane (di natura angelica era considerata anche Maria), e accusavano la Chiesa cattolica di essere al servizio di Satana, perch\u00e9 corrotta e attaccata ai beni materiali.\nCredendo nella deviazione dalla vera fede della Chiesa di Roma, i catari crearono una propria istituzione ecclesiastica, parallela a quella ufficiale presente sul territorio.\nLa convinzione che tutto il mondo materiale fosse opera del Male comportava il rifiuto del battesimo d'acqua, dell'eucaristia e del matrimonio, suggellato dall'unione carnale. L'atto sessuale era da evitare in quanto responsabile della nascita di una persona considerata prigione per lo spirito.\nAllo stesso modo era proibito ogni alimento originato da un atto sessuale (carni di animali a sangue caldo, latte, uova), ad eccezione del pesce, di cui in epoca medievale non era ancora conosciuta la riproduzione sessuale.\nL'origine delle funzioni del corpo umano era per loro diabolica, in quanto esse sono connesse con la materia; ciononostante, considerando lo splendore con cui si presentavano in Occitania, all'alba del XIII secolo, molte corti catare, sembra poco fondata l'affermazione dello storico dell'Inquisizione Henry Charles Lea, secondo il quale \nEra quindi proibito ai Catari collaborare in qualsiasi modo alla realizzazione di quelli che essi ritenevano i piani di Satana. La massima vittoria del Bene contro il Male era la morte, che liberava lo spirito dalla materia, e la perfezione per il c\u00e0taro era raggiunta quando ci si lasciava morire di fame (\"endura\").\nA seconda del contenuto della fede professata, Ioan Petru Culianu distingue tra Catari \u201cmoderati\u201d e \u201cradicali\u201d. Per i moderati il Diavolo non \u00e8 creatore del mondo ma solo architetto, con il permesso di Dio; la loro dottrina deriva dal bogomilismo. I Catari radicali invece sostengono l\u2019esistenza di due principi opposti, l\u2019uno buono e l\u2019altro cattivo, che hanno dato luogo a mondi distinti; le anime umane preesistono alla nascita, essendo anime di angeli decaduti imprigionate da Lucifero in corpi materiali, e destinate a reincarnarsi fino alla liberazione; tale dottrina ha molte analogie con quella origenista da cui in qualche modo deriverebbe. In Italia la maggiore chiesa di Catari radicali era quella degli \u201cAlbanesi\u201d di Desenzano, il cui principale maestro era Giovanni di Lugio.\nStruttura e aspetti liturgici.\nLa propaganda catara ebbe una forte presa tra i ceti pi\u00f9 umili, gli stessi che avevano fatto la forza dei patarini, ma anche tra le \u00e9lite nobili pi\u00f9 acculturate, che proteggevano attivamente questo movimento ereticale. Essi attirarono nuovi adepti nel clima di delusione seguito alla riforma gregoriana, che aveva mancato di riformare la Chiesa secondo la povert\u00e0 predicata da Cristo e ritenuta tipica del cristianesimo delle origini.\nLe comunit\u00e0 di fedeli erano divise in \"credenti\" (simpatizzanti, non tenuti ad applicare tutte le norme della disciplina catara), che si chiamavano \u00abBuoni Uomini\u00bb, \u00abBuone Donne\u00bb o \u00abBuoni Cristiani\u00bb e quelli che per l'Inquisizione erano i \"perfetti\", coloro cio\u00e8 che praticavano la rinuncia ad ogni propriet\u00e0 e vivevano unicamente di elemosina. Gli unici che potevano rivolgersi a Dio con la preghiera erano i perfetti, mentre i semplici credenti potevano sperare di divenire perfetti con un lungo cammino di iniziazione, seguito dalla comunicazione dello Spirito Santo, il \"consolamentum\", mediante l'imposizione delle mani. Questo era uno dei pochi Sacramenti c\u00e0tari, tra i quali vi era anche una sorta di confessione collettiva periodica.\nL'Uomo e la Donna costituiscono l'Essere Umano. Questo era il pensiero che animava la comunit\u00e0 catara e si rispecchia nel fatto che i cosiddetti \"perfetti\" potevano essere sia uomo che donna.\nTra i \"perfetti\" esisteva comunque una gerarchia facente capo ai vari vescovi di ogni provincia (assistiti da coloro che venivano detti il \"Figlio Maggiore\" e il \"Figlio Minore\") e ai vari diaconi delle comunit\u00e0 catare.\nDal punto di vista dell'organizzazione sociale:\nCrociata contro gli albigesi.\nInizialmente la gerarchia cattolica toller\u00f2 l'eresia, cercando di contrastarla con la predicazione e l'educazione catechistica. I primi atti di repressione violenta furono invece praticati dal potere politico (re e feudatari) che tentarono di bloccare la diffusione dell'eresia che scardinava le basi sociali (famiglia e societ\u00e0 civile) oltre che punire gli eretici violenti che devastavano chiese e monasteri creando grave disordine sociale. Il re di Francia Roberto il Pio fu il primo sovrano a condannare a morte dei catari responsabili di violenze nel 1017. Pochi anni dopo l'imperatore Enrico III fece impiccare alcuni eretici catari. Nei Paesi Bassi un tale Tanchelmo di idee catare si circond\u00f2 di tremila proseliti e port\u00f2 scompiglio e devastazione in tutta la regione; la repressione condotta dal duca di Lorena fu terribile.\nIl catarismo si diffuse in vaste regioni della Francia meridionale e dell'Italia settentrionale, con punte di elevata densit\u00e0 nella Linguadoca, nella Provenza e nella Lombardia. Nel terzo Concilio Lateranense, convocato da papa Alessandro III a Roma nel marzo 1179, venne condannato il catarismo; i Catari e i loro protettori furono colpiti da anatema, i loro beni confiscati e si invitarono i principi secolari a porre gli eretici nella debita soggezione, disponendo inoltre un'indulgenza biennale, o pi\u00f9 ampia a discrezione dei vescovi, a beneficio di coloro che prendevano le armi contro i Catari, accusati di professare dottrine eterodosse e di sovvertire l'ordine sociale: \u00abOra in Guascogna, ad Albi, nella regione di Tolosa e in altri luoghi la maledetta perversit\u00e0 degli eretici, chiamati da alcuni Catari, da altri Patarini, Pubblicani e in altri modi ancora, ha talmente preso piede, che ormai non professano in segreto, come alcuni, la loro malvagia dottrina, ma proclamano pubblicamente il loro errore e si conquistano dei seguaci tra i semplici i deboli; ordiniamo che essi, i loro difensori e i loro protettori siano colpiti da anatema, proibiamo a chiunque di accoglierli nella propria casa o nelle proprie terre, di aiutarli di esercitare con essi il commercio. Se poi morissero con questo peccato, nessuno potr\u00e0 richiamarsi a privilegi concessi da noi o invocare qualche indulto per offrire la messa in loro suffragio o ammetterli alla sepoltura cristiana\u00bb. Dopo l'elezione al soglio pontificio di Innocenzo III, nel 1198, la Chiesa reag\u00ec in modo violento e repressivo al diffondersi dell'eresia. Il Pontefice intervenne in Italia, ma soprattutto in Linguadoca.\nNel 1200 affid\u00f2 ad un legato di sua fiducia, Raniero da Ponza, la missione speciale della predica contro gli eretici nella Francia meridionale, nella Contea di Tolosa (catari albigesi in Linguadoca e Provenza), incaricandolo di procedere contro i ribelli con la scomunica e l'interdetto, ma con la possibilit\u00e0 di sciogliere dalla condanna i pentiti. Il Pontefice nutriva ancora la speranza di ottenere risultati positivi mediante l'intervento di questo cistercense, che aveva conosciuto direttamente il tormento e l'angoscia che caratterizzavano i movimenti ereticali. Raniero intervenne, ricorrendo a dure sanzioni: scomunica, esilio, confisca dei beni. Ma i Catari non si lasciarono convincere e persistettero nelle loro tesi gnostiche manichee, rifiutando ancora decisamente l'interpretazione cattolica delle scritture, i sacramenti ecclesiastici, la gerarchia e l'intero apparato dogmatico, rituale e organizzativo della Chiesa romana.\nInnocenzo III invi\u00f2 ancora invano, nel 1203, dei legati pontifici, con il compito di combattere l'eresia. L'uccisione nel 1208 del legato papale Pietro di Castelnau, di cui furono incolpati i Catari, fu la scintilla che scaten\u00f2 la cosiddetta crociata contro gli albigesi. Essa, che negli intenti doveva limitarsi ad una rappresaglia contro i nemici della Chiesa si trasform\u00f2 in una lunga guerra di conquista da parte dei baroni francesi del Nord ai danni delle contee provenzali. La crociata contro gli albigesi, che assunse la forma di un vero e proprio genocidio, termin\u00f2 nel 1229 con la sconfitta del Sud, con strascichi che si protrassero fino al 1244 con la caduta della roccaforte catara di Monts\u00e9gur.\nI massacri.\nNello scontro tra eretici e anti-eretici si giunse a gravi fatti di sangue. La prima vittoria delle forze crociate fu la presa di B\u00e9ziers. Nella difesa della citt\u00e0 morirono insieme qualche migliaio di catari e di cattolici. I numeri del massacro, amplificati dalla propaganda anti-eretica, contribuirono a dare ai Crociati la fama di invincibili, spargendo terrore negli avversari. Secondo i legati papali furono massacrate circa 20.000 persone, mentre gli stessi crociati, al loro rientro dal massacro, affermarono di aver sterminato \"almeno un milione di persone\" sia cattolici che catari, oltre che ebrei, uomini, donne, bambini, anziani.\nLe fonti coeve pi\u00f9 importanti sulla crociata contro gli Albigesi sono la cronaca redatta di Guillaume de Puylaurens e la \"Historia albigensis\" del monaco Pietro di Vaux de Cernay, che riferiscono il punto di vista dei crociati, e \"La Chanson de la\" \"Croisade albigeoise\", che rispecchia invece i sentimenti degli abitanti della Francia meridionale. Quest'ultima fonte descrive in questi termini il massacro di Marmande del 1219:\nIl cronista abate cistercense Cesario di Heisterbach riporta che - durante il massacro di B\u00e9ziers - dei Catari trovarono rifugio con dei Cattolici in una chiesa. Secondo Pietro di Vaux de Cernay, nella chiesa Santa Maddalena erano presenti 7000 persone che furono massacrate in quanto il legato pontificio Arnaud Amaury, non potendo distinguere gli eretici ma risoluto a non porre fine al massacro, ordin\u00f2 quindi: \nLo storico Jean Dumont ritiene che questa frase sia un falso basandosi su sue ricerche che smentirebbero anche la ricostruzione dei fatti fino ad ora tramandata: a B\u00e9ziers non vi erano catari chiamati in quella regione albigesi, la crociata non sarebbe passata da B\u00e9ziers e meno che mai sarebbero transitati dalla citt\u00e0 \u00ablegati pontifici\u00bb. B\u00e9ziers sarebbe stata messa a sacco ma in anni precedenti la crociata contro gli albigesi e in un contesto del tutto differente che riguardava una guerra feudale tra due famiglie della zona, del tutto priva di motivazioni religiose. Anche il saggista cattolico Vittorio Messori ha proposto una differente lettura dei fatti, riducendone l'effettiva dimensione e contestualizzandoli all'interno dei rapporti intercorsi tra i Catari e la Chiesa di Roma. Tale presa di posizione ha innescato una polemica con il filologo [[Francesco Zambon]].\nL'ultima roccaforte dei catari, [[Monts\u00e9gur]], fu espugnata nel 1244. L'antefatto fu il massacro di [[Avignonet]], dove gli inquisitori [[martiri di Avignonet|Guglielmo Arnaud]] (frate Predicatore) e [[martiri di Avignonet|Stefano da Saint-Thib\u00e9ry]] (frate Minore), con il loro seguito, furono trucidati nei loro giacigli in una vera e propria operazione militare, in cui fu accusato di essere implicato anche il conte di Tolosa, [[Raimondo VII di Tolosa|Raimondo VII]]. Quando si diffuse la notizia che gli autori del complotto si erano rifugiati a Monts\u00e9gur, il concilio di B\u00e9ziers decise di togliere quella fortezza ai catari. L'assedio inizi\u00f2 nel marzo del 1243 e si protrasse per un anno, finch\u00e9 un traditore, forse per denaro, rivel\u00f2 agli assedianti una via d'ascesa segreta a una torre poco sorvegliata. I crociati riuscirono a impadronirsene inducendo i difensori della fortezza alla resa. La guarnigione militare fu lasciata libera mentre i catari furono processati. I \"perfetti\" dovevano abiurare o salire sul rogo. Pi\u00f9 di 200 persone furono arse vive il 14 marzo 1244 in una localit\u00e0 che porta ancora il nome di \"Pratz dels crematz\" (prato dei cremati).\nCon l'unificazione della Francia meridionale sotto il controllo del re [[Luigi IX di Francia|Luigi IX]], venne meno la protezione dei feudatari locali nei confronti dei catari, che furono costretti alla clandestinit\u00e0 o alla fuga.\nNella seconda met\u00e0 del XIII secolo la repressione colp\u00ec anche i catari presenti in Italia, fino ad allora protetti dall'imperatore [[Federico II di Svevia|Federico II]] in funzione anti-guelfa. Dopo la morte di Federico II e di [[Manfredi di Sicilia|Manfredi]], con l'ascesa di [[Carlo I d'Angi\u00f2|Carlo d'Angi\u00f2]] e la sconfitta delle forze ghibelline, la presenza catara fu soffocata ad opera degli inquisitori in molte citt\u00e0 italiane contemporaneamente: Viterbo, Orvieto, Firenze, Vicenza, Treviso, Milano. Esecuzioni di Catari si ebbero anche a [[Concorezzo]] e a [[Desenzano del Garda|Desenzano]] nel [[1276]] per mano degli [[Scaligeri]]. Come nel 1233 quando furono arsi oltre 60 cittadini di alto livello membri del [[Movimento dell'Alleluia]], forse in [[Piazza Bra]], nel 1278, il 13 febbraio furono messi al rogo circa 170 tra uomini e donne all'interno dell'[[Arena di Verona|Arena]].\nNei primi decenni del Trecento, in Italia come in Provenza, il Catarismo si estinse.\nI luoghi dei Catari.\n[[File:Routes des ch\u00e2teaux cathares.svg|thumb|upright=1.4|Le vie dei castelli catari]]\n[[File:Ch\u00e2teau d'Arques.jpg|thumb|Ch\u00e2teau d'[[Arques (Aude)|Arques]]]]\nVerso la fine dell'XI secolo si diffusero nelle regioni della [[Linguadoca-Rossiglione]], dove insediarono delle chiese, ad [[Albi (Francia)|Albi]], [[Carcassonne]] e [[Tolosa]]; quest'ultima si fece promotrice anche di un importante Concilio cataro, a Saint-F\u00e9lix de Lauragais.\nPrincipali [[castelli catari]] nel Linguadoca-Rossiglione erano [[Monts\u00e9gur]], [[Puivert]], [[Puilaurens]], [[Queribus]], [[Peyrepertuse]] e [[Castello di Lastours|Lastours]]. \u00c8 bene precisare che i ruderi dei castelli a noi pervenuti non appartengono alle originali costruzioni catare, ma sono ricostruzioni, ampiamente rimaneggiate, effettuate dalla Corona di Francia dopo il 1250 per difendere la zona dei Pirenei da possibili sconfinamenti dei regni spagnoli limitrofi.\nAlla fine del [[XII secolo]] la Francia non era la compagine statale che \u00e8 attualmente: numerose regioni appartenevano all'[[Inghilterra]], la [[Bretagna]] era un reame autonomo, la [[Provenza]] faceva parte del [[Sacro Romano Impero Germanico]]. Parte delle regioni nelle quali era diffusa la [[lingua occitana]] costituiva un insieme di feudi autonomi che per alcuni decenni (fra il [[XII secolo|XII]] e il [[XIII secolo]]) integrarono, insieme ai territori d'[[Aragona]], uno Stato economicamente prospero e forte, guidato dal re [[Pietro II d'Aragona]] e appoggiato dalla [[Santa Sede]] nella persona di [[papa Innocenzo III]].\nLa prematura scomparsa di Pietro, caduto in battaglia nel 1213 alle porte di [[Tolosa]] dove si era schierato per difendere la Linguadoca assediata dai crociati, segn\u00f2 l'apice della parabola del catarismo.\nIl catarismo era diffuso anche a Firenze e nell'Italia settentrionale, dove nel '200, oltre a [[Treviso]], aveva i suoi centri principali in Lombardia e in particolare a [[Concorezzo]], [[Desenzano del Garda]] e [[Bagnolo San Vito]] (Mantova), ma anche a [[Viterbo]], a [[Rimini]] ed [[Orvieto]]. Gi\u00e0 nel 1028, l'arcivescovo di [[arcidiocesi di Milano|Milano]] cattur\u00f2 un'intera comunit\u00e0 eretica dualistica arroccatasi nelle Langhe, a [[Monforte d'Alba]].Nel [[1198]], Innocenzo III dette istruzioni al suo legato in Lombardia di far prestare giuramento agli ufficiali municipali che non avrebbero ammesso eretici alle cariche pubbliche.A Orvieto, nel [[1199]], il papa invi\u00f2 come podest\u00e0 un giovane nobile romano, [[Pietro Parenzo]], gradito ai cattolici; ma la comunit\u00e0 catara non lo accett\u00f2 e lo aggred\u00ec, lo trascin\u00f2 fuori dalle mura e lo picchi\u00f2 a morte. I Catari erano presenti anche a [[Piacenza]], dove, nell'[[1230|anno 1230]], il podest\u00e0 [[Raimondo Zoccola]] fu autore di una feroce repressione contro di loro, condannandone numerosi al rogo.A Viterbo, gli eretici, oltre che essere esclusi dalle cariche pubbliche non potevano fare testamento n\u00e9 ereditare e quindi i beni temporali degli eretici dovevano passare nelle mani della Chiesa. Queste istruzioni per\u00f2 vennero disattese sino a quando Innocenzo IV, nel [[1270]], si rec\u00f2 personalmente in citt\u00e0: i maggiorenti catari furono costretti ad abbandonare la citt\u00e0, i loro beni furono confiscati e le loro case demolite.La comunit\u00e0 catara lombarda, assediata a [[Sirmione]], venne liquidata con un rogo collettivo nel [[1278]] esattamente il 13 febbraio, all'[[arena di Verona]].\nIl catarismo era diffuso anche nei [[Balcani]] specialmente in [[Bosnia]] e [[Dalmazia]]. Il [[bano]] [[Kulin di Bosnia|Kulin]], vassallo del [[re d'Ungheria]], [[Emerico d'Ungheria (re)|Emerico]], si convert\u00ec al catarismo verso la fine del XII secolo. Nel [[1200]] [[papa Innocenzo III]] fece pressione su Emerico affinch\u00e9 ordinasse a Kulin di perseguitare gli eretici ed in caso di rifiuto prendesse possesso dei domini di Kulin. Bench\u00e9 Kulin si fosse arreso, nel [[1202]], ad una missione papale, il catarismo, come avrebbe in seguito riconosciuto [[papa Onorio III]], non venne estirpato tra gli slavi del sud.\nPoesia e catarismo.\nCome molte fonti storiche testimoniano, e come molti studiosi della poesia trovadorica e del movimento cataro scrivono, vi \u00e8 una perfetta coincidenza cronologica e geografica fra la diffusione della [[poesia trobadorica]] e quella della religione catara. Ci\u00f2 avviene in un'area geografica che comprende la [[Linguadoca (provincia)|Linguadoca]], parte del [[Quercy]], del [[Limosino]] e del [[P\u00e9rigord]], l'intera regione dei [[Pirenei]] e le terre di [[Minerve]], dove appunto trovatori e trovatrici, sacerdotesse e sacerdoti catari, vissero nelle stesse corti, nelle stesse citt\u00e0.\nUno dei pi\u00f9 conosciuti e famosi trovatori, [[Peire Vidal]], ci racconta appunto che le pi\u00f9 belle dame appartenenti alla societ\u00e0 raffinata dell'[[amor cortese]] vivevano l\u00e0 dove l'eresia catara aveva il suo epicentro, e loro stesse erano interessate all'eresia. E possiamo parlare ad esempio del borgo di [[Fanjeaux]] che Peire Vidal descrive come un \u201cparadiso cortese\u201d nel suo poema \"Mos cors s'alegr'e s'ejau\", uno dei pi\u00f9 importanti centri dell'eresia catara. Peire Vidal lo troviamo ancora nei castelli di Lastours, a Cabaret soprattutto, dove si era innamorato follemente di Louba, l\u00e0 cio\u00e8 dove sacerdotesse e sacerdoti catari vivevano e predicavano liberamente e dai signori di quei feudi erano protetti e aiutati nell'organizzare case di insegnamento cataro; ma esistono luoghi ancora pi\u00f9 conosciuti in cui trovatori e catari si trovavano a percorrere le stesse strade e a frequentare gli stessi palazzi o castelli, come nelle citt\u00e0 di [[Tolosa]], [[Carcassonne]], [[Foix]]. A Tolosa [[Raimon VI]], signore della contea, uomo erudito e amante della poesia, venne persino [[scomunica]]to per la sua simpatia e protezione del movimento cataro. A volte nobiluomini ospitavano i trovatori e proteggevano i catari, e spesso accadeva a costoro che la propria figlia, o la propria madre, o ancor di pi\u00f9 la propria moglie abbracciasse la fede catara fino al divenire essa stessa sacerdotessa: \u00e8 il caso della contessa di Foix, Philippa, divenuta sacerdotessa, o quello della figlia, della madre e della moglie di Pierre Rogier de Mirepoix.\nTra i vari castelli che ospitarono trovatori di grande fama, come Vidal, [[Gui de Cavallion]], Daniel, [[Peire Raimon de Tolosa]], de Peguilhan, e al tempo stesso ospitarono, proteggendoli, sacerdoti catari, spiccava il [[castello di Puivert]], il pi\u00f9 noto dal punto di vista delle feste musicali.\nCi\u00f2 che cantavano i trovatori era l'amore cortese, ossia un amore sensuale e spesso erotico, un amore sempre [[Adulterio|adulterino]], non era affine in un certo senso a ci\u00f2 che predicavano i sacerdoti catari, ovvero l'amore verso il Dio della Luce, il Dio Buono: i due mondi mai coincidevano ma, al tempo stesso, spesso si intrecciavano anche se, come suggerirono [[Simone Weil]] e [[D\u00e9odat Roch\u00e9]], nelle poesie trobadoriche potrebbe essere rintracciata un'ispirazione di matrice [[Platonismo|platonica]], tipica di un poetare mistico e collegato alla religione catara.\nNel momento in cui la Chiesa di Roma attacc\u00f2 militarmente le ricche terre dell'Occitania, non solo per distruggere l'eresia catara, ma anche per impadronirsi, insieme al regno di Francia, di quelle fertili e ricche terre, nella poesia politica, ossia nel [[sirventese]], i due mondi letterario e religioso si incontrano quasi divenendo coincidenti. Se sono infatti pochi in realt\u00e0 i trovatori che hanno abbracciato la fede catara (fra questi sicuramente [[Bernard Mir]], [[Pierre Roger de Mirepoix]], [[Guilhem de Durfort]]), sono invece molti quei poeti del Sud che attraverso i loro scritti si sono scagliati contro la Chiesa di Roma e contro l'invasore francese, portando avanti le stesse accuse che la Chiesa dei catari rivolgeva alla Chiesa di Roma. Fra questi trovatori vi sono poeti che gi\u00e0 in vita furono molto famosi e molto apprezzati, come [[Peire Cardenal|Cardenal]] e [[Montanhagol]]. Il primo, ad esempio, scrisse il sirventese \"Ab votz d'angel lengu'esperta\" denunciando le azioni violente e corrotte dei [[domenicani]]; il secondo ancor pi\u00f9 duramente defin\u00ec i membri del clero cattolico \"assassini\" e \"lupi rapaci\" nel suo sirventese \"Li clerc si fan pastor\". Questo sirventese contiene parole che corrispondono esattamente al trattato originale cataro \"La Glesia de Dio\". Quello che forse \u00e8 il sirventese pi\u00f9 duro mai scritto contro la Chiesa di Roma e di cui ancora nei libri dell'Inquisizione si parla fu \"D'un sirventes far en est son que m'agenssa\", scritto da [[Guilhem Figueira]]: nel verbale di un processo per eresia del [[1274]] si legge che un mercante di Tolosa di nome Raimon Baranhon fu capace di recitare a memoria la prima strofa di tale componimento.\n[[Cadenet]], il trovatore di origine provenzale, visse nella casa di uno dei grandi vassalli del conte Raimon di Tolosa, ossia il nobile Guilham de Lanta, la cui famiglia \u00e8 conosciuta nella storia occitana come una delle pi\u00f9 note e attive facenti parte del movimento cataro; una famiglia anche nota poich\u00e9 molti dei suoi componenti, soprattutto di sesso femminile, finirono la loro vita sui roghi innalzati dall'Inquisizione. Oppure il poeta [[Raimon de Miraval]], cavaliere e piccolo feudatario delle terre del Carcass\u00e8s, faceva parte della nobilt\u00e0 occitana, largamente compromessa nel sostegno e nella protezione del movimento cataro; la medesima societ\u00e0 che finanziava e ospita i trovatori, che organizzava feste e commissionava ai poeti canzoni d'amore per segrete amanti. E come si afferma nella prima parte della \"Canzone della crociata\" scritta dal chierico cattolico Guilhem de Tudela (assolutamente convinto della necessit\u00e0 di sterminare i catari), anche i nobili e i signori dell'Occitania sono coinvolti loro malgrado nella lotta contro gli eretici. Non sono quindi solo i catari a subire il ferro e fuoco del nemico francese e cattolico, ma anche tutti quei feudi e quelle citt\u00e0 dove in piena libert\u00e0 pochi anni prima i catari predicavano, i trovatori cantavano storie d'amore, gli ebrei insegnavano nelle universit\u00e0, i musulmani lavoravano in pace e le donne erano libere di partecipare anche a discussioni di carattere politico, o scegliere persino il proprio stile di vita e il proprio amante. Una simile societ\u00e0 dei feudi e dei liberi comuni, che per alcuni aspetti \u00e8 stata definita pre-rinascimentale, una volta sottoposta a pi\u00f9 di 15 anni di guerre, a molti pi\u00f9 anni di terribile Inquisizione, a roghi, torture, imprigionamenti, e ad altre atrocit\u00e0, vide in breve tempo spegnersi il fior fiore del movimento trobadorico, dato che nessuna libert\u00e0 era pi\u00f9 concessa, come quella di cantare amori adulterini, o di spendere denaro per la bellezza, venendo questo impiegato per le armi e la difesa.\nCollegamenti esterni.\n[[Categoria:Gnosticismo]]\n[[Categoria:Movimenti ereticali medievali]]"}
{"id": "724967", "revid": "53669", "url": "https://it.wikipedia.org/wiki?curid=724967", "title": "...e poi non ne rimase nessuno", "text": ""}
{"id": "724969", "revid": "767487", "url": "https://it.wikipedia.org/wiki?curid=724969", "title": "Cramponato", "text": ""}
{"id": "724971", "revid": "486946", "url": "https://it.wikipedia.org/wiki?curid=724971", "title": "SS-N 21", "text": ""}
{"id": "724972", "revid": "228587", "url": "https://it.wikipedia.org/wiki?curid=724972", "title": "Diagramma di stato", "text": ""}
{"id": "724974", "revid": "599013", "url": "https://it.wikipedia.org/wiki?curid=724974", "title": "Sta", "text": ""}
{"id": "724976", "revid": "599013", "url": "https://it.wikipedia.org/wiki?curid=724976", "title": "Stp", "text": ""}
{"id": "724978", "revid": "1123126", "url": "https://it.wikipedia.org/wiki?curid=724978", "title": "Libro delle Lamentazioni", "text": "Il Libro delle Lamentazioni (ebraico Qinot, lamenti funebri; greco \u0398\u03c1\u03ae\u03bd\u03bf\u03b9, \"thr\u00e9noi\", \"lamenti\"; latino \"Lamentationes\") \u00e8 un testo contenuto nella Bibbia ebraica (Tanakh) e cristiana.\n\u00c8 scritto in ebraico e la redazione del libro \u00e8 avvenuta in Giudea poco dopo la distruzione di Gerusalemme (587 a.C.). L'autore \u00e8 stato tradizionalmente identificato col profeta Geremia, ma oggi vi \u00e8 un generale accordo su due punti: (1) Il libro probabilmente non ha nessuna connessione col profeta Geremia; (2) Il libro \u00e8 stato scritto per rispondere agli eventi successi alla conquista di Gerusalemme da parte dei Babilonesi nel 586 a.C.\n\u00c8 composto da 5 capitoli contenenti vari inni poetici descriventi la desolazione di Gerusalemme distrutta, vista come un castigo divino per i peccati degli Ebrei.\nCaratteristiche.\nQuesto libro \u00e8 composto da cinque poemi lirici, suddivisi in altrettanti capitoli. Il primo, il secondo ed il quarto sono acrostici (ogni verso inizia con una delle 22 lettere dell'alfabeto ebraico in ordine). \nDescrive il grande dolore causato per l'assedio, la cattura e la distruzione di Gerusalemme ad opera di Nabucodonosor, re di Babilonia.\nQuesto libro esprime la pena profonda alla vista della desolazione, della miseria, della confusione, della fame: tutte espressioni del castigo divino per i peccati del popolo, dei profeti e dei sacerdoti. Il libro termina tuttavia con una nota di speranza.\nRiassunto.\nIl primo poema descrive Gerusalemme come una principessa abbandonata, punita a causa dell'abbondanza delle sue trasgressioni. Ella ha perso il suo splendore ed i suoi avversari si inorgogliscono per la sua caduta. Conclude allora dicendosi: \nNel secondo poema Geremia dice, ad esempio: \ne descrive le atrocit\u00e0 dell'assedio, della carestia e della morte, concludendo: \nIl terzo poema annuncia la speranza di Sion nella misericordia divina.\nIl quarto poema deplora la gloria passata del tempio di Gerusalemme, al momento distrutto.\nL'ultimo poema inizia con una supplica nella quale si domanda a Dio di ricordarsi del suo popolo. Sono i loro antenati che hanno peccato ed \u00e8 il loro castigo che il popolo deve oggigiorno portare. Umilmente essi implorano: "}
{"id": "724980", "revid": "455046", "url": "https://it.wikipedia.org/wiki?curid=724980", "title": "Sundarbans", "text": "Le Sundarbans sono la pi\u00f9 grande foresta di mangrovie del mondo. La foresta, classificata dal WWF come ecoregione (codice ecoregione: IM1406), si estende sul delta dei fiumi Gange, Brahmaputra e Meghna, in regioni appartenenti al Bangladesh e allo stato del Bengala Occidentale, in India. La regione \u00e8 inclusa nella lista Global 200 con il nome di Mangrovie delle Sundarbans.\nEssa \u00e8 un Patrimonio dell'umanit\u00e0 dell'UNESCO dal 1997, anche se la zona appartenente al Bangladesh e quella appartenente all'India sono elencati fra i Patrimoni dell'UNESCO con due nomi differenti (Sundarbans nel primo caso, Parco nazionale delle Sundarbans nel secondo, che fa parte della lista fin dal 1987), anche se fondamentalmente essi sono semplicemente due parti della stessa foresta.\nLe Sundarbans sono intersecate da una complessa rete di vie d'acqua soggette a maree, distese fangose e piccole isole di foreste di mangrovie adattate all'acqua salata, un ottimo esempio di processi ecologici ancora in corso. L'area \u00e8 famosa per la sua enorme variet\u00e0 di fauna: ospita il maggior predatore terrestre del continente asiatico, la tigre del Bengala (\"Panthera tigris tigris\"), ma vi si possono trovare anche numerose specie di cetacei, cervidi, uccelli, coccodrilli e serpenti.\nL'ecosistema.\nLe Sundarbans costituiscono un ecosistema complesso. Esse sono divise fra il Bangladesh (per il 62%) e l'India (per il restante 38%); a sud incontrano il golfo del Bengala, a est confinano col fiume Baleswar mentre a nord terminano in aree densamente coltivate. Il drenaggio naturale delle aree a monte del delta \u00e8 impedito da argini artificiali e polder. L'area totale delle Sundarbans \u00e8 di poco pi\u00f9 di 6.000 chilometri quadrati, dei quali oltre 4.100 di terreni asciutti e quasi 1.900 di acque (fiumi, canali, ecc.). I fiumi delle Sundarbans sono un punto d'incontro fra l'acqua dolce (che proviene dal Gange) e l'acqua salata del golfo del Bengala.\nIn termini di biodiversit\u00e0 le Sundarbans non hanno eguali fra le altre foreste di mangrovie. La foresta ha anche funzioni protettive e produttive: la sua superficie costituisce il 51% delle foreste del Bangladesh, il 41% delle entrate derivanti dallo sfruttamento delle foreste e il 45% di tutto l'export di legname del paese (FAO 1995). Una grande quantit\u00e0 di industrie si basano sul legname ottenuto dall'ecosistema delle Sundarbans, mentre l'indotto generato dalla foresta costituisce un fondamentale introito per oltre mezzo milione di abitanti delle poverissime regioni costali del Bangladesh. Oltre a questo, le Sundarbans sono una protezione naturale contro i cicloni che affliggono il paese.\nBench\u00e9 comunque le Sundarbans siano per la maggior parte libere di abitazioni umane e bench\u00e9 sia in vigore un accordo per la chiusura del 70% della foresta allo sfruttamento da parte della popolazione, passate ricerche hanno rivelato che ci sono stati notevoli cali delle due specie pi\u00f9 \"commerciali\" di mangrovie, pari a quasi il 50% fra il 1959 e il 1985. Inoltre, bench\u00e9 sia in vigore un altro trattato per il bando totale della caccia e della cattura di qualunque tipo di animale che non siano pesci o alcuni invertebrati, gli stessi studi denunciano che ci sia stato un notevole calo di biodiversit\u00e0 e una perdita di specie (in particolare 6 mammiferi e un rettile durante il XX secolo), oltre ad un calo della qualit\u00e0 ecologica dell'originaria foresta di mangrovie.\nL'isola di Lohachara \u00e8 stata sommersa dal Golfo del Bengala a partire dai primi anni ottanta.\nFlora.\nLa foresta di mangrovie si caratterizza per la prevalenza di \"Heritiera fomes\", localmente nota some \"sundari\", una specie molto ricercata per il suo legname, che rappresenta circa il 70% delle specie arboree di questa ecoregione; ad essa si accompagnano \"Avicennia\" spp., \"Xylocarpus granatum\", \"Sonneratia apetala\", \"Bruguiera gymnorrhiza\", \"Ceriops decandra\", \"Aegiceras corniculatum\", \"Rhizophora mucronata\" e la palma \"Nypa fruticans\".\nFauna.\nLe Sundarbans ospitano diverse specie di mammiferi, il pi\u00f9 significativo dei quali \u00e8 la tigre del Bengala (\"Panthera tigris tigris\"), di cui, secondo una stima del 2004, esistono circa 700 esemplari Le tigri di questa regione hanno una triste e meritata fama di \"mangiatrici di uomini\" e sono l'unico esempio di grandi felini adattati alla vita tra le mangrovie. Tra i mammiferi presenti merita inoltre una menzione il platanista del Gange (\"Platanista gangetica\"), delfino di acqua dolce che si muove abilmente nelle acque fangose del suo habitat, grazie all'ecolocazione.\nTra i rettili presenti vi sono il coccodrillo estuarino (\"Crocodylus porosus\"), il coccodrillo palustre (\"C. palustris\"), il gaviale del Gange (\"Gavialis gangeticus\") e il varano d'acqua (\"Varanus salvator\").\nL'avifauna annovera oltre 170 specie differenti tra cui l'endemico martin pescatore alibrune (\"Pelargopsis amauroptera\"), il marab\u00f9 minore (\"Leptoptilos javanicus\"), il rallo tuffatore asiatico (\"Heliopais personatus\"), il falco pescatore (\"Pandion haliaetus\"), l'aquila pescatrice panciabianca (\"Haliaeetus leucogaster\") e l'aquila pescatrice testagrigia (\"Ichthyophaga ichthyaetus\").\nStoria.\nLa mattina del 15 novembre 2007 il Ciclone Sidr si \u00e8 abbattuto sull'area causando almeno 1100 morti."}
{"id": "724982", "revid": "1305772", "url": "https://it.wikipedia.org/wiki?curid=724982", "title": "SWF", "text": ""}
{"id": "724984", "revid": "1305772", "url": "https://it.wikipedia.org/wiki?curid=724984", "title": "SWG", "text": ""}
{"id": "724987", "revid": "1305772", "url": "https://it.wikipedia.org/wiki?curid=724987", "title": "SWM", "text": ""}
{"id": "724992", "revid": "125128003", "url": "https://it.wikipedia.org/wiki?curid=724992", "title": "Kiss Unplugged", "text": "Kiss Unplugged (a volte nominato solo con il nome dello show \"MTV Unplugged\"), \u00e8 un album live dei Kiss che presenta la registrazione di un'esibizione dei Kiss nello show Unplugged della rete televisiva MTV, tenutasi l'8 agosto 1995.\nIl disco.\nL'album \u00e8 ritenuto storico dalla maggior parte dei fan perch\u00e9 durante il concerto si unirono all'allora formazione del gruppo (Simmons, Stanley, Singer, Kulick) anche Ace Frehley e Peter Criss, che erano stati invitati da Gene Simmons e Paul Stanley a partecipare allo show. Alcuni mesi dopo l'esibizione, giudicata molto positiva dai fan per la presenza di Frehley e Criss, i Kiss annunciano la loro riunione nella formazione originale (Simmons, Stanley, Criss, Frehley) ritornando ad usare il trucco dopo tredici anni dall'ultima apparizione. Da notare il fatto che questa esibizione fu l'unica in cui i Kiss suonarono nella formazione originale senza trucco e costumi. Inoltre in questa esibizione tutti i membri (tranne Eric Singer) suonano degli strumenti acustici."}
{"id": "724995", "revid": "1305772", "url": "https://it.wikipedia.org/wiki?curid=724995", "title": "Terence McKenna", "text": "Fu una delle personalit\u00e0 pi\u00f9 significative della controcultura americana degli ultimi anni, importante esponente della cultura psichedelica, oltre che fondatore di una istituzione privata per ricerche etnobotaniche. McKenna ha cercato in modo metodico e sistematico di interpretare la storia dell'evoluzione dell'umanit\u00e0 attraverso l'uso controllato di psichedelici, ricoprendo per alcuni il ruolo che fu gi\u00e0 di Timothy Leary negli anni sessanta.\nBiografia.\nCresce a Paonia, una piccola e religiosa citt\u00e0 del Colorado dell'ovest. Una rara malattia della vista lo costrinse a utilizzare lenti bifocali gi\u00e0 in tenera et\u00e0. Questo fatto, unito alla sua costituzione non propriamente atletica ne fecero una persona isolata, tanto che fu costretto a un'infanzia forse un po' solitaria. \nVenne introdotto allo studio della geologia grazie a suo zio, sviluppando l'hobby della ricerca di fossili negli \"arroyos \" poco distanti dalla sua casa. Nacque cos\u00ec il suo profondo attaccamento artistico e scientifico per la natura.\nConobbe le sostanze psichedeliche attraverso gli scritti di Aldous Huxley. La sua prima esperienza diretta con esse avvenne quando si aliment\u00f2 con una notevole quantit\u00e0 di semi di \"morning glory\" (\"Ipomoea violacea\"), un'esperienza che, egli disse, avrebbe determinato l'intera esistenza. \nDopo aver terminato gli studi superiori si iscrisse alla Universit\u00e0 di Berkeley. Si trasfer\u00ec a San Francisco nell'estate del 1967, prima dell'inizio delle lezioni, e fu iniziato alla cannabis e all'LSD da Barry Melton, che alloggiava nell'appartamento di fronte al suo.\nNel 1969 riceve un Bachelor's degree in Ecologia e Conservazione presso il Tussman Experimental College, una succursale del campus di Berkeley che ebbe vita breve. Trascorse gli anni successivi al diploma, insegnando inglese in Giappone, viaggiando in India e nel Sud Est asiatico, contrabbandando hashish e raccogliendo farfalle per conto di societ\u00e0 di forniture biologiche.\nDopo la morte di sua madre nel 1971, Terence, suo fratello Dennis, e altre tre persone si recarono nell'Amazzonia colombiana alla ricerca dell'\"Oo-koo-h\u00e9\", un derivato di una pianta contenente DMT. A La Chorrera, spinto da suo fratello, si sottopose a un esperimento psichedelico: Terence disse che questa prova lo aveva messo in contatto con il \"Logos\": fu personale testimone di una \"\"voce istruttiva\", \"allucinatoria\" da lui stesso ritenuta \"universale\", per una visionaria esperienza religiosa. Le rivelazioni di questa voce lo spinsero a esplorare la struttura di una forma primordiale dell'I Ching, che lo condussero alla sua \"Novelty Theory\".\nPer la maggior parte degli anni 70 McKenna mantenne un basso profilo, abitando in un'anonima casa di periferia, vivendo con i proventi dei diritti d'autore del libro \"Magic Mushroom Grower Guide\" \", e della coltivazione e vendita dei funghi contenenti psilocibina. Disse di essere stato costretto a lavorare in questo modo e a parlare in pubblico dalle pesanti punizioni che la guerra alle droghe aveva inflitto ai suoi colleghi. Una volta, egli stesso venne ricercato dall'Interpol per traffico di droga.\nMcKenna fu contemporaneo e collega di Ralph Abraham e Rupert Sheldrake, a Riane Eisler e partecip\u00f2 a collaborazioni e simposi con loro. Era amico personale di Tom Robbins, e influenz\u00f2 il pensiero di numerosi scienziati, scrittori, artisti, e intrattenitori.\nNei suoi ultimi anni divenne un punto fermo della controcultura. Timothy Leary una volta lo present\u00f2 come \u201cIl vero Tim Leary\u201d. Contribu\u00ec alla creazione di album psichedelici tra cui \u201c\"Trance goa\"\u201d di The Shamen, Spacetime Continuum, Alien Project, Zuvuja e Shpongle. \nNel 1993 fu speaker allo \u201c\"Starwood Festival\"\u201d circostanza documentata nel libro \"Tripping\"\" di Charles Hayes. Fu un abile oratore ammirato dai suoi fan per la sua eloquenza. Mentre alcune sue presentazioni erano testuali ripetizioni di materiale precedente, il suo dono per i discorsi improvvisati gli consentiva di prodursi in performance colte e imprevedibili. Le sue risposte alle domande inattese erano elaborate e acute come quelle dei suoi discorsi preparati.\nInteressi multidisciplinari e l'uso delle sostanze psichedeliche.\nOltre alle droghe psichedeliche, McKenna si occup\u00f2 di realt\u00e0 virtuale, di tecno-paganesimo, di intelligenza artificiale, di evoluzione, di extraterrestri, del culto degli antenati e di teoria estetica. Consigliava di assumere sostanze psichedeliche in dosi da medie a estremamente forti, preferibilmente in solitudine, in un luogo buio, privo di musica o di qualunque forma di stimolo esterno. \nDal punto di vista filosofico e religioso, espresse ammirazione per Marshall McLuhan, Pierre Teilhard de Chardin, le dottrine dello gnosticismo cristiano e James Joyce. Fu contrario a qualunque forma di religione organizzata o di risveglio spirituale basato su un guru. Era convinto che la DMT fosse l'apoteosi dell'esperienza psichedelica e parl\u00f2 di \u201c\"palloni ingioiellati che si autodribblano\"\u201d, o di \"\"macchine di folletti che si trasformano da s\u00e9\"\u201d cose che si incontrano quando si \u00e8 in quello stato. Sebbene egli evitasse ogni fedelt\u00e0 a qualunque interpretazione singola, era aperto all'idea che le sostanze psichedeliche fossero dei veri e propri \u201c\"viaggi trans-dimensionali\"\" che consentono all'individuo di incontrarsi con quelli che potevano essere alieni, fantasmi/antenati o gli spiriti della terra.\nMcKenna fond\u00f2 il Botanical Dimensions con Kathleen Harrison, una riserva etno-botanica no-profit situata nelle Isole Hawaii, dove visse per molti anni prima di morire. Prima di trasferirsi definitivamente alle Hawaii, McKenna trascorse il suo tempo tra le Hawaii e una citt\u00e0 chiamata Occidental, nel bel mezzo di colline costellate di sequoie della Sonoma County in California, una citt\u00e0 unica per la sua notevole concentrazione di artisti talentuosi, tra cui Tom Waits e Mickey Hart.\nMcKenna mor\u00ec nel 2000, di glioblastoma multiforme, una forma di tumore cerebrale molto aggressiva. Aveva 53 anni. Lasci\u00f2 suo fratello Dennis, i figli Finn e Klea.\nIl pensiero.\nIl pensiero di McKenna ribalta la visione delle piante psicoattive, non pi\u00f9 viste come un'insidia o un rischio per la salute, ma uno degli strumenti necessari per la propria evoluzione spirituale, strumenti gi\u00e0 utilizzati dai nostri antenati. Per questo per McKenna la scienza della psicologia, ignorando per cinquant'anni le piante psicoattive e accontentandosi delle teorie comportamentali, fece un cattivo servizio, potenzialmente mortale, alla dignit\u00e0 umana.\nPer McKenna era importante utilizzare solo quei composti che non aggrediscano il cervello, considerato come entit\u00e0 fisica e materiale, per cui sono da evitare composti che siano \"estranei\" al cervello, in quanto difficili da metabolizzare. Un modo per determinare da quanto tempo esista un rapporto tra una pianta e la razza umana consiste nell'osservare quanto una pianta possa essere stata benigna nei confronti del metabolismo umano. McKenna eleva i funghi alla psilocibina come allucinogeni primari nell'origine arcaica della coscienza, e, tra tutti i composti presenti in natura sceglie la dimetiltriptamina (DMT). \u00c8 doveroso dire che tutte le teorie di McKenna sono necessariamente basate su una grande quantit\u00e0 di supposizioni. Inoltre le sue teorie non sono prese in considerazione dagli scienziati e dalla gran parte della comunit\u00e0 scientifica internazionale.\nDMT e \"Set and Setting\".\nPer McKenna, la DMT doveva essere elevata al ruolo di regina tra le sostanze utili all'espansione della coscienza. La DMT \u00e8 una triptamina gi\u00e0 presente nel cervello umano. \"\"La DMT non \u00e8 una delle nostre illusioni irrazionali. Ritengo che le esperienze vissute con l'assunzione di DMT siano vere. \u00c8 una dimensione vicina a noi. Dobbiamo inviare esperti intrepidi, con il compito di esplorare e di riferire su quanto troveranno\".\" Qui McKenna si accosta al pensiero di Timothy Leary e di Ralph Metzner, che negli anni settanta introdussero i termini di \"\"Set and Setting\". Infatti per loro questi viaggi andavano intrapresi al buio e nel silenzio e in una situazione di comodit\u00e0, familiarit\u00e0 e sicurezza. Ti siedi, fai silenzio e presti attenzione: \"ecco l'essenza di una tecnica valida\". Per questo e per altri motivi, McKenna sub\u00ec sempre il fascino della figura dello sciamano.\n\"Il nutrimento degli dei\".\nQuesti e altri concetti sono tutti contenuti in numerosi libri scritti. Fra questi forse il pi\u00f9 significativo \u00e8 \"Il nutrimento degli dei\"\" in cui fornisce una descrizione di pi\u00f9 o meno completa di tutte le sostanze psichedeliche ritrovate nel regno vegetale: psilocibina, ayahuasca, Amanita muscaria e altri funghi, segale cornuta, peyote e altre ancora; ma anche altre droghe, quali alcool, tabacco, t\u00e8, caff\u00e8, zucchero e cacao che malgrado le loro caratteristiche spesso non vengono considerate come tali. \nDi altrettanto interesse \u00e8 la collocazione della televisione che viene annoverata tra le droghe elettroniche, e viene considerata come la droga pi\u00f9 utile alle recenti civilt\u00e0 del dominio per il controllo delle masse. Inoltre McKenna propone un'altra sua teoria, secondo la quale circa 12.000 anni fa sono nate le attuali societ\u00e0 del dominio, le cui strutture sono arrivate sino a oggi, e questo a causa di un cambiamento climatico che ha tolto dalla dieta umana i funghi. Fino a quel momento gli uomini vivevano in societ\u00e0 della condivisione, vista quasi come un Eden, in cui il mondo femminile aveva un'importanza cruciale: il potere della Grande Dea. McKenna a sostegno di questa tesi porta numerose testimonianze archeologiche, e propone alcune popolazioni, come quella dell'altipiano Tassili-n-Ajjer del 12.000 a.C. i cui resti sono stati ritrovati nell'attuale deserto del Sahara e nell'Algeria Meridionale, da considerare vere e proprie culle della societ\u00e0 della condivisione.\nDroghe e governi.\nL'attuale \"civilt\u00e0 del dominio\", per McKenna, ha sempre cercato di mettere al bando le droghe giustificandosi che altrimenti si giungerebbe in un mondo in cui tutti i valori tradizionali della comunit\u00e0 si dileguano di fronte a una ricerca di autogratificazione senza fine. \"\"Non dobbiamo escludere questa possibilit\u00e0, ma dobbiamo senz'altro scartare la convinzione che sia possibile evitare questa visione del futuro con un sistema di caccia alle streghe, di soppressione delle ricerche e nella diffusione isterica di disinformazione e di bugie. Asserire che il diritto alla ricerca della felicit\u00e0 non comprenda il diritto di sperimentare con piante e sostanze psicoattive, significa fare un discorso che nella migliore delle ipotesi \u00e8 restrittivo e nella peggiore ignorante e primitivo... La questione degli psichedelici \u00e8 una questione di diritti e di libert\u00e0 civili\".\"\nPer McKenna la guerra contro la droga viene combattuta in modo schizofrenico dai governi che pur deplorando il loro commercio, sono i principali garanti dei cartelli della droga. \"\"L'assuefazione all'uso delle droghe pesanti aveva bollato negativamente il commercio della droga, e i governi che ne avevano impunemente per secoli commercializzato, \"\" trovandosi quasi improvvisamente in un nuovo clima di riforme sociali furono costretti a legiferare per estromettere questo lucroso commercio dal mondo normale degli affari, inducendolo in uno status di attivit\u00e0 illecita. Da quel momento i governi furono costretti a guadagnare sui narcotici, solo mediante sistemi di tangenti e attraverso la corruzione. Infine, la nuova struttura dei prezzi diede al traffico di stupefacenti un volume economico sufficientemente grande da offrire un generoso margine di guadagno a tutte le parti in causa, governi compresi.\"\nSecondo McKenna, quindi, i governi, se volevano continuare a \"chiamarsi legittimi\", non potevano pi\u00f9 partecipare apertamente al commercio mondiale dei narcotici; era necessario operare dietro una facciata per conservare il rispetto della comunit\u00e0 internazionale. \"I governi legittimi preferiscono delegare ai propri servizi segreti il compito di stringere accordi con i mafiosi della droga, mentre i macchinari visibili della diplomazia appaiono terribilmente preoccupati del \"problema droga\", problema sempre presentato in termini tali da convincere ogni persona ragionevole della sua totale e assoluta insolubilit\u00e0\".\"\n\"Timewave zero\" e anno 2012.\nSecondo la \"\"Novelty Theory\" proposta da McKenna l'universo \u00e8 caratterizzato da un cosiddetto \"Attrattore teleologico\"\" che determinerebbe una \"fine dei giorni\" che aumenta l'interconnessione tra viventi, fino a raggiungere nel 2012, una singolarit\u00e0 infinita: a quel punto qualsiasi cosa di immaginabile avverr\u00e0 simultaneamente, condizione che lui definiva l'\"Eschaton\". Questa idea venne elaborata da McKenna durante gli anni settanta mentre assumeva il fungo contenente psilocibina e in seguito la dimetiltriptamina.\nMcKenna vedeva l'universo come uno sciame di onde di materia, che \"\"spiraleggiano\" lungo un gradiente di interferenza costruttiva sinergica o energeticamente pi\u00f9 favorevole. McKenna considerava che l'universo veniva \"tirato dal futuro verso uno scopo cos\u00ec inevitabile, come una biglia che invariabilmente raggiunger\u00e0 il fondo di una tazza, quando la si rilascia vicino al bordo finendo a riposo, nello stato con minore energia, ossia in fondo alla tazza stessa. Quello \u00e8 precisamente il mio modello della storia umana\".\"\nNella \"\"Novelty theory\", Teoria della Novit\u00e0, quando due onde di materia vengono connesse da un rapporto di mutua interferenza costruttiva o entanglement quantistico, si \"immaginano\" oppure si \"grokkano\" reciprocamente. Mc Kenna credeva che l'immaginazione fosse in grado di interconnettere istantaneamente onde di materia, dichiarando che \"l'immaginazione \u00e8 una dimensione dell'informazione nonlocale\",\" e che \"\"la novit\u00e0 equivale a densit\u00e0 di connessione\".\"\n\"Quello che sta avvenendo al nostro mondo \u00e8 una \"ingressione\" della novit\u00e0 verso quello che Whitehead definiva \"concrescenza\", un giro che si stringe. Tutto scorre assieme. Il \"lapis auto-poietico\", la pietra alchemica alla fine del tempo, va in coalescenza quando tutto scorre assieme. Quando viene fatta un'eccezione alle leggi della fisica, l'universo scompare, e quel che rimane \u00e8 un plenum strettamente collegato: la monade, capace di espressione di per s\u00e9, \u00e8 limitata a proiettare un'ombra sul \"fisico\" come se fosse una sua riflessione. Qui mi sono approssimato molto, al classico pensiero millenarista e apocalittico nella mia visione dell'accelerazione del cambiamento. Dal modo nel quale il giramento si sta stringendo, posso predire che la concrescenza avverr\u00e0 presto \u2014 attorno all'anno 2012. Vedr\u00e0 l'ingresso della nostra specie nell'iperspazio, ma sembrer\u00e0 anche essere la fine delle leggi fisiche che accompagneranno il rilascio della mente all'interno dell'immaginazione.\"\nMcKenna raffigurava la \"novit\u00e0\" in un programma per computer, che, inserendo su di grafico onde temporali prodotte dalla sua teoria produceva per somma algebrica un'onda risultante che denominava \"timewave zero\" oppure la \"onda temporale\" (\"timewave\"). La \"Timewave zero\" \u00e8 una formula numerologica che secondo McKenna dovrebbe calcolare il flusso e riflusso della \"novit\u00e0\", definita come aumento nel tempo dell'interconnessione nell'Universo, oppure la complessit\u00e0 organizzata. Basandosi sull'interpretazione di McKenna della sequenza \"King Wen\" delle tessere dell'\"I Ching\" cinesi, il grafico sembra mostrare grandi periodi di novit\u00e0, corrispondenti con i maggiori cambiamenti nell'evoluzione biologica e nei cambiamenti socioculturali dell'umanit\u00e0.\nMcKenna credeva che gli eventi di ogni tempo sono ricorsivamente correlati agli eventi di altri tempi, e scelse il bombardamento atomico di Hiroshima come la base che lo condusse a ottenere la data del 18 novembre 2012. Quando in seguito scopr\u00ec che la conclusione del 13\u00b0 baktun del Calendario Maya era stato posto, da studiosi occidentali, in correlazione con la data del 21 dicembre 2012, data abbastanza prossima all'appiattimento della sua curva il 18 novembre, decise che molto pi\u00f9 probabilmente i Maya avevano identificato la data giusta, per cui la scelse, dato che poteva inquadrarsi anche nel suo sistema.\nGruppi di ricerca online stanno attualmente verificando la sua teoria a livello sperimentale. \u00c8 stata calcolata una data alternativa per la fine del \"Grafico Timewave\". La teoria \u00e8 stata ripresa in considerazione dalla comunit\u00e0 online Italiana e sta ancora ricevendo considerabile attenzione. Il blog italiano Civilt\u00e0 Scomparse \u00e8 gemellato al sito ufficiale della Timewave Zero dal 2017, moderato da Peter Meyer, che ha collaborato alla creazione del grafico. Meyer ha una teoria differente, secondo cui il grafico Timewave finisce l'8 luglio 2018. Un'altra data da lui indicata come potenziale \u00e8 il 26 agosto 2018. \nOpere"}
{"id": "724998", "revid": "1609279", "url": "https://it.wikipedia.org/wiki?curid=724998", "title": "Thermus aquaticus", "text": "Thermus aquaticus \u00e8 un batterio termofilo isolato per la prima volta nelle pozze di acqua calda del parco nazionale di Yellowstone, negli Stati Uniti. \u00c8 divenuto famoso nel campo della biologia molecolare dopo la sensazionale invenzione di Kary Mullis, la reazione a catena della polimerasi (PCR), che ha rivoluzionato il modo di fare ricerca in questo ed in molti altri settori e che port\u00f2 l'eccentrico scienziato al Premio Nobel per la chimica nel 1993.\nLa sua notoriet\u00e0 \u00e8 dovuta alle caratteristiche di estrema termostabilit\u00e0 di un suo enzima, la DNA polimerasi (commercialmente detta \"Taq polimerasi\"), componente fondamentale della miscela di reazione nell'amplificazione del DNA per mezzo della PCR (che richiede numerosi cicli di riscaldamento per favorire la denaturazione del DNA). Prima della sua scoperta, per effettuare l'amplificazione del DNA con tecniche di laboratorio, era necessario aggiungere nuovo enzima dopo ciascun ciclo di riscaldamento, favorendo cos\u00ec la possibilit\u00e0 di inquinamento del campione e non permettendo la completa automazione del processo.\nAttualmente sono disponibili a fini di ricerca e di diagnostica delle DNA polimerasi ottenute da diversi microrganismi e alcune ricombinanti, con diverse caratteristiche in termini di processivit\u00e0 e accuratezza."}
{"id": "725003", "revid": "767487", "url": "https://it.wikipedia.org/wiki?curid=725003", "title": "Fiordalisato", "text": ""}
{"id": "725005", "revid": "1776051", "url": "https://it.wikipedia.org/wiki?curid=725005", "title": "Sean Christians", "text": " \u00c8 stato il primo bassista e uno dei membri fondatori della power metal band Kamelot.\nChristians \u00e8 stato sostituito dal secondo bassista del gruppo, Glenn Barry, prima ancora della registrazione del primo album dei Kamelot, \"Eternity\"."}
{"id": "725006", "revid": "13261", "url": "https://it.wikipedia.org/wiki?curid=725006", "title": "Corte di Giustizia", "text": ""}
{"id": "725007", "revid": "767487", "url": "https://it.wikipedia.org/wiki?curid=725007", "title": "Gammata", "text": ""}
{"id": "725008", "revid": "339392", "url": "https://it.wikipedia.org/wiki?curid=725008", "title": "Regolamenti comunitari", "text": ""}
{"id": "725012", "revid": "484362", "url": "https://it.wikipedia.org/wiki?curid=725012", "title": "T\u00f9atha de Danann", "text": ""}
{"id": "725014", "revid": "228587", "url": "https://it.wikipedia.org/wiki?curid=725014", "title": "Regina Margot", "text": ""}
{"id": "725015", "revid": "47767", "url": "https://it.wikipedia.org/wiki?curid=725015", "title": "T\u00f9atha d\u00e9 Danaan", "text": ""}
{"id": "725018", "revid": "762947", "url": "https://it.wikipedia.org/wiki?curid=725018", "title": "William Boyce", "text": "Biografia.\nBoyce incominci\u00f2 la sua carriera musicale nel coro di voci bianche della Cattedrale di St Paul. Quando la sua voce matur\u00f2 inizio a studiare musica con Maurice Green. Il suo primo incarico professionale avvenne nel 1734 quando trov\u00f2 lavoro come organista. Accett\u00f2 successivamente una serie di lavori simili prima di essere nominato \"Master of the King's Musick\" nel 1755 e organista alla Chapel Royal nel 1758. Quest'ultimo incarico lo mantenne sino al 1769 quando la sordit\u00e0 divenne tanto grave da renderlo incapace di continuare i suoi incarichi.\nNegli anni 1760, 1768 e 1773 si dedic\u00f2 al completamento del \"Cathedral Music\" - lavoro che il suo insegnante Greene aveva lasciato incompleto alla sua morte - pubblicando tre volumi che sono una preziosa antologia della musica liturgica inglese degli ultimi duecento anni e prendono in considerazione ben venticinque compositori tra cui William Byrd, Henry Purcell.\nMolti dei pezzi editati da Boyce sono in uso tutt'oggi nei servizi anglicani.\nBoyce \u00e8 conosciuto soprattutto per le sue otto sinfonie, i suoi anthem e le sue odi. Scrisse anche la masque \"Peleus and Thetis\", canzoni per il \"Masque secolare\" di John Dryden, musiche di scena per \"La tempesta\", \"Cimbelino\", \"Romeo e Giulietta\" e \"Il racconto d'inverno\" di William Shakespeare, e un vasto repertorio di musica da camera, inclusi un gruppo di dodici trio sonata.\nBoyce fu largamente dimenticato dopo la sua morte e anche oggi rimane un compositore le cui opere sono raramente eseguite. Tuttavia, alcune delle sue composizioni sono state riscoperte negli anni trenta, e Constant Lambert ha pubblicato, ed occasionalmente diretto, i suoi lavori."}
{"id": "725025", "revid": "1305772", "url": "https://it.wikipedia.org/wiki?curid=725025", "title": "Luciano Buonaparte", "text": ""}
{"id": "725026", "revid": "77358", "url": "https://it.wikipedia.org/wiki?curid=725026", "title": "Filossera", "text": ""}
{"id": "725027", "revid": "599013", "url": "https://it.wikipedia.org/wiki?curid=725027", "title": "\u0130ETT", "text": "\u0130ETT \u00e8 l'acronimo di \u0130stanbul Elektrik Tramvay ve T\u00fcnel, azienda che gestisce il trasporto pubblico nella citt\u00e0 di Istanbul.\nStoria.\nL'esercizio del trasporto pubblico a Istanbul \u00e8 stato svolto da compagnie inglesi e francesi fino al 1939, quando \u00e8 stato nazionalizzato con l'istituzione il 16 giugno dello \"IETT\".\nInizialmente nella nuova azienda confluivano numerosi tram delle precedenti gestioni e solo tre autobus, nulla se si pensa alle 2500 unit\u00e0 di oggi.\nNel 1961 venivano soppresse alcune linee tranviarie ed il 27 maggio dello stesso anno si inaugurava il servizio filoviario con percorsi che ricalcavano principalmente\nquelli delle ex-tranvie. Un centinaio di filobus italiani, modello \"Ansaldo-San Giorgio\", attraversavano incessantemente il ponte sul Bosforo nei primi anni con la livrea\nbiverde e poi con quella inconfondibile avana-arancio fino al 1984, quando il traffico della citt\u00e0 vecchia e l'anzianit\u00e0 delle vetture determinavano lo smantellamento della rete e la\ncessione di 75 filobus ancora funzionanti a Smirne, dove hanno circolato fino al 1992, anche qui per soppressione della filovia.\nVerso la fine del 1990 \u00e8 stato ripristinato un vecchio percorso tranviario, la linea 3 \"Taksim - T\u00fcnel\" lunga quasi 2 km, esercitata con vecchi tram bianco-rossi di inizio Novecento, sul lato europeo della citt\u00e0. L'iniziativa, molto apprezzata dai turisti e dai nostalgici, ha avuto seguito con la riapertura di una seconda linea storica sul finire del 2003, la linea 20 (Kadik\u00f6y-Moda), questa volta sul lato asiatico.\nEsercizio.\nL'azienda gestisce quasi 500 linee, disponendo di oltre 2500 autobus spesso con carrozzeria rosso-blu, soprattutto di produzione MAN, Ikarus e Mercedes-Benz e di numerosi\ntram, anche di vecchio tipo che solcano strade del centro storico.\nLa stessa azienda esercita anche altri servizi su rotaia, tra cui la metropolitana di Istanbul."}
{"id": "725031", "revid": "767487", "url": "https://it.wikipedia.org/wiki?curid=725031", "title": "Mancante (araldica)", "text": ""}
{"id": "725043", "revid": "810736", "url": "https://it.wikipedia.org/wiki?curid=725043", "title": "Regole del volo a vista", "text": "Le regole del volo a vista, in inglese visual flight rules, abbreviate in VFR, sono l'insieme delle norme e procedure cui un pilota deve attenersi per condurre in sicurezza un volo, utilizzando principalmente la propria vista, ossia senza la necessit\u00e0 di affidarsi a radioassistenze per la navigazione, la quale quindi pu\u00f2 essere condotta basandosi sull'osservazione del terreno (cosiddetta navigazione osservata) o sulla previsione di avanzamento in intervalli di tempo predeterminati (cosiddetta navigazione stimata). \nLa navigazione a vista permette al pilota di volare separandosi da altri aeromobili, dal terreno e dagli ostacoli orografici o artificiali e di determinare la posizione e l'assetto dell'aeromobile utilizzando riferimenti visivi esterni. Infatti le regole VFR sono stilate traendo ispirazione dal principio fondamentale del \"vedere ed essere visti\". In virt\u00f9 di questo principio le regole VFR fissano dei limiti minimi e massimi di quota, di velocit\u00e0, di visibilit\u00e0 e di distanza da nubi ed ostacoli al suolo, limiti che devono essere rispettati dal pilota affinch\u00e9 sia in grado di acquisire e di mantenere gli indispensabili riferimenti visivi per scorgere ed evitare in tempo eventuali ostacoli o altri aeromobili.\nL'utilizzo delle radioassistenze nel volo a vista non \u00e8 da escludersi ma rimane un ausilio supplementare e non obbligatorio.\nNorme per il Volo a Vista.\nRequisiti generali.\nA meno che appositamente autorizzati dall'Autorit\u00e0 nazionale competente, i voli VFR sono vietati:\nAd eccezione delle fasi di volo precedenti all'atterraggio e successive al decollo, a meno che autorizzati dall'Autorit\u00e0 nazionale competente per condurre specifiche attivit\u00e0 di lavoro aereo, i voli VFR non possono essere condotti:\nI voli VFR in volo di crociera al di sopra di 3000\u00a0ft, devono essere condotti ad un livello di volo appropriato all'orientamento magnetico della rotta volata (cosiddetti livelli \"semicircolari\") scelto tra uno dei seguenti:\nIn alcuni Stati, ad esempio in Italia, in considerazione dei prevalenti flussi di traffico aereo condotti da nord verso sud, i livelli semicircolari sono stabiliti come segue: \nRequisiti meteorologici.\nI parametri meteorologici compatibili con lo svolgimento di un volo secondo le regole VFR vengono definiti \"condizioni meteorologiche per il volo a vista\" (in inglese Visual Meteorological Conditions, abbreviato in VMC) e differiscono a seconda della classe di spazio aereo e la quota interessata dal volo. Quando tali condizioni non sono idonee per condurre il volo a vista, si parla invece di \"condizioni meteorologiche per il volo strumentale\" (in inglese Instrumental Meteorological Conditions abbreviato in IMC). In quest'ultimo caso \u00e8 ammesso solamente il volo condotto secondo le regole del volo strumentale (in inglese \"instrumental flight rules\" abbreviato in IFR)..\nLe VMC sono cos\u00ec fissate:\nRequisiti correlati agli Spazi aerei.\nA seconda della classe di spazio aereo interessato sono prescritti ulteriori obblighi o divieti per il traffico VFR:\nCasi particolari.\nVFR notturno.\nGeneralmente \u00e8 possibile condurre Voli VFR durante le ore di luce diurna, ossia nel periodo di tempo compreso tra l'alba e il tramonto, prendendo in considerazione gli orari ufficiali pubblicati in apposite tabelle e riferite a ciascuna localit\u00e0 considerata (le cosiddette effemeridi). \u00c8 prerogativa delle Autorit\u00e0 aeronautiche dei vari Stati fissare orari differenti; per operare fuori da questi orari \u00e8 necessario attenersi alle procedure supplementari riportate nelle pubblicazioni informazioni aeronautiche prodotte a cura del Servizio informazioni aeronautiche di ciascuna Nazione.\nVFR Speciale.\nUn volo VFR non pu\u00f2 decollare o atterrare su un aerodromo ubicato all'interno di una zona di controllo (CTR) neppure interessarne il circuito di traffico aeroportuale o la zona di traffico di aeroporto (ATZ) quando: \nSpeciali deroghe possono essere concesse dall'Ente di controllo di avvicinamento ai singoli aeromobili, purch\u00e9 la visibilit\u00e0 al suolo non sia inferiore a 1500 metri.\nTale autorizzazione, emanata dall'ente del controllo del traffico aereo competente, prende il nome di \"VFR Speciale\", in lingua inglese \"Special VFR\".\nImpossibilit\u00e0 a mantenere le VMC.\nQuando il pilota di un volo VFR si rende conto che le condizioni meteorologiche lungo la rotta si stanno degradando al punto tale da non consentire di mantenere le VMC, dovr\u00e0 atterrare sul pi\u00f9 vicino aeroporto idoneo oppure, se abilitato all'IFR, chiedere all'Ente ATS competente l'autorizzazione a proseguire secondo le regole del volo strumentale. Se lo spazio aereo interessato dal volo lo consente e se le condizioni meteorologiche sono compatibili, il pilota pu\u00f2 richiedere all'Ente ATS competente l'autorizzazione a proseguire il volo in regime di VFR speciale.\nTecnica di navigazione.\nIn un volo VFR la possibilit\u00e0 da parte del pilota di osservare l'orografia consente di navigare secondo varie tecniche. Quella normalmente impiegata consiste nell'applicazione combinata di navigazione osservata e navigazione stimata. La navigazione osservata prevede semplicemente che, dalla valutazione degli elementi orografici osservabili al suolo, si sia in grado di determinare la propria posizione. La navigazione stimata prevede che, una volta nota la propria posizione e conoscendo la direzione e la velocit\u00e0 con cui l'aeromobile sta viaggiando, si possa determinare lo scostamento rispetto al primo punto dopo un certo lasso di tempo moltiplicando velocit\u00e0 per tempo trascorso.\nNulla vieta tuttavia, anche volando secondo le regole VFR, di integrare le informazioni acquisite visivamente con le indicazioni provenienti da radioassistenze conosciute, da apparati GPS o con le indicazioni di posizione comunicate da Enti del controllo del traffico aereo e desunte da apparati radar."}
{"id": "725046", "revid": "767487", "url": "https://it.wikipedia.org/wiki?curid=725046", "title": "Mad Max oltre la sfera del tuono", "text": "Mad Max oltre la sfera del tuono (\"Mad Max Beyond Thunderdome\"), anche noto come Mad Max 3 - Oltre la sfera del tuono, \u00e8 un film del 1985, diretto da George Miller e George Ogilvie. Sequel di \"Interceptor - Il guerriero della strada\" (1981), \u00e8 il terzo film della serie di \"Mad Max\", ambientata in un futuro distopico post-apocalittico. \u00c8 seguito da \"\" (2015).\nTrama.\nDalle ceneri della grande distruzione ritorna \"Mad\" Max Rockatansky, l'ex-poliziotto ed eroico guerriero che salv\u00f2 un villaggio di civili dalla furia degli Humungus, ora privo della fedele V8 Interceptor andata distrutta nell'episodio precedente. Mentre vaga nel deserto, Max viene aggredito dal pilota d'aeroplano Jedediah, che con un sotterfugio lo deruba della sua carovana. Max lo insegue sino a Bartertown, corrotta citt\u00e0 in mezzo al deserto dove Jedediah ha barattato la merce rubata, e ottiene un accordo con la sua regina, Aunty Entity; se egli uccider\u00e0 Blaster, un guerriero mascherato alle dipendenze di Master, che dirige la centrale elettrica della citt\u00e0, ricever\u00e0 una grandissima ricompensa. Master \u00e8 un anziano nano ed \u00e8 l'unico in grado di gestire la centrale, che funziona grazie al metano prodotto dallo sterco dei maiali, e finch\u00e9 c'\u00e8 Blaster a proteggerlo pu\u00f2 sfruttare la situazione per spadroneggiare. Seguendo la legge e il volere di Aunty, egli lo provoca in citt\u00e0 e fa scaturire una lite che andr\u00e0 risolta nel Thunderdome (la \"sfera del tuono\" del titolo italiano), un'arena in cui i due \"imputati\" devono combattere con armi l\u00ec presenti all'insegna del motto \"Due combattono, uno vive\".\nMax riesce a sconfiggere Blaster, ma togliendogli la maschera scopre che \u00e8 un ragazzo affetto dalla sindrome di Down, perci\u00f2 ne ha piet\u00e0 e non lo uccide; gli sgherri di Aunty lo fanno al suo posto e per avere rotto il patto con la donna, deve sottostare alla legge della Ruota (\"Rotto il patto, decide la ruota\"), con cui gli verr\u00e0 inflitta una pena casuale. A Max tocca il \"Gulag\" e viene mandato in esilio nel deserto tra le sabbie mobili. Qui viene salvato da una trib\u00f9 di ragazzi e bambini selvaggi che vivono in un luogo verdeggiante e isolato, ignari del mondo circostante. Sono alla ricerca della \"Citt\u00e0 del domani\", e scambiano Max per il loro \"salvatore\" che dovrebbe soccorrerli con una macchina volante. Dai loro racconti Max capisce che in realt\u00e0 sono i figli dei superstiti di un aereo schiantatosi nel deserto, lasciati l\u00ec ad aspettare i genitori che, partiti per cercare soccorso, non hanno pi\u00f9 fatto ritorno.\nNonostante Max riveli la verit\u00e0, alcuni ragazzi scappano per cercare a piedi la Citt\u00e0 del domani e lui li raggiunge in prossimit\u00e0 di Bartertown. Con loro vi si intrufola e libera Master, scappando a bordo della sua vecchia motrice, ora trasformata in treno. Aunty e i suoi scagnozzi li inseguono con delle auto e moto modificate per affrontare il deserto. Gli inseguitori vengono momentaneamente seminati, ma il treno \u00e8 costretto a fermarsi; il gruppo incontra Jedediah e suo figlio, che portano tutti in salvo su un piccolo aereo, tranne Max, che rimane a terra per permettere agli altri la fuga.\nAunty decide di risparmiare Max, che rimane solo in mezzo al nulla. Il resto del gruppo riesce a raggiungere in volo una Sydney spettrale oscurata da tempeste di sabbia; nel finale, molte persone raccolte attorno ad un fuoco, ascoltano come ogni sera da una delle ragazze salvate, oramai donna e con un bimbo tra le braccia, la storia di Max e di come li abbia salvati. Questa storia, come spiega lei, dovr\u00e0 essere raccontata ogni sera per sempre e, mentre la racconta di nuovo, vengono mostrate le rovine della citt\u00e0 dove, una dopo l'altra, alle finestre di molti palazzi iniziano ad accendersi delle luci. Nella scena finale si vede Max camminare nel deserto verso un nuovo cammino da solitario.\nProduzione.\n\"Mad Max - Oltre la sfera del tuono\" fu il primo film della serie a non essere prodotto da Byron Kennedy, rimasto ucciso in un incidente in elicottero nel 1983, quando il film era ancora in fase di preproduzione. Il film \u00e8 dedicato alla sua memoria.\nDopo la morte di Kennedy, il regista George Miller era titubante a proseguire con il progetto senza pi\u00f9 la presenza dell'amico. \"Ero riluttante ad andare avanti\", ha dichiarato Miller: \"ma poi c'\u00e8 stata una sorta di necessit\u00e0 di fare qualcosa, anche solo per superare tutto il trauma e il dolore...\".\nMiller fin\u00ec per co-dirigere il film con George Ogilvie, con il quale aveva lavorato qualche anno prima nella miniserie televisiva \"The Dismissal\", e al quale lasci\u00f2 in mano una considerevole parte del progetto, limitandosi a dirigere le scene d'azione. \"Avevo un mucchio di nomi sulla mia lista\", ha detto Miller. \"ed ho pensato al mio amico George Ogilvie, [...] e gli ho chiesto se poteva aiutarmi. Purtroppo non mi ricordo particolarmente quell'esperienza, perch\u00e9 lo facevo principalmente per portare a termine il progetto nonostante il lutto.\". Ogilvie e Miller ebbero l'occasione di sperimentare durante le riprese alcune delle tecniche cinematografiche che avevano appreso.\nLe riprese di esterni si sono svolte prevalentemente nella citt\u00e0 mineraria di Coober Pedy, con il set per \"Bartertown\" situato in un vecchio inceneritore (il \"Brickpit\") a Homebush Bay, nella periferia occidentale di Sydney; per il campo base della trib\u00f9 dei bambini invece furono utilizzate le Blue Mountains. \"\"Oltre la sfera del tuono\" si \u00e8 dimostrato molto pi\u00f9 impegnativo di \"Il guerriero della strada\"\", ha detto il direttore della fotografia Dean Semler: \"in questo film abbiamo a che fare con ambientazioni pi\u00f9 varie rispetto a prima ed \u00e8 essenziale che ciascuno dei mondi creati per il film abbia un aspetto nettamente diverso\". Ulteriori riprese hanno avuto luogo tra le dune sabbiose di Paoay, a Ilocos Norte, nelle Filippine.\nColonna sonora.\nLa colonna sonora del film fu composta da Maurice Jarre, sostituendo Brian May, che aveva gi\u00e0 composto la colonna sonora di \"Interceptor\" ed \"Il guerriero della strada\". Nella colonna sonora sono presenti anche due canzoni di Tina Turner, \"We Don't Need Another Hero\" e \"One of the Living\".\nAccoglienza.\nIncassi.\nNonostante disponesse di un budget di gran lunga superiore ai precedenti capitoli della serie, \"Oltre la sfera del tuono\" ebbe un ritorno molto pi\u00f9 modesto se comparato agli altri due film, incassando 4.272.802 dollari al botteghino australiano.\nCritica.\nIl film ha ottenuto critiche generalmente positive; detiene un 81% di giudizi positivi su Rotten Tomatoes, nonostante i recensori siano divisi sul considerarlo il punto pi\u00f9 alto o pi\u00f9 basso della serie. La maggior parte delle critiche si concentrarono sui bambini presenti nella seconda parte del film, che furono definiti troppo simili ai bambini sperduti di Peter Pan. Robert C. Cumbow di \"Slant Magazine\" evidenzia che simili idee, temi e caratteristiche erano gi\u00e0 stati trattati in \"Riddley Walker\", un romanzo fantascientifico del 1980 scritto da Russell Hoban. \u00c8 stata unanimemente apprezzata la scena di combattimento nel \"Thunderdome\"; in particolare, il critico cinematografico Roger Ebert del \"Chicago Sun-Times\" definisce il \"Thunderdome\" come \"la prima idea veramente originale in un film su come animare un combattimento sin dai primi film di arti marziali\" e ha lodato la scena di combattimento tra Max e Blaster definendola \"una delle pi\u00f9 creative e grandiose scene d'azione nella storia del cinema.\" Ebert d\u00e0 al film un punteggio di 4 stelle su 4, piazzandolo nella lista dei dieci migliori film del 1985. \"Variety\" scrive che il film ha un \"solido inizio\" e loda le interpretazioni di Gibson, della Turner e dei bambini.\nNonostante sia stato accolto perlopi\u00f9 positivamente dalla critica, alcuni fan della serie hanno criticato il film per via della sua \"Hollywood-izzazione\" e dei suoi toni pi\u00f9 scanzonati.\nL'American Film Institute lo ha inserito tra le candidature per i migliori dieci film di fantascienza, mentre ha candidato \"We Don't Need Another Hero\" come una delle migliori cento canzoni del secolo."}
{"id": "725048", "revid": "48479", "url": "https://it.wikipedia.org/wiki?curid=725048", "title": "Ateismo di stato", "text": ""}
{"id": "725051", "revid": "1528507", "url": "https://it.wikipedia.org/wiki?curid=725051", "title": "Regole del volo strumentale", "text": "Le regole del volo strumentale, o \"instrument flight rules\", in genere abbreviate come IFR, sono regole di volo comprendenti una serie di procedure e regolamenti ideati per consentire il volo degli aeromobili anche in condizioni nelle quali i piloti non siano in grado di vedere ed evitare gli ostacoli, il terreno o altri aeromobili in volo. Si contrappongono alle regole del volo a vista, o \"visual flight rules\" (VFR), nelle quali il pilota \u00e8 il principale ed esclusivo responsabile del vedere ed evitare gli ostacoli. In condizioni \"IFR\", la navigazione e il controllo del velivolo sono ottenuti per mezzo della strumentazione di bordo ed \u00e8 consentita la navigazione attraverso le nuvole, mentre in VFR no.\nIl traffico commerciale (volo con trasporto di passeggeri o carico pagante) opera quasi esclusivamente in regime di IFR.\nIl volo strumentale viene condotto all'interno dell'abitacolo dal pilota tramite l'apparecchiatura di bordo: orizzonte artificiale, altimetro, variometro e virosbandometro sono gli strumenti principali che vengono impiegati per avere rispettivamente indicazioni di riferimento al suolo, altitudine e rollio. Le regole della separazione tra il traffico IFR e quello VFR vengono applicate in spazi aerei controllati per mantenere una distanza minima tra i due tipi di traffici dai controllori del traffico aereo attraverso l'emissione di apposite autorizzazioni. \nPer navigare in IFR seguendo la rotta prescelta, si pu\u00f2 far uso di diversi sistemi di navigazione, come la navigazione satellitare, la navigazione radar, la navigazione inerziale e la radionavigazione attraverso stazioni di terra come VOR, VOR-DME, Loran C, NDB.\nVolare in IFR permette ai piloti di decollare anche quando le condizioni di visibilit\u00e0 sono al di sotto dei valori minimi meteorologici (VMC), in modo tale da non essere trattenuti a terra da condizioni meteo sfavorevoli al volo (nuvole, nebbia, foschia, ecc.) causate dal tempo che impongono le condizioni meteorologiche strumentali (IMC). \nLe metodologie di navigazione IFR sono state ampliate nei primi anni 1990 per comprendere la navigazione d'area (o RNAV) e le relative procedure."}
{"id": "725053", "revid": "2124998", "url": "https://it.wikipedia.org/wiki?curid=725053", "title": "Giorgio Cantarini", "text": "Biografia.\nNasce a Orvieto il 12 aprile 1992. Nel 1997 ha il suo esordio cinematografico con il film premio oscar \"La vita \u00e8 bella\", nel quale \u00e8 al fianco di Roberto Benigni. Grazie a questo ruolo vince lo Young Artist Award, risultando il pi\u00f9 giovane attore a essere insignito di questo premio, nonch\u00e9 l'unico attore italiano a riceverlo.\nNel 2000 ottiene il ruolo del figlio di Massimo Decimo Meridio nel colossal \"Il gladiatore\", film vincitore di cinque Premi Oscar. Nel 2005 partecipa come concorrente a \"Ballando con le stelline\", ramo del reality show di Rai 1 \"Ballando con le stelle\", condotto da Milly Carlucci. Dopo essersi diplomato al liceo classico di Viterbo viene ammesso al Centro sperimentale di cinematografia.\nNel 2014 partecipa al documentario \"Protagonisti per sempre\" di Mimmo Verdesca, film vincitore nel 2015 del Giffoni Film Festival come miglior documentario. Nel 2015 \u00e8 protagonista di \"AUS - Adotta uno studente\", la prima webserie prodotta dalla Rai.\nVita privata.\n\u00c8 fratello di Lorenzo Cantarini, cantante e chitarrista della band Dear Jack."}
{"id": "725056", "revid": "106908", "url": "https://it.wikipedia.org/wiki?curid=725056", "title": "Santuario di Canneto", "text": "Il santuario di Canneto (nome ufficiale basilica pontificia minore di Maria Santissima di Canneto) sorge nel territorio di Settefrati a 1030\u00a0m s.l.m., all'interno del parco nazionale d'Abruzzo, Lazio e Molise, in provincia di Frosinone, a circa 10 chilometri di strada carrozzabile dal centro del paese.\nA poche centinaia di metri si trova la sorgente del fiume Melfa, affluente del Liri.\n\u00c8 meta di un antichissimo pellegrinaggio proveniente sia dai paesi esteri che da varie regioni italiane particolarmente intenso tra il 20 e il 22 agosto.\nAppartiene alla diocesi di Sora-Cassino-Aquino-Pontecorvo.\nIl 26 luglio 2015 il vescovo diocesano Gerardo Antonazzo ha annunciato ufficialmente che la Congregazione per il culto divino e la disciplina dei sacramenti ha concesso il titolo di basilica minore al santuario.\nSabato 22 agosto l'elevazione a basilica minore \u00e8 stata ufficializzata dal cardinale Giuseppe Bertello, presidente del Governatorato dello Stato della Citt\u00e0 del Vaticano, durante il solenne pontificale di dedicazione e consacrazione della chiesa.\nL'ambiente naturale.\nLa Valle di Canneto, fitta di boschi prevalentemente di faggio, nella sua parte pi\u00f9 alta \u00e8 zona di riserva integrale del parco nazionale d'Abruzzo, Lazio e Molise. Rappresenta una propaggine della Valle di Comino incuneata tra i contrafforti del Massiccio del Meta, e costituisce un percorso naturale dall'area laziale del bacino del Liri verso il bacino del Sangro, in Abruzzo, e, attraverso l'altopiano del Meta, verso il bacino del Volturno in Molise. Questa posizione ottimale come via di transito ha fatto s\u00ec che la valle assumesse fin dall'epoca pre-romana un ruolo importante per la confluenza e gli scambi delle popolazioni di ambedue i versanti dell'Appennino: ruolo accentuato dalla presenza di miniere di ferro il cui sfruttamento, iniziato nell'antichit\u00e0, \u00e8 proseguito fino alla met\u00e0 del XIX secolo.\nIl santuario della dea Mefite.\nNel 1958, durante i lavori dell'acquedotto degli Aurunci per la captazione delle acque della sorgente del Melfa (Capodacqua), furono rinvenuti i resti del tempio di una divinit\u00e0 femminile, con monete ed ex voto fittili risalenti al IV-III secolo a.C. Il ritrovamento conferm\u00f2 l'ipotesi degli studiosi locali, in particolare del Marsella, che nell'area occupata dal santuario cristiano in epoca pagana ci fosse un luogo di culto dedicato alla dea Mefite, frequentato dalle popolazioni della medesima area di provenienza del pellegrinaggio cristiano. Si tratta di una divinit\u00e0 legata alle acque, invocata per la fertilit\u00e0 dei campi e per la fecondit\u00e0 femminile, il cui culto \u00e8 attestato in varie localit\u00e0 d'Italia (Cremona, Lodi, Grumento Nova, Ariano Irpino, Rocca San Felice). \nPrecedentemente ai ritrovamenti del 1958 nel santuario era visibile una colonnina votiva, ancora presente nella cripta, con un'iscrizione dedicata alla dea Mefite da due liberti della \"gens Pomponia\" e della \"gens Satria\"; la colonnina, che probabilmente costituiva la base per una statuetta, era stata rinvenuta a Canneto, ma fu a lungo custodita dalla famiglia Visocchi di Atina, dove fu recuperata nel 1786. In seguito fu esaminata e catalogata dal Mommsen.\nLa leggenda di Silvana.\nSecondo una leggenda di cui \u00e8 difficile stimare la reale antichit\u00e0 - che appare per la prima volta in una lirica del 1869 del poeta settefratese Aniceto Venturini ed \u00e8 poi documentata dettagliatamente da uno scritto del 1894 del monaco benedettino inglese padre Beda, che da Montecassino si sarebbe messo al seguito di pellegrini di cui aveva udito il canto e giunto a Settefrati avrebbe appreso della leggenda la sera del 20 agosto, ospite dell'anziano parroco Loreto Terenzio - una pastorella di nome Silvana, mentre pascolava le sue pecore vide una Signora splendente che le ordin\u00f2 di andare subito dall'arciprete di Settefrati per chiedergli di edificare una chiesa dedicata alla Madonna. La bambina si mostr\u00f2 preoccupata per il gregge, soprattutto perch\u00e9 doveva essere portato a bere; la Signora la rassicur\u00f2: \"All'acqua ci penser\u00f2 io\" e, infilando la mano alla base della roccia, ne fece sgorgare una sorgente freschissima. Silvana, stupita dal miracolo, si affrett\u00f2 verso il paese per raccontare la storia e a chiedere ai compaesani di andare a vedere il prodigio. I pochi che la seguirono trovarono la sorgente e, invece della Signora, una statua, davanti a cui si misero subito a pregare. Non vedendoli tornare, gli altri paesani, preoccupati, andarono a cercarli, e li trovarono ancora in preghiera. Poich\u00e9 la statua era molto bella, per non abbandonarla alle intemperie decisero di portarsela in paese, ma appena ebbero imboccato il sentiero si appesant\u00ec e man mano che proseguivano pesava sempre di pi\u00f9, finch\u00e9 i portatori, sfiniti dalla fatica, la appoggiarono a una roccia, dove lasci\u00f2 impressa l'impronta del capo. \nLa roccia con la sua concavit\u00e0 \u00e8 ancora oggi visibile e il luogo \u00e8 chiamato \"Capo della Madonna\", a poche centinaia di metri dal santuario.\nLa leggenda riportata dal padre Beda contiene molti elementi rintracciabili in numerose narrazioni folcloriche e forse anche tracce implicite del culto pagano. Un primo elemento significativo a questo proposito \u00e8 che la Signora non appare nel luogo dove oggi sorge il santuario mariano, ma nel luogo dove sorgeva il tempio di Mefite, come hanno poi chiarito definitivamente i rinvenimenti archeologici del 1958. Un altro \u00e8 che il nome stesso della pastorella, allora probabilmente non molto diffuso specie nei ceti popolari, suggerisce un sintomatico significato di \"abitatrice del bosco\", forse di ascendenza letteraria arcadica. Non \u00e8 neppure escluso, anche se allo stato degli atti non \u00e8 provabile, che possa trattarsi di una tipica \"tradizione inventata\" di origine colta.. Il pi\u00f9 accurato studioso della storia del Santuario, Dionigi Antonelli, la riconduce senza esitazioni al clima creatosi dopo gli \"eventi strepitosi di Lourdes\", tanto \u00e8 vero che prima del 1869 non se ne trova traccia in alcuna fonte..\nLa storia di Canneto nei documenti.\nLa pi\u00f9 antica attestazione documentaria della chiesa di Canneto risale al 1288: si tratta di un rescritto di papa Niccol\u00f2 IV con il quale \u00e8 confermata per il monastero di Santa Maria di Canneto la regola benedettina. \u00c8 accertato che nella stagione invernale i monaci risiedevano a Settefrati, finch\u00e9 poi il monastero non fu abbandonato del tutto nel 1392. In tempi successivi alla chiesa era legata un'eremita, e questa usanza, attestata a partire dal XVII secolo, \u00e8 sopravvissuta fino ai primi decenni del secolo scorso. \nI documenti precedenti il rescritto di Niccol\u00f2 IV, tutti relativi al periodo tra il 700 e l'800, contenuti nel \"Chronicon Volturnense\", tra cui una concessione della chiesa ai monaci di San Vincenzo al Volturno attribuita a Carlo Magno, non sono considerati autentici; ma in ogni caso testimoniano un legame tra il monastero di Canneto e il grande cenobio benedettino posto in prossimit\u00e0 delle sorgenti del Volturno; anche la toponomastica conferma questo legame, dal momento che il sentiero che dalla Valle di Canneto conduce alla valle del Volturno attraversa l'altopiano del Meta in una localit\u00e0 denominata \"Pian dei Monaci\".\nNel 1475 i cardinali Bartolomeo Roverella e Giuliano Della Rovere, con una bolla denominata \"Deum placare\", conservata nell'archivio di Montecassino, concessero un'indulgenza di cento giorni ai pellegrini che si recavano a Canneto in determinati giorni festivi, tra cui l'ottava dell'Assunta, cio\u00e8 il 21-22 agosto, e facevano un'offerta per il mantenimento dell'edificio.\nGi\u00e0 nel 1574 lo storico Prudentio di Alvito testimonia che la festa durava cinque giorni e in un documento del 1639 si legge la conferma che il 22 agosto ne rappresentava il culmine.\nLa chiesa.\nL'attuale edificio di culto conserva scarsissime testimonianze delle epoche precedenti. La facciata risale agli anni venti del secolo scorso, tipologicamente simile a quella della chiesa di Santa Maria degli Angeli a Sora, entrambi appartenenti alla stessa Diocesi sorana. Tutto il resto del santuario \u00e8 stato completamente rifatto negli anni settanta, con una linea architettonica che ha dato luogo a molte polemiche circa l'effetto devastante che l'insieme rappresenta per il paesaggio. Altri interventi (abside e trono marmoreo della Madonna) erano stati effettuati nel secondo dopoguerra. Nel piano sotterraneo del santuario sono conservati pochi elementi architettonici del secolo scorso, tra cui il vecchio portale di ingresso su cui un'iscrizione tramanda la memoria del rifacimento compiuto nel 1857 per la munificenza del re Ferdinando II di Borbone, e una discreta collezione di ex voto.\nLa statua.\nMolto pi\u00f9 antica \u00e8 la statua di legno di tiglio, rivestita pi\u00f9 recentemente da un manto di seta ricamato in oro e incoronata con una corona d'oro, anch'essa recente. Il Bambino \u00e8 tenuto a sinistra. Secondo gli studiosi la statua, che in origine aveva una postura seduta in trono e teneva il Bambino al centro, potrebbe risalire al XII o XIII secolo ed essere inquadrata nell'arte medievale abruzzese.\nLa proibizione di spostare la statua, sancita dalla leggenda del Capo della Madonna e dell'appesantimento, e quindi dell'espressa volont\u00e0 della Vergine di non essere allontanata da Canneto, fu interrotta nel 1948, quando fu portata in pellegrinaggio nei paesi disastrati dagli eventi della guerra, quasi a confortare le popolazioni. Una seconda \"peregrinatio\" si \u00e8 avuta nel 2000 in occasione del Giubileo del 2000 e la terza importante dal 27 settembre 2014 al 26 luglio 2015 quando la Vergine Bruna ha attraversato tutte le parrocchie della Diocesi di Sora-Cassino-Aquino-Pontecorvo e alcune parrocchie che partecipano al pellegrinaggio del 22 agosto della diocesi di Isernia-Venafro.\nIl pellegrinaggio.\nIl pellegrinaggio al santuario di Canneto si svolge durante tutta la buona stagione, e tocca il suo culmine ad agosto. Il 18 agosto una riproduzione della statua viene portata in processione da Settefrati al santuario, per tornarvi il 22, sempre processionalmente.\nA parte le visite individuali, i fedeli, per antica tradizione, giungono a Canneto organizzati in \"compagnie\", precedute dai loro stendardi, pi\u00f9 o meno numerose (da poche decine fino a 400 o 500 membri). Provengono sia da citt\u00e0 lontane sia da paesi vicini del Cassinate, del Sorano, della province di Roma, Latina, Caserta, Isernia, L'Aquila. Alcune arrivano a piedi, lungo i sentieri dei monti; di recente il pellegrinaggio a piedi ha conosciuto un certo \"revival\", anche ad opera delle nuove generazioni.\nIl pomeriggio del 21 agosto tutte le compagnie presenti sfilano in una grandiosa processione eucaristica che si reca verso le sorgenti del Melfa. Dal 21 pomeriggio comincia il ritorno verso casa: quelle che passano da Settefrati la mattina del 22 sono solite sfilare anche in paese recandosi nella chiesa parrocchiale.\nIn passato i pellegrini compivano nel santuario o nei dintorni diversi rituali, oggi presenti in forma residuale, ma non scomparsi del tutto. All'arrivo molti usavano fare gli ultimi metri in ginocchio, e quando lasciavano la chiesa camminavano a ritroso per non voltare le spalle alla Vergine. Altre consuetudini erano da una parte la ricerca delle \"stellucce\" della Madonna alla sorgente di Capodacqua, dove si diceva ci fossero le schegge che l'anello della Signora aveva lasciato a contatto con la roccia, quando aveva fatto sgorgare l'acqua, e dall'altra la \"comparanza\" che si acquistava immergendosi con i piedi nell'acqua e compiendo alcuni gesti e formule predefiniti e recitando il \"Pater, Ave, Gloria\" tenendosi per mano. A questa pratica, a testimonianza di quanto fosse radicata nelle popolazioni, allude in una sua poesia Libero de Libero. Queste usanze sono in genere documentate dal racconto degli osservatori o dalle disposizioni delle autorit\u00e0 ecclesiastiche che manifestano una certa preoccupazione per gli aspetti superstiziosi e paganeggianti di alcune di esse.\nI pellegrini provenienti dall'area Sorana associavano la venerazione della Madonna di Canneto con quella di San Domenico di Sora, popolarmente definiti fratello e sorella. Le spoglie di San Domenico, custodite sulla sponda del Fibreno, venivano visitate sulla via del ritorno: questo itinerario \u00e8 testimoniato anche da una pagina di Cesare Pascarella che sottolinea gli aspetti pittoreschi dell'abbigliamento.\nChiese dedicate a Santa Maria di Canneto o del Canneto sono presenti in altre parti d'Italia (Taggia, Roccavivara, Gallipoli), ma si tratta di una denominazione che trae origine da un particolare ambiente naturale, senza che vi sia tra di loro alcun legame di culto. Anche nel non lontano Monte San Giovanni Campano c'\u00e8 una chiesa di Canneto, molto antica e edificata sui resti di un luogo di culto pagano; dal 2002 un pellegrinaggio annuale da l\u00ec si reca a Canneto di Settefrati, in una sorta di gemellaggio spirituale. Diverso \u00e8 il caso della Madonna di Canneto venerata a Windsor (Ontario), in Canada, dove la chiesa \u00e8 stata costruita su iniziativa degli emigranti di Settefrati e dei paesi viciniori, col chiaro intento di replicare il luogo della devozione dei padri."}
{"id": "725057", "revid": "99089", "url": "https://it.wikipedia.org/wiki?curid=725057", "title": "Madonna di Canneto", "text": ""}
{"id": "725063", "revid": "339392", "url": "https://it.wikipedia.org/wiki?curid=725063", "title": "Maschinenfabrik Augsburg-N\u00fcrnberg AG", "text": ""}
{"id": "725066", "revid": "486946", "url": "https://it.wikipedia.org/wiki?curid=725066", "title": "AEGIS", "text": ""}
{"id": "725067", "revid": "1409041", "url": "https://it.wikipedia.org/wiki?curid=725067", "title": "Pierluigi Pairetto", "text": "Biografia.\n\u00c8 padre dell'arbitro Luca Pairetto, del dirigente della Alberto Pairetto, di Simone Pairetto (calciatore dell'Associazione Chisola Calcio) e Antonio Pairetto.\nCarriera.\nArbitro.\nOriginario della sezione arbitri di Torino, debutt\u00f2 in Serie A nel 1981 e per molti anni fu un arbitro apprezzato sia in ambito nazionale, sia in ambito internazionale: insieme a Fabio Baldas ha rappresentato l'Italia al Campionato mondiale di calcio 1994 dove ha diretto soltanto l'ottavo di finale Romania-Argentina, vinta di rumeni per 3-2, visto che era stato vittima di un infortunio nella prima parte del torneo. Gi\u00e0 al Campionato mondiale di calcio 1990 aveva svolto le funzioni di guardalinee.\nDopo la gara Romania-Argentina venne congedato dal torneo dalla FIFA a causa di un giudizio controverso dell'allora segretario Joseph Blatter, secondo il quale Pairetto avrebbe dovuto espellere e non ammonire il giocatore rumeno Tibor Selymes per un intervento falloso su Diego Simeone. \nAl Campionato europeo di calcio 1996 ha diretto l'incontro Scozia-Inghilterra, vinta dagli inglesi 2-0, e la finale Repubblica Ceca-Germania, disputata allo Stadio Wembley di Londra e terminata con la vittoria dei tedeschi 2-1: in quell'incontro concesse un rigore ai cechi per un fallo commesso fuori area e convalid\u00f2 il golden gol di Oliver Bierhoff con Stefan Kuntz in posizione di fuorigioco, nonostante la segnalazione dell'assistente Nicoletti.\nFu designato anche per il Campionato europeo di calcio 1992, dove arbitr\u00f2 Paesi Bassi-Germania, vinta dagli olandesi per 3-1.\nIn carriera ha diretto anche la finale di Coppa delle Coppe 1995-1996 tra Paris Saint-Germain e Rapid Vienna, e ha preso parte ai mondiali FIFA under 20 del 1991 in Portogallo.\nIn ambito nazionale ha diretto due finali di Coppa Italia (1990-1991 e 1995-1996) e due finali di Supercoppa italiana (1992 e 1994).\nTra le 219 partite dirette in Serie A, si ricordano numerose \"classiche\": cinque derby di Milano, tre derby di Roma, tre -, tre -Roma, un derby della Lanterna, oltre ad aver arbitrato, il 10 maggio 1987, - 1-1, che sanc\u00ec la conquista matematica del primo scudetto dei campani.\nA lungo il migliore arbitro della Serie A, ha ricoperto un ruolo di primaria importanza anche in ambito internazionale, essendo stato considerato negli anni '90 stabilmente nella top 10 arbitro dell'anno IFFHS (n\u00ba 2 del mondo nel 1996) degli arbitri mondiali dall'IFFHS.\nA fine 2008 ha avuto un grande riconoscimento internazionale in quanto \u00e8 stato inserito al 7\u00ba posto (al pari dello slovacco \u013dubo\u0161 Miche\u013e) dei migliori arbitri della storia dall'IFFHS.\nQuesta classifica \u00e8 stata aggiornata nel gennaio 2010 con Pairetto stabilmente nella Top Ten (9\u00ba posto), a ben 12 anni dall'addio ai campi di gioco.\nDesignatore.\nTerminata la carriera di arbitro nel 1998 \u00e8 stato designatore arbitrale, prima in Serie C (1998-1999), poi in Serie A insieme a Paolo Bergamo tra il 1999 e il 2005. Tra il 2002 e il 2006 \u00e8 stato il primo italiano a ricoprire la carica di vicepresidente della Commissione Arbitrale dell'UEFA.\nLo scandalo di Calciopoli.\n\u00c8 stato coinvolto nello Scandalo del calcio italiano del 2006, a causa dei frequenti contatti telefonici avuti con Luciano Moggi, e in seguito allo scandalo venne rimosso dal ruolo che ricopriva nella Commissione Arbitrale dell'UEFA, venendo sostituito da Pierluigi Collina. Successivamente venne condannato in primo grado a una squalifica di 2 anni e 6 mesi, in secondo grado a 3 anni e 6 mesi, e a 2 anni e 6 mesi nella sentenza del CONI.\nPer quanto invece concerne l'inchiesta sotto il profilo penale, Pairetto \u00e8 stato condannato in 1\u00ba grado dal Tribunale di Napoli ad 1 anno e 11 mesi di reclusione e a 2 anni in appello il 17 dicembre 2013. Nelle motivazioni viene sottolineata \"la leggerezza e apparente convivialit\u00e0 con cui avvenivano gli accordi per la designazione delle griglie arbitrali tra personaggi come Bergamo, Moggi o Giraudo\", la quale \"appare gravissima alla luce della evidente lesione del principio di terziet\u00e0 che dovrebbe presiedere alla scelta di un direttore di gara\". In via definitiva il 24 marzo 2015 viene prescritto.\nIl 17 ottobre 2012 la Corte dei conti ha condannato Pairetto a risarcire la FIGC con l'accusa di \"danno all'immagine\". L'ex arbitro e designatore dovr\u00e0 versare euro.\nAttualmente \u00e8 osservatore degli arbitri presso il Comitato Regionale del Piemonte e della Valle d'Aosta."}
{"id": "725068", "revid": "287204", "url": "https://it.wikipedia.org/wiki?curid=725068", "title": "Francesco Miccich\u00e9", "text": ""}
{"id": "725070", "revid": "1305772", "url": "https://it.wikipedia.org/wiki?curid=725070", "title": "Gianluca Paparesta", "text": "Biografia.\nFiglio dell'ex arbitro Romeo Paparesta, dalla stagione 2011-2012 \u00e8 stato nella squadra degli opinionisti di Premium Calcio. \nNell'aprile del 1992 si laure\u00f2 in Economia e Commercio con 110 e lode, dal 1993 \u00e8 titolare di uno studio di consulenza tributaria e commerciale.\nCarriera.\nBen presto la sua passione lo port\u00f2 a frequentare il corso per arbitri nella sezione di Bari; a 16 anni inizi\u00f2 la sua attivit\u00e0 arbitrale.\nNel 1994 arbitr\u00f2 la finale di ritorno dello Scudetto Dilettanti fra Pro Vercelli e Giulianova. \nEsord\u00ec in Serie A nell'ultima di campionato della stagione sportiva 1997-1998 il 16 maggio 1998 in - e dovette far fronte alla festosa invasione di campo dei tifosi biancorossi. La stagione successiva gli fu assegnato il \"Premio Giorgio Bernardi\", destinato al miglior giovane arbitro debuttante in Serie A.\nSal\u00ec in breve ai vertici imponendosi come uno dei migliori arbitri italiani e arrivando alla qualifica di internazionale. In carriera ha diretto quattro finali di Coppa Italia: nel 2000 -, nel 2002 -, nel 2003 - e nel 2004 Juventus-Lazio.\nVanta 135 presenze nella massima serie. In carriera ha diretto numerose \"classiche\" del campionato italiano: tre Juventus-Inter, un derby di Milano, due derby di Roma, tre -, una -, quattro -Roma e un derby della Mole.\nA livello internazionale vanta la direzione al torneo calcistico dell'Universiade di Daegu nel 2003.\nLa dismissione dalla C.A.N..\nDal 1\u00ba gennaio 2008 non figura pi\u00f9 tra gli arbitri internazionali italiani. \nViene dismesso per \"normale avvicendamento\" il 4 luglio 2008: contro tale decisione Paparesta si appella prima alla Camera di conciliazione e arbitrato dello sport del CONI, e, non avendo soddisfazione, successivamente al T.A.R. del Lazio, che in via cautelare accoglie il suo ricorso contro la dismissione, confermata poi il 18 febbraio 2009 con provvedimento motivato dal Presidente dell'AIA Cesare Gussoni e dal designatore C.A.N. Pierluigi Collina. \nContro quest'ultimo atto motivato, Paparesta promuove ancora ricorso al T.A.R. del Lazio che, il 6 agosto 2009, lo accoglie in via cautelare ritenendo la dismissione del barese illegittima e illogica.\nL'8 settembre 2009 il Comitato Nazionale AIA, pur annunciando l'impugnazione del provvedimento del T.A.R. dinanzi al Consiglio di Stato, ammette Paparesta alle visite mediche e ai test attitudinali e atletici in vista dell'eventuale reintegro nell'organico della C.A.N.. Per\u00f2 il Consiglio di Stato il 15 ottobre, accogliendo il ricorso dell'AIA, dichiara la carenza di giurisdizione della giustizia amministrativa nel sindacare le decisioni tecniche del ricorrente in via cautelare, poi il T.A.R. del Lazio il 27 novembre sospende il suo giudizio in attesa che la Cassazione si pronunci sulla giurisdizione.\nIl 9 aprile 2010 si dimette dall'Associazione Italiana Arbitri (AIA), abbandonando quindi la possibilit\u00e0 di un reintegro.\nI processi collegati a Calciopoli.\nNel 2006 venne coinvolto nello scandalo di Calciopoli per i suoi contatti con la dirigenza juventina e in particolare con Luciano Moggi e dopo alcune intercettazioni in cui Moggi si vantava di averlo chiuso nello spogliatoio di Reggio Calabria al termine della partita - del 6 novembre 2004), per cui fu accusato di omessa denuncia (il fischietto barese dichiarer\u00e0 di non essere mai stato chiuso in quello spogliatoio, e la procura di Reggio Calabria gli dar\u00e0 ragione); al termine del processo sportivo venne inibito per tre mesi. A ci\u00f2 si aggiunse un'ulteriore sospensione comminata dalla Commissione Disciplinare dell'AIA fino al termine della stagione 2006-2007 in riferimento anche ai contatti avuti col dirigente milanista Leonardo Meani; la pena fu poi annullata dalla Corte Federale della FIGC che, nel dichiararlo completamente estraneo ai fatti, sanc\u00ec la competenza degli organi della FIGC per le questioni relative a procedimenti in cui risultano coinvolti arbitri e soggetti tesserati.\nNell'aprile 2008, per quegli stessi fatti, \u00e8 ancora una volta assolto dopo il nuovo procedimento dalle sezioni unite della Corte di Giustizia della FIGC. A causa di quest'inchiesta, il Commissario Straordinario dell'AIA Luigi Agnolin decise di depennarlo dalla lista degli arbitri internazionali per il 2007, sostituendolo con Andrea De Marco: in extremis, per\u00f2, ci fu un ripensamento, e con il benestare del Presidente della FIFA Joseph Blatter, sia Paparesta che De Marco vennero inseriti nell'elenco degli arbitri internazionali per il 2007 (elenco comprendente 11 direttori di gara italiani, cifra mai raggiunta da nessun'altra Federazione). In seguito, per\u00f2, all'avvenuta notifica presso di lui dell'avviso di fine indagine da parte della Procura di Napoli, che gli contest\u00f2 il reato di associazione a delinquere finalizzata alla frode sportiva (inchiesta Calciopoli sotto il profilo penale), Paparesta venne sospeso in via cautelare dall'AIA.\nLe accuse formulate sostengono che Paparesta sarebbe stato in contatto con Luciano Moggi attraverso dei cellulari forniti di schede telefoniche svizzere non intercettabili nel contenuto: il padre di Gianluca, Romeo Paparesta (ex arbitro di Serie A e dirigente arbitrale), afferma invece che quelle schede sarebbero state cedute da Moggi a lui e non al figlio. In attesa di chiarire meglio la sua posizione sul piano processuale, la Procura di Napoli ha stralciato il fascicolo che lo riguardava e l'AIA lo ha sospeso in via cautelare. Nel febbraio 2008 la Procura di Napoli archivia definitivamente la sua posizione e di conseguenza il presidente dell'AIA Cesare Gussoni gli revoca la sospensione cautelare. Nell'aprile 2008 viene per\u00f2 di nuovo deferito dal Procuratore FIGC Stefano Palazzi che vuole chiarire la vicenda penale appena conclusa sotto il profilo della giustizia sportiva e disciplinare. Paparesta esce dal processo di fronte alla Commissione Disciplinare \"patteggiando\" una sanzione (come consentito dal nuovo codice di giustizia sportiva) di due mesi di inibizione (mentre al padre Romeo vengono inflitti 20 mesi di inibizione, sempre grazie a questo patteggiamento).\nPolitica.\nIl 1\u00ba agosto 2009 viene nominato dal Sindaco di Bari, Michele Emiliano, assessore in giunta con delega al Mezzogiorno, politiche comunitarie, piano strategico, rapporti internazionali, marketing territoriale e comunicazione istituzionale. Si dimetter\u00e0 dall'incarico il 18 settembre 2013 per ragioni personali.\nDirigente.\nIl 7 ottobre 2013 viene ingaggiato dal come \"club manager\". Come recita il comunicato ufficiale del club, tra i compiti di Paparesta ci saranno \"i rapporti con la comunit\u00e0 locale, nazionale ed internazionale, le relazioni con le Istituzioni pubbliche e private con particolare riferimento al mondo dell'imprenditoria, e ogni attivit\u00e0 connessa all'accrescimento dell'immagine della societ\u00e0. Il club manager supporter\u00e0 la comunicazione, e curer\u00e0 i progetti speciali finalizzati al radicamento della societ\u00e0 sul territorio\", \nIl 20 maggio 2014 si aggiudica all'asta l'azienda precedentemente appartenuta all'A.S. Bari S.p.A per 4,8 milioni di euro (incluso il titolo sportivo) dopo due aste andate deserte, rinominandola \"Football Club Bari 1908\" e divenendone presidente.\nIl 23 giugno 2016 Paparesta lascia la presidenza del Bari cedendo tutte le quote al socio di minoranza Cosmo Antonio Giancaspro che diventa cos\u00ec amministratore unico della societ\u00e0 biancorossa.\nDal 23 giugno 2017 \u00e8 il direttore generale del Matera Calcio. Il 25 settembre per\u00f2, non avendo mai firmato un contratto e dopo aver atteso due mesi, preferisce interrompere il rapporto con la societ\u00e0 lucana.\nCandidatosi alla presidenza della Lega B, il 23 novembre dello stesso anno si ritira poco prima della votazione lasciando che vinca Mauro Balata poich\u00e9 \u201cmi \u00e8 stato impedito da Balata, commissario e candidato, di esporre il mio programma in assemblea. Qualche club mi aveva dato fiducia e credevo che questo fosse il momento giusto per crescere confrontandosi. Mi sono fatto da parte. Evidentemente anche in B ci sono sempre determinate forze e determinati poteri\u201d.\nDall\u2019ottobre del 2019 \u00e8 direttore operativo del in Serie D; nei mesi precedenti aveva chiuso un accordo tra i rosanero e l\u2019emittente ElevenSports sia per i diritti nazionali che internazionali.\nDoping finanziario del bilancio del Bari.\nIl 13 ottobre 2015 viene accusato di doping finanziario dalla procura di Milano per aver aggiustato il bilancio del Bari per evitare il rischio di non poter iscrivere la squadra in Serie B e tutto ci\u00f2 grazie a euro provenienti da societ\u00e0 svizzere riconducibili a Infront e Tax and Finance."}
{"id": "725076", "revid": "729019", "url": "https://it.wikipedia.org/wiki?curid=725076", "title": "Almerico d'Este", "text": "Biografia.\nAll'et\u00e0 di quindici anni inizi\u00f2 a seguire il padre nelle imprese guerresche, che furono tante. Ma principalmente ebbe notoriet\u00e0 nel segnalarsi nella campagna del 1658 e poi all'assedio di Mortara. Mortogli in padre, in quest'anno, Almerico si ritir\u00f2 a Modena in attesa di un'occasione propizia per riprendere le armi.\nNel 1660, conclusasi la pace dei Pirenei, aiut\u00f2 Venezia contro i Turchi, al comando di un corpo di milizie che il Mazzarino invi\u00f2 in soccorso della Serenissima, durante la guerra di Candia.\nGiunto a Cerigo Almerico ebbe l'incarico di assalire i forti di Calami, Calogero, Santa Veneranda e Apicorno. Condusse con irruenza la sua milizia ed ebbe la ventura di sorprendere gli ultimi due forti ed impossessarsene, obbligando Assan Bass\u00e0 ad abbandonare le piazzeforti e a rifugiarsi a La Canea.\nNello stesso anno una febbre perniciosa, sopravvenuta improvvisamente, lo costrinse alla totale inerzia. Per\u00f2 appena convalescente, volle essere tra i primi a portare le sue milizie all'attacco della Canea, e sospinse con ordine e con veemenza i veneziani all'assalto, ma, per quanto osasse, non pot\u00e9 resistere all'enorme numero di nemici e fu sconfitto. Questo fatto non fece che indebolire la sua gi\u00e0 precaria salute. Ritiratosi sull'isola di Paros, vi mor\u00ec pochi giorni dopo, non ancora ventenne, nel 1660.\nEgli fu onorato con un funerale di stato a Venezia, nella chiesa dei Frari. Il monumento funebre sulla tomba fu eretto a spese del Senato veneziano. Venne sepolto a Modena nella chiesa dei Cappuccini; nel 1881 le sue spoglie vennero traslate nella Chiesa di San Vincenzo, in citt\u00e0."}
{"id": "725077", "revid": "838137", "url": "https://it.wikipedia.org/wiki?curid=725077", "title": "Ferdinando Minucci (arcivescovo)", "text": "Biografia.\nOriginario di una famiglia patrizia di Volterra, era per\u00f2 ascritto al clero fiorentino e ivi comp\u00ec la sua carriera ecclesiastica. Gi\u00e0 schierato quale Canonico del Duomo nel periodo dell'Occupazione francese contro l'usurpazione del titolo di arcivescovo ad opera di mons. Antoine-Eustache d'Osmond, vescovo di Nancy, venne inviato in esilio in Corsica, dove fond\u00f2 assieme ad altri sacerdoti una colonia di preti deportati a Bastia.\nFu eletto arcivescovo il 28 gennaio 1828 e venne consacrato il successivo 3 febbraio. Nel 1829, a partire dal 27 settembre inizi\u00f2 una visita pastorale delle parrocchie dell'arcidiocesi. Il 30 ottobre 1832 esegu\u00ec una ricognizione sulle reliquie di San Zanobi, conservate nella cattedrale da secoli.\nNell'autunno del 1848, a causa degli avvenimenti sociali che sconvolsero tutta l'Italia, decise di chiudere il seminario arcivescovile maggiore di Firenze. Occupato dalle truppe austriache e adibito a ospedale nel maggio del 1849, il seminario fu oggetto di una lunga trattativa tra le autorit\u00e0 governative e l'arcivescovo per la restituzione dei locali del seminario.\nMor\u00ec il 2 luglio 1856.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "725078", "revid": "729019", "url": "https://it.wikipedia.org/wiki?curid=725078", "title": "Cohiba", "text": "Cohiba \u00e8 una marca di sigari cubani prodotta dalla Habanos, \u00e8 stata la prima nata sotto il Governo di Fidel Castro. \nStoria.\nCohiba, il cui nome risale alla antica denominazione data dagli indiani Ta\u00edno alla piante di tabacco, inizia la commercializzazione di sigari nel 1967 ma la sua produzione, situata nella fabbrica \"El Laguito\" sita alla periferia dell'Avana, \u00e8 scarsa perch\u00e9 produce sigari destinati, per volere di Fidel Castro, a essere regalati a capi di Stato e diplomatici stranieri. La vera svolta avviene nel 1982 quando la marca viene lanciata nel mercato spagnolo.\nProdotti.\nCol passare del tempo, la produzione di Cohiba \u00e8 nettamente aumentata tanto che oggi esistono ben 11 tipi di sigari in commercio (oltre alle numerose edizioni limitate), i quali sono:"}
{"id": "725081", "revid": "287204", "url": "https://it.wikipedia.org/wiki?curid=725081", "title": "Porza", "text": "Porza () \u00e8 un comune svizzero di 1\u00a0612 abitanti del Cantone Ticino, nel distretto di Lugano.\nGeografia fisica.\nPorza \u00e8 situato a nord di Lugano.\nMonumenti e luoghi d'interesse.\nNel cimitero di Porza sono sepolti il pilota di Formula 1 Clay Regazzoni e il frontman dei Gotthard, Steve Lee.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. Il comune venne fondato da una famiglia di nomadi nel XII sec. d.C. dopo aver sottratto il territorio ad una piccola trib\u00f9 indigena che viveva in quel luogo. Il Sindaco dal 2012 \u00e8 Franco Citterio. Porza \u00e8 nota per la sua bassa fiscalit\u00e0..\nLa cittadina ha avuto per ventotto anni come sindaco Pio Regazzoni, padre del pilota di Formula Uno Gianclaudio Regazzoni\nSport.\nA Porza si trova la Resega, lo stadio del ghiaccio di casa dell'Hockey Club Lugano."}
{"id": "725084", "revid": "5848122", "url": "https://it.wikipedia.org/wiki?curid=725084", "title": "J Five", "text": ""}
{"id": "725085", "revid": "124585608", "url": "https://it.wikipedia.org/wiki?curid=725085", "title": "Quarto (unit\u00e0 di misura)", "text": "Il quarto \u00e8 un'unit\u00e0 di misura di volume. Non \u00e8 un'unit\u00e0 del SI. \u00c8 utilizzato sia nel sistema statunitense che nel sistema britannico.\nIl simbolo del Quarto, in ambedue i sistemi, \u00e8 rappresentato dalle lettere minuscole \"qt\".\nIn Italia.\nNelle antiche unit\u00e0 di misura italiane, in vigore prima dell'adozione del sistema metrico, alcune delle quali ancora vigenti per uso, il \"quarto\" o la \"quarta\" indicava il risultato della suddivisione della precedente misura multipla in quattro parti. Il \"quarto\" o la \"quarta\" erano principalmente riferiti a misure di volume."}
{"id": "725089", "revid": "21880", "url": "https://it.wikipedia.org/wiki?curid=725089", "title": "Hylobates syndactylus", "text": ""}
{"id": "725093", "revid": "713714", "url": "https://it.wikipedia.org/wiki?curid=725093", "title": "Liri", "text": "Il Liri \u00e8 un fiume dell'Italia centro-meridionale, che si sviluppa tra l'Abruzzo, il Lazio e la Campania, con un percorso di 120 chilometri dalla sorgente marsicana fino alla confluenza col Gari, dove prende il nome di Garigliano. \nCon questo nome scorre per altri 38 chilometri, segnando il confine di Lazio e Campania, fino allo sbocco nel mar Tirreno. Per la fusione con questo fiume \u00e8 conosciuto anche con la denominazione Liri-Garigliano, dalla lunghezza complessiva di 158 chilometri. Attiene all'Autorit\u00e0 di bacino dei fiumi Liri-Garigliano e Volturno. Nell'antichit\u00e0 segnava il confine tra le regioni storiche del Lazio e del Sannio. \nIl percorso del fiume.\nNasce in Abruzzo a Petrella Liri, frazione di Cappadocia, a 1\u00a0108 dal Monte Camiciola (1\u00a0701 - Monti Simbruini) scorrendo copioso di acque nella Valle Roveto, dove riceve tramite un emissario artificiale le acque della piana del Fucino, e attraversa i comuni di Castellafiume, Capistrello, Civitella Roveto, Canistro, Civita d'Antino, Morino, San Vincenzo Valle Roveto e Balsorano.\nNel territorio di Capistrello esistevano due centrali elettriche, oramai dismesse. Della prima, nota come \"Karai\", non si hanno notizie; della seconda, chiamata \"Officina Torlonia\" e alimentata dalle acque dell'emissario fucense, sono visibili i resti.\nLungo il percorso riceve le acque di numerosi torrenti come La Sponga, Lo Schioppo, Mola di Meta, Rianza e Rio Sparto.\nAll'altezza di Canistro le acque del Liri sono in parte captate da un'opera idraulica denominata \"La Presa\" e convogliate in galleria fino a Morino dove alimentano una centrale idroelettrica.\nEntrato nel Lazio, alle porte di Sora riceve da sinistra il torrente Lacerno ed attraversa la citt\u00e0 con una portata media di circa /s.\nDopo aver ricevuto da sinistra il fiume Fibreno (11\u00a0m\u00b3/s), incrementando cos\u00ec notevolmente la propria portata, attraversa il comune di Isola del Liri biforcandosi e dando luogo a due cascate di cui una alta 25 metri. I due rami cos\u00ec formatisi, circondano il centro di Isola del Liri (da cui il nome della cittadina) riunendosi subito dopo.\nIl Liri raggiunge Anitrella (frazione di Monte San Giovanni Campano) e Fontana Liri alimentando in successione due centrali. Entra quindi nel territorio del comune di Arce dove riceve da destra il torrente Amaseno.\nCon andamento sinuoso attraversa il territorio di Arce e per lunghi tratti segna il confine con il territorio comunale di Strangolagalli. Giunge poi all'altezza di Ceprano dove alimenta un'altra centrale, per poi rientrare in territorio arcese dove, nella frazione di Isoletta riceve il suo principale affluente di destra, il fiume Sacco (anticamente noto come Teretum o Tresus) (16\u00a0m\u00b3/s); subito dopo una diga sbarra il suo corso formando il lago di Isoletta nei pressi di San Giovanni Incarico.\nA valle del lago artificiale, dopo aver alimentato altre due centrali, nei pressi di Aquino, riceve da sinistra le acque del fiume Melfa, proveniente dai Monti della Meta, raggiungendo dopo poco la cittadina di Pontecorvo con una portata media di circa 50\u00a0m\u00b3/s.\nSuperato quest'ultimo centro il fiume riceve da destra il \"Rio Forma Quesa\" e da sinistra il \"Rio le Forme d'Aquino\" dopodich\u00e9 attraversa il comune di San Giorgio a Liri.\nIn breve giunge cos\u00ec sulla linea di confine tra Lazio e Campania nei pressi di Sant'Apollinare e nel punto in cui riceve le acque del fiume Gari, a Giunture, vicino a Cassino, prende il nome di Garigliano. Alcune cartografie storiche attestano la denominazione \"Garigliano\" sin dalla sorgente.\nIl corso d'acqua prosegue per altri 38 chilometri ricevendo da sinistra il fiume Peccia e, presso la foce, il torrente Ausente andando poi a sfociare nel Mar Tirreno nel golfo di Gaeta mantenendo per tutto il percorso i confini naturali tra il Lazio e la Campania.\nIl bacino complessivo del Liri-Garigliano \u00e8 di 5\u00a0020\u00a0km\u00b2.\nRegime.\nIl Liri \u00e8 un fiume dalla portata notevole grazie anche alla permeabilit\u00e0 di gran parte del suo bacino di raccolta. Il suo regime per\u00f2 \u00e8 irregolare con notevoli piene autunnali e invernali e magre estive. Il fiume \u00e8 anche soggetto ad un pesante sfruttamento delle sue acque tanto da risentirne notevolmente in alcuni tratti.\nEtimologia.\nIl nome \u00e8 attestato in Plinio il Vecchio (\"Naturalis Historia\", II, 227) e Strabone, nel quale leggiamo che il Liri, nato dalle montagne, dopo Sora raggiunge Fregellae e Minturno (\"Geografia\", V,3): dunque per gli antichi la denominazione \"Liris\" \u00e8 riferita all'intero percorso di quello che oggi chiamiamo Liri-Garigliano. Da Strabone apprendiamo pure che precedentemente si chiamava \"Clanis\".\nFin dal Medioevo \u00e8 documentato anche con il nome \"Verde\", in cui era comunque compreso anche l'attuale Garigliano: cos\u00ec \u00e8 menzionato da Dante a proposito di Manfredi di Sicilia, i cui resti mortali per ordine papale furono dissotterrati a Benevento e traslati fuori dei confini del Regno di Sicilia.\nLa denominazione Garigliano, riferita al tratto che va dalla confluenza col Gari fino alla foce, \u00e8 di origine tardomedievale.\nL'etimo \u00e8 incerto, forse \u00e8 collegato un tema preromano \"*liri-\" che indica acqua melmosa (cfr. \"lira\" nel senso di \"fango\" di alcuni dialetti abruzzesi-molisani); \u00e8 stata di recente avanzata l'ipotesi di una derivazione dall'arabo \"garil\" (palude), con riferimento alla morfologia del tratto finale del suo corso."}
{"id": "725095", "revid": "1305772", "url": "https://it.wikipedia.org/wiki?curid=725095", "title": "E78", "text": ""}
{"id": "725096", "revid": "9", "url": "https://it.wikipedia.org/wiki?curid=725096", "title": "Bossanova", "text": ""}
{"id": "725097", "revid": "767487", "url": "https://it.wikipedia.org/wiki?curid=725097", "title": "J-five", "text": "\u00c8 il cantante del gruppo di rock californiano Dusty white.\nBiografia.\nNato in California da padre francese e madre austriaca, in una famiglia composta da altri tre fratelli, \u00e8 stato introdotto al rock dai propri genitori tramite l'ascolto di classici quali Led Zeppelin, Beatles e Rolling Stones. Successivamente Kovacs scopre artisti fondamentali del rap quali A Tribe Called Quest, Nas e Wu-Tang Clan, che influenzeranno la sua musica.\nNel periodo della sua frequentazione della North Hollywood High School, fonda il gruppo Dusty white, misto di rock, grunge e rap. Il suo primo disco \"Summer\" del 2004 espone la sua passione per il rap e per le influenze mutuate dalla famiglia con venature di grunge. J-five, utilizzato da Kovacs per i suoi primi rap battle, \u00e8 un acronimo di Johnny 5, robot protagonista del film \"Corto circuito\".\nIl suo maggiore successo \u00e8 proprio del 2004 quando con il brano \"Modern Times\" rende un tributo al cinema di Charlie Chaplin ottenendo un'ottima risposta di pubblico anche in Italia."}
{"id": "725112", "revid": "1374756", "url": "https://it.wikipedia.org/wiki?curid=725112", "title": "Vitola", "text": "La vitola \u00e8 un termine tecnico che si riferisce ai sigari, in particolare ai cubani e a tutti i sigari caraibici. Indica il nome dato alle dimensioni di lunghezza e di diametro di un qualsiasi sigaro.\n\"Vitola de galera\" e \"Vitola de salida\".\nSi parla di \"vitola de galera\" quando ci si voglia riferire a un qualsiasi sigaro che abbia una determinata lunghezza e un preciso diametro, a prescindere quindi dalla fabbrica o dalla marca commerciale.\nLa \"vitola de f\u00e1brica\" (o \"salida\") \u00e8 invece lo specifico e caratteristico nome che una \"vitola de galera\" ricever\u00e0 nella fabbrica per poter essere individuato e commercializzato senza confusioni.\nPer esempio la \"vitola de galera\" cd. \"robusto\", 124mm x 50 di \"cepo\" (che \u00e8 un'unit\u00e0 di misura espressa in sessantaquattresimi di pollice), potr\u00e0 essere marcato per l'appunto \"Robusto\" (\"vitola de salida\") nella fabbrica Cohiba, oppure \"Epicure No. 2\" nella fabbrica Hoyo de Monterrey, \"Serie D No. 4\" nella Partag\u00e1s o \"Royal Coronas\" da Bolivar, cos\u00ec come la \"vitola de galera\" \"prominente\" (194mm x 49 di \"cepo\") sar\u00e0 chiamato \"Double coronas\" da Hoyo de Monterrey, \"Lusitanias\" da Partag\u00e1s e \"Don Alejandro\" da Vegas Robaina.\nLa \"vitola de galera\" detta \"Marevas\" (129mm x 42 di \"cepo\") - forse quella pi\u00f9 diffusa - sar\u00e0 nella fabbrica Bolivar la \"vitola de salida\" \"Bolivar Tubos N. 2\"; per Cohiba il \"Siglo II\"; per Montecristo il \"N. 4\"; per Punch il \"Royal Selection n. 12\" o il \"Petit Coronas del Punch\" (il primo a sezione circolare, il secondo invece quasi rettangolare), e cos\u00ec via.\nI diversi tipi di vitolas.\nLa distinzione fondamentale che si fa tra i sigari cubani e tutti i caraibici in generale \u00e8 quella tra i \"parejos\" ed i \"figurados\".\nI Parejos.\nCon questo termine si indicano tutti i sigari aventi i due lati lunghi perfettamente simmetrici cos\u00ec come la testa (la parte da cui si tira ) ed il piede (la parte che viene accesa), salvo una leggera rastrematura della prima per permettere la chiusura.\nDistinguiamo diversi tipi di parejos, in ordine di \"grueso\", ovvero di spessore del diametro. I principali sono, in ordine di grandezza:\nI Figurados.\nSono invece i sigari in cui la simmetria non \u00e8 rispettata e in cui la testa e/o il piede sono rastremati. La marca Cuaba, per esempio, \u00e8 l'unica di tutto il catalogo di sigari avana a produrre solo figurados (pi\u00f9 precisamente solo \"perfectos\"), mentre le altre tendono a produrre entrambi i formati anche se i parejos sono decisamente pi\u00f9 prodotti e pi\u00f9 venduti dei figurados.\nTra questi ultimi ricordiamo per\u00f2 due sottogruppi principali. Il primo \u00e8 composto dai sigari con solo la testa rastremata ed \u00e8 composto da due vitolas:\nIl secondo composto da quelli rastremati a entrambe le estremit\u00e0 (cd. \"perfectos\" o \"double figurados\") e contiene diverse vitolas tra le quali ricordiamo i due formati probabilmente pi\u00f9 famosi:"}
{"id": "725116", "revid": "1656773", "url": "https://it.wikipedia.org/wiki?curid=725116", "title": "Melfa", "text": "Il Melfa \u00e8 un fiume del Lazio, affluente di sinistra del Liri, in cui si getta dopo un percorso di circa 40\u00a0km.\nIl corso.\nSgorga da un'alta roccia calcarea nella Valle di Canneto, a \u00a0, nel versante laziale del parco nazionale d'Abruzzo, Lazio e Molise, sotto il Massiccio del Meta, in territorio di Settefrati. La sorgente \u00e8 legata a leggende e devozioni popolari fin dall'antichit\u00e0. Dopo una serie di balzi e cascatelle, percorre la Valle di Comino (Picinisco, Atina \u2013 dove riceve da sinistra le acque del rio Mollarino \u2013 Casalattico e Casalvieri). Dopo Casalvieri scorre per 15\u00a0km in una profonda gola scavata nelle propaggini del Monte Cairo, alla fine della quale raggiunge la valle del fiume Liri, in cui si getta nei pressi di Roccasecca.\nIl nome.\nIl Melfa (la Melfa, al femminile nella parlata popolare della Valle di Comino) \u00e8 ricordato da Strabone (\"Geografia\", vol. 5, cap. 3, p. 9) che lo definisce \"grande fiume\" vicino alla grande citt\u00e0 di Aquino. L'origine del nome non \u00e8 chiara. Alcuni lo hanno collegato a Mefite, divinit\u00e0 italica, il cui culto \u00e8 spesso associato a luoghi con acque fluviali o lacustri, in qualche caso sulfuree. Questa ipotesi si \u00e8 voluta ricollegarla al fatto che, nei pressi del Santuario di Canneto, in localit\u00e0 \"Capodacqua\", esattamente sotto la sorgente, nel 1958 furono rinvenuti i resti di un tempio dedicato a Mefite; tuttavia questo legame sembra insostenibile dal punto di vista della linguistica storica. Esistono peraltro altre attestazioni toponomastiche riconducibili alla stessa radice, come la localit\u00e0 \"Melfi\" a Pontecorvo, sede di un antico luogo di culto dedicato a San Giovanni Battista, curiosamente in prossimit\u00e0 del Liri; e poi le citt\u00e0 di Melfi e Molfetta (anticamente \"Melficta\"), o il \"Melpum\", e forse anche Amalfi; in Lucania troviamo pure l'idronimo Melpes. Come origine \u00e8 stato ipotizzato un tema non indoeuropeo *melp/melf e *malp/malf, con il passaggio da p a f che si riscontra anche nell'etrusco. Il significato probabile \u00e8 quello di \"sinus\", ossia concavit\u00e0, voragine della terra."}
{"id": "725120", "revid": "1745361", "url": "https://it.wikipedia.org/wiki?curid=725120", "title": "La voce a te dovuta", "text": "La voce a te dovuta (\"La voz a ti debida\") \u00e8 una raccolta di liriche del poeta spagnolo Pedro Salinas scritta nel 1933.\nLa compattezza e l'unit\u00e0.\nLa raccolta, che appartiene alla piena maturit\u00e0 dell'autore, venne pubblicata nel mese di dicembre del '33 e ottenne immediatamente un grande consenso di pubblico e di critica. Le maggiori riviste e le rubriche dei quotidiani dedicarono il loro spazio a numerose recensioni e il poeta Jorge Guill\u00e9n tenne un'importante conferenza subito dopo l'uscita del libro.\nLa raccolta poetica, che \u00e8 costituita da settanta componimenti, si rivela subito essere un unitario poema d'amore grazie alla sua compattezza tematica.\nIl titolo corrisponde ad un emistichio del poeta Garcilaso tratto dalla \"III Egloga\", vv. 11-12 dove il poeta dice: e la cadenza di certi versi rimandano a Shelley, mentre il sottotitolo, poema, invita ad un tipo di lettura continuata e serena.\n\"La voce a te dovuta\" \u00e8 dunque un poema lirico che si compone di diverse sequenze dove il senso dei rapporti non segue la logica e nemmeno la successione degli avvenimenti ma si disnoda comunque in un intendimento unitario. Esso deve essere considerato un poema della memoria, composto da lunghi monologhi e di dialoghi con la persona amata e le pause che segnano il silenzio tra un componimento e l'altro vengono comunque riprese o da un tema, o da una analogia della forma oppure da un'associazione verbale. I componimenti vengono cos\u00ec ad essere concatenati tra di loro pur essendo indipendenti.\nL'organizzazione del materiale che compone il poema \u00e8 omogeneo ma nello stesso tempo vario e ruotante intorno al tema principale che \u00e8 quello dell'amore e questo rende l'opera unitaria.\nAnche la struttura interna di ciascuna poesia si presenta in forma organica e finita con forme ricorrenti che contribuiscono all'unitariet\u00e0 del poema.Si ha di solito un'esposizione sintetica del tema all'inizio seguito da una esplicitazione dell'avvio e infine una chiusura che a volte riconferma quanto detto e a volte ne capovolge, con un paradosso, il significato, venendo cos\u00ec a formare una ripresa, comunque, di forma circolare.\nLa struttura metrica.\nLa struttura metrica si basa in prevalenza su ritmi settenari e ottonari in una serie di versi sciolti dove la strofa \u00e8 spesso ripartita in modo asimmetrico o addirittura assente pur essendo presente una ricerca della forma molto accurata.\nLa struttura morfologica e sintattica.\nSalinas utilizza in \"La voz a ti debida\" tutti i procedimenti stilistici del linguaggio sfruttandone le possibilit\u00e0 poetiche in esso nascoste, quelle che Jakobson chiama \"la poesia della grammatica\".Viene in questo modo a crearsi una struttura morfologica e sintattica particolarmente originale dove le funzioni principali, quali le preposizioni, gli avverbi di luogo, i pronomi personali, gli avverbi, i sostantivi, sono usate in modo anomalo ma estremamente efficace e la lingua viene sfruttata in tutta la sua potenziale espressivit\u00e0."}
{"id": "725122", "revid": "658361", "url": "https://it.wikipedia.org/wiki?curid=725122", "title": "Joan Blaeu", "text": "Biografia.\nCartografo e costruttore di globi terrestri e strumenti scientifici, era figlio di Willem Jansz Blaeu (1571-1638). Collabor\u00f2 con il fratello all'attivit\u00e0 paterna continuandone l'opera fino al 1672, quando un incendio distrusse il suo laboratorio. Fu cartografo ufficiale della Compagnia olandese delle Indie orientali dal 1638 fino alla morte.\nNel 1620 divenne dottore in legge, ma si un\u00ec al padre nel suo lavoro. Nel 1635 pubblicarono l'Atlas Novus (titolo completo: \"Theatrum orbis terrarum, sive, Atlas novus\") in due volumi. Joan e suo fratello Cornelius rilevarono lo studio dopo la morte del padre, avvenuta nel 1638. A quel punto Joan divenne il cartografo ufficiale della Compagnia Olandese delle Indie Orientali. Attorno al 1649 Joan Blaeu pubblic\u00f2 una collezione di mappe di citt\u00e0 olandesi, chiamandola \"Tooneel der Steeden\" (Teatro delle Citt\u00e0) e nel 1651 venne eletto nel consiglio cittadino di Amsterdam. Nel 1654 Joan pubblic\u00f2 il primo atlante della Scozia, opera di Timothy Pont. Nel 1662 ripubblic\u00f2 un atlante in undici volumi e uno per gli oceani, noto col nome di \"Atlas Maior\". Fu progettata anche una cosmologia come progetto successivo, ma un incendio bruci\u00f2 completamente lo studio nel 1672. Joan Blaue mor\u00ec l'anno seguente."}
{"id": "725126", "revid": "124503086", "url": "https://it.wikipedia.org/wiki?curid=725126", "title": "Brion Gysin", "text": "Si \u00e8 occupato della poesia in tutte le sue forme. Ha composto, infatti, testi sperimentali di tipo permutazionale, calligrafico, visuale e sonoro. Nel 1958 ha inventato il cut-up, tecnica di composizione basata sul montaggio di spezzoni di nastro magnetico preregistrato, che ha applicato anche alla scrittura creando esempi di romanzo-collage.\nHa pubblicato numerosi dischi. Di grande interesse sono le registrazioni effettuate in collaborazione con il sassofonista jazz Steve Lacy.\nHa vissuto dal 1950 al 1958 a Tangeri, dove ha aperto il ristorante \"The thousand and one nights\" e dove ha conosciuto W.S.Burroughs, con cui ha avuto una lunga relazione artistica ed affettiva.\nDal 1958 \u00e8 tornato a Parigi dove partecipa al clima creativo e trasgressivo del Hotel Beat frequentato in quegli anni da Allen Ginsberg, Peter Orlovsky, Derek Raymond, Harold Norse e Gregory Corso, oltre allo stesso W.S.Burroughs.\nHa tenuto numerose \"performance\" in America e in Europa.\n\u00c8 stato l'inventore della \"Dreamachine\", un'elementare macchina luminosa rotante che genera effetti psichedelici."}
{"id": "725127", "revid": "117736833", "url": "https://it.wikipedia.org/wiki?curid=725127", "title": "Collestatte", "text": "Collestatte \u00e8 una frazione del comune di Terni (TR).\nL'abitato \u00e8 costituito da una parte antica, sulla sommit\u00e0 di un colle (351 m s.l.m.) e dalla parte nuova, pi\u00f9 in basso, denominata Collestatte Piano, complessivamente con 397 abitanti secondo il censimento del 2001.\nStoria.\nCon il nome di \"Colle Stacti\", viene citato per la prima volta nel 1090, come possesso del ducato di Spoleto ed era sorto probabilmente intorno ad una torre di guardia, oggi trasformata in campanile, posta a difesa della bassa Valnerina e in prossimit\u00e0 di una fonte. \nCitato da Jacopone da Todi (fine Duecento) nella poesia \"Frate Ranaido, do' si andato?\". \nFu possesso degli Orsini e dei Manassei. Nel 1898 vi venne aperta una fabbrica per la produzione di carburo di calcio. Comune autonomo facente parte fino al 1927 della provincia di Perugia, fu accorpato nello stesso anno dall'attuale comune.\nMonumenti e luoghi d'interesse.\nLa struttura urbanistica \u00e8 costituita da vie che convergono nella centrale piazza San Pietro, dove sorge l'antica torre di guardia, oggi campanile della chiesa della Trinit\u00e0. Questa ospita all'interno una cinquecentesca pala d'altare e una statua di San Sebastiano ascrivibili alla bottega di Niccol\u00f2 Alunno, una vasca quattrocentesca e un fonte battesimale datato al 1543, con lo stemma degli Orsini. Tra le residenze settecentesche si citano il palazzo Orsini, addossato alla chiesa, e i palazzi Vitali e Manassei, di fronte ad essa.\nInfrastrutture e trasporti.\nAttraversata dalla strada statale 209 \"Valnerina\", Collestatte era servita, nel periodo compreso tra il 1901 e il 1960, dalla tranvia Terni-Ferentillo, un'infrastruttura nata per agevolare il trasporto delle merci e delle persone lungo la valle della Nera che risult\u00f2 determinante ai tempi dell'industrializzazione della stessa.\nProprio a Collestatte sorgeva un importante stabilimento per la produzione di carburo di calcio e derivati, la cui propriet\u00e0 promosse la costruzione della tranvia che in tale localit\u00e0 ebbe l'originario capolinea e che serviva lo stabilimento con un apposito raccordo.\nSport.\nAssociazioni sportive.\nIl Collestatte Cascata (colori sociali verde-azzurro) nacque nel 1988 per la fusione dei settori calcistici delle associazioni Gruppo Sportivo Cascata (fondata a Collestatte Piano nel 1970 con colori sociali giallo-azzurro) e della Polisportiva Collestatte (fondata a Collestatte Paese alla fine degli anni '70 con colori sociali bianco-verde).\nFino allo smantellamento del campo sportivo di Collestatte Piano (1998) ha militato nei campionati dilettantistici umbri di calcio a 11, promuovendo anche un florido settore giovanile, che vedeva protagonisti non solo i ragazzi e bambini delle locali frazioni (Collestatte e Torre Orsina) ma anche delle frazioni della Valnerina e della citt\u00e0 di Terni. \nDal 1999 al 2009 ha militato nei campionati dilettantistici di calcetto a 5.\nDal 2010 ed ancora oggi milita nei campionati amatoriali di calcio a 7 organizzati dalla Uisp di Terni."}
{"id": "725137", "revid": "1610933", "url": "https://it.wikipedia.org/wiki?curid=725137", "title": "Topo campagnolo comune", "text": ""}
{"id": "725138", "revid": "1610933", "url": "https://it.wikipedia.org/wiki?curid=725138", "title": "Arvicola campestre", "text": ""}
{"id": "725141", "revid": "79109", "url": "https://it.wikipedia.org/wiki?curid=725141", "title": "Norman Cook", "text": ""}
{"id": "725142", "revid": "122343264", "url": "https://it.wikipedia.org/wiki?curid=725142", "title": "Diego de Almagro il Giovane", "text": "Suo padre lo aveva avuto da un'india panamense, Ana Mart\u00ednez, e aveva provveduto alla sua educazione, richiamandolo presso di s\u00e9, in Per\u00f9, subito dopo la Conquista.\nLa morte di Almagro padre.\nDiego de Almagro padre, l\"'adelantado\" o il \"mariscal\" secondo i suoi titoli o il Governatore del Cile, a norma delle attribuzioni della Corona spagnola, era molto affezionato al suo unico figlio. Si dice addirittura che abbia interrotto la sua campagna di conquista, nel sud del Per\u00f9, per le notizie che gli erano pervenute sulla disavventura del giovane Diego, incappato in una tempesta, mentre veleggiava sulla nave che faceva da supporto alla sua spedizione. Quando dovette affrontare la morte, in seguito alla sconfitta di Las salinas il suo ultimo pensiero fu per il giovane rampollo della sua casata, nominato erede universale e affidato alla tutele dell'unico amico presente alla sua disavventura: \"Diego de Alvarado\", il distinto ed integerrimo gentiluomo che avrebbe difeso la sua immagine e le sue volont\u00e0 a costo della vita. \nLa protervia di Francisco Pizarro non arriv\u00f2 fino al punto di minacciare la vita del figlio del suo antico socio e sfortunato rivale, ma non si perit\u00f2 di attuare tutta una serie di angherie nei confronti del giovane Diego, malgrado gli imponenti lasciti ereditati dal suo defunto padre.\nPersecuzione dei \"Cileni\".\nIl giovane Diego de Almagro venne privato dei \"ripartimientos\" che gli consentivano una vita decorosa e si trov\u00f2 a condividere la vita di vessazioni che era stata determinata per i seguaci del suo defunto genitore. I \"Cileni\", come venivano chiamati i fedeli sopravvissuti di Almagro, spogliati di ogni bene, furono ridotti all'indigenza, ma la loro disperata condizione non riusc\u00ec a intaccare la loro innata fierezza o ad abbassare il loro irriducibile orgoglio. Costretti a menare un'esistenza al limite della povert\u00e0, fecero causa comune, facendo fronte alle avversit\u00e0 a capo alto e senza implorare perdono o piet\u00e0. Si narra che, per non dare soddisfazione ai loro avversari, molti di loro, riuniti in un'unica dimora, uscissero solo a turni, indossando l'unico mantello di cui la compagnia era provvista.\nLa loro fierezza non impediva, per\u00f2, che numerose proteste fossero inviate alla Corona e i loro accorati appelli finirono, infine, per essere ascoltati. Le loro denunce convinsero, alla lunga, le autorit\u00e0 della madrepatria ad aprire un'inchiesta e le indagini furono affidate ad un solerte funzionario inviato, allo scopo, in Per\u00f9. Si trattava di Vaca de Castro.\nUccisione di Pizarro.\nLa notizia dell'arrivo del funzionario imperiale non fu certamente gradita a Francisco Pizarro ed ai suoi adepti, ma fu necessario adeguarsi alla bisogna ed attenderne le decisioni. Vaca de Castro, peraltro, tardava a presentarsi, in quanto era incappato in una tempesta e non dava pi\u00f9 notizie di s\u00e9. Il suo ritardo venne interpretato dagli esasperati \"Cileni\" per un attentato perpetrato da Pizarro e come un'ulteriore minaccia alla loro stessa esistenza. La notizia che il \"Marchese\", questo era il titolo di Pizarro, avesse ordinato delle armi venne considerata la prova della sua determinazione ad attaccarli. Disperati, decisero di passare all'azione e, senza preavviso, assalirono il loro nemico nella sua stessa abitazione.\nPizarro non era uomo da cedere senza combattere, ma la sua resistenza fu vana. Trafitto da pi\u00f9 colpi, il \"Marchese\", governatore del Per\u00f9, cadde sotto le stoccate dei \"Cileni\" e insieme a lui soccombettero suo fratello Martin de Alcantara, il capitano Francisco de Ch\u00e1vez e numerosi paggi.\nLa notizia della sua morte gel\u00f2 la popolazione di Lima e tutti restarono in attesa delle inevitabili vendette dei suoi uccisori, fino ad allora perseguitati, al limite della esasperazione. Il loro capo Juan de Rada non era per\u00f2 intenzionato a far assumere alla sollevazione la dimensione di una ribellione alle autorit\u00e0 e inquadr\u00f2 i suoi uomini in improvvisate milizie ubbidienti e disciplinate. La sua prima mossa fu quella di nominare Governatore il giovane Diego de Almagro, in virt\u00f9 dei diritti di successione al suo defunto padre, fino ad allora negletti ed usurpati.\nA capo della ribellione.\nIl giovane Diego de Almagro accett\u00f2 di buon grado il ruolo di capo delle forze degli insorti che gli spettava per nascita. La sua giovane et\u00e0 non gli fu di impedimento per l'assunzione della carica che il suo nome gli imponeva e che, la sua parentela con il defunto capo carismatico degli insorti, comportava. Tuttavia dovette confrontarsi ad una serie di difficolt\u00e0 che la sua giovent\u00f9 avrebbe meritato di evitare. Juan de Rada mor\u00ec per una ferita riportata nel momento dell'attacco alla casa di Pizarro e la fazione dei \"Cileni\" sprofond\u00f2 nell'anarchia di una lotta fratricida tra i suoi turbolenti capitani, primi tra tutti Garc\u00eda de Alvarado e Crist\u00f3bal de Sotelo. La contesa fra gli uomini forti dei \"Cileni\" si risolse con la morte di Sotelo e il giovane Almagro apprese che il vincitore, Alvarado si prefiggeva di eliminare lui pure. Il figlio del glorioso \"adelantado\" decise di dimostrare le qualit\u00e0 che la sua discendenza gli imponevano di avere e affront\u00f2 per primo il rivale. Con i pochi camerati fedeli che gli rimanevano aggred\u00ec Alvarado che, sorpreso, cadde sotto i colpi di coloro che stimava solo degli imbelli cortigiani. Don Diego de Almagro era, ormai, il comandante supremo delle truppe \"cilene\" e, come tale, fu accettato e idolatrato da tutti i reduci delle sanguinose battaglie combattute sotto le bandiere del suo compianto genitore.\nLo scontro con Vaca de Castro.\nLa conquista del potere della fazione cilena non comportava, per\u00f2, il controllo di tutta la colonia peruviana. Vaca de Castro, finalmente sbarcato, incombeva con la sua ingombrante presenza e richiamava, sotto le sue bandiere, tutti coloro che si stimavano fedeli ai Pizarro ed alla Corona che il funzionario regio rappresentava. \nIl giovane Almagro tent\u00f2 pi\u00f9 volte un accordo. Fece presenti le provocazioni, che lui ed i suoi avevano dovuto subire e protest\u00f2 la sua fedelt\u00e0 alla Corona. Le sue argomentazioni sembrarono poter aprire una breccia nella rigidit\u00e0 di Vaca de Castro, ma, nel bel mezzo delle trattative, si scoperse che l'inviato imperiale, mentre scambiava offerte di accordo, tentava di corrompere alcuni dei capitani di Almagro.\nLa via delle armi si imponeva e i \"Cileni\" non si sottrassero allo scontro. La battaglia si svolse nelle vaste pianure di Chupas il 16 settembre del 1542.\nLe truppe di Almagro erano magnificamente armate e disponevano di una batteria di artiglieria particolarmente potente. Quelle di Vaca de Castro poggiavano la loro forza su un corpo di fanteria numeroso ed organizzato, posto al comando del terribile Carbajal, conosciuto come il \"demonio delle Ande\". Ai loro fianchi, entrambe le formazioni schieravano degli squadroni di cavalleria pressoch\u00e9 paritari.\nLa fanteria di Carbajal sub\u00ec per prima la salva dei cannoni \"cileni\" e fu costretta a defilarsi al riparo di opportune colline, dove ebbe buon gioco a sgominare, grazie agli archibugi, le truppe indigene di Paullu che partecipavano allo scontro. Come riapparve, sul teatro delle operazioni, l'artiglieria di Almagro la prese a bersaglio, ma stranamente le sue salve andavano a vuoto. Almagro, sorpreso dall'accaduto, si port\u00f2 a ridosso dei cannoni e si accorse che il mancato effetto delle scariche erano dovute al palese tradimento del responsabile dell'artiglieria, l'infido Pedro de Candia. Il comandante cileno non ebbe esitazioni. Con un colpo di spada trapass\u00f2 il traditore e diresse personalmente il tiro che, questa volta, falcidi\u00f2 le schiere nemiche.\nCarbajal chiese l'appoggio della cavalleria, ma questa era stata impegnata dalle truppe montate dei \"Cileni\" e non pot\u00e9 accorrere in aiuto. Il terribile veterano decise allora di provvedere personalmente e, slacciatosi la corazza per dimostrare il suo sprezzo del pericolo, trascin\u00f2 i suoi uomini all'assalto riuscendo a conquistare, dopo un feroce corpo a corpo, il possesso dei cannoni.\nLa cavalleria cilena teneva, per\u00f2, ostinatamente il campo e malgrado l'irrompere dei soldati di \"Carbajal\" sul lato destro, si rifiutava di cedere. Sul lato sinistro, i cavalieri di Almagro avevano la meglio e, quando ormai stava sopraggiungendo l'oscurit\u00e0, la vittoria stava per arridere loro. A quel punto \"Vaca de Castro\" che era rimasto di riserva, entr\u00f2 nella mischia con quaranta cavalieri. Le forze fresche dei nuovi arrivati costrinsero i \"Cileni\", stanchi ed esausti, ad arretrare, malgrado innumerevoli prove di valore. Almagro non voleva accettare la sconfitta e, pi\u00f9 volte, si gett\u00f2 nel folto della mischia, quasi a cercare la morte, ma il flusso della battaglia lo spinse infine ai margini dello scontro.\nIl sopraggiungere dell'oscurit\u00e0 permise, infine, ai superstiti \"Cileni\" di riguadagnare le zone di sicurezza, intorno al Cuzco, senza essere catturati.\nCirca trecento erano i caduti dell'esercito di \"Vaca de Castro\" contro duecento morti tra i \"Cileni\", ma il morale delle truppe di Almagro non permetteva di pensare ad una rivincita. Sicuri della vittoria, erano stati annientati dalla sconfitta e ormai non pensavano che alla fuga, paghi di poter salvare almeno la vita.\nMorte di Almagro il giovane.\nVaca de Castro si mostr\u00f2 implacabile nei confronti degli sconfitti. Gi\u00e0 sul campo di battaglia si dimostr\u00f2 la sua determinazione perch\u00e9 i \"Cileni\" fatti prigionieri furono passati immediatamente per le armi. Neppure i caduti si salvarono dalla sua vendetta perch\u00e9 si arriv\u00f2 a squartare persino i cadaveri di coloro che erano stati implicati nell'uccisione di Francisco Pizarro. La caccia continu\u00f2 nelle citt\u00e0 limitrofe dove i fuggiaschi furono addirittura estratti dalle chiese, in cui si erano rifugiati, per essere impiccati. \nSi salvarono solo quelli, tra loro, che si rifugiarono tra gli Inca di Manco. Il sovrano ribelle era nemico giurato di Pizarro e non poteva che accogliere le sfortunate vittime del comune avversario.\nAlmagro aveva pensato di fuggire anch'egli tra gli indios di Vilcabamba, ma, attardatosi per colpa di un suo subalterno, era stato catturato. La sua giovane et\u00e0 e le provocazioni cui era stato sottoposto avrebbero meritato delle attenuanti, ma l'altero Vaca de Castro fu irremovibile. Il giovane capo dei \"Cileni\" sal\u00ec pertanto sul patibolo, ma se il funzionario regio che lo aveva condannato si era atteso un qualche cedimento rest\u00f2 deluso. Don Diego de Almagro affront\u00f2 il supplizio con tale coraggio e dignit\u00e0 da lasciare tutti commossi. Rifiut\u00f2 la benda d'uso e protest\u00f2 contro l'accusa di tradimento che gli veniva contestata, poi, sereno e calmissimo, offr\u00ec il collo al carnefice."}
{"id": "725143", "revid": "1610933", "url": "https://it.wikipedia.org/wiki?curid=725143", "title": "Tasso argentato", "text": ""}
{"id": "725145", "revid": "1610933", "url": "https://it.wikipedia.org/wiki?curid=725145", "title": "Tasso americano", "text": ""}
{"id": "725147", "revid": "9498", "url": "https://it.wikipedia.org/wiki?curid=725147", "title": "Ranieri Calzabigi", "text": ""}
{"id": "725149", "revid": "9498", "url": "https://it.wikipedia.org/wiki?curid=725149", "title": "Merlin Cocai", "text": ""}
{"id": "725150", "revid": "125718680", "url": "https://it.wikipedia.org/wiki?curid=725150", "title": "Louise d'\u00c9pinay", "text": "Fu protettrice di Jean-Jacques Rousseau e tenne un salotto letterario frequentato dai migliori intellettuali europei dell'epoca.\nBiografia.\nLouise Tardieu d'Esclavelles nacque a Valenciennes: dopo la morte in battaglia del padre, militare di carriera, spos\u00f2 il facoltoso cugino Denis Joseph de La Live d'\u00c9pinay, alto funzionario pubblico. Il matrimonio non fu felice e Louise d'Epinay cerc\u00f2 consolazione nell'amore per il giovane Dupin de Francueil: la sua infedelt\u00e0 giustific\u00f2 la richiesta di divorzio del marito, formalizzata nel 1749, a seguito del quale la d'\u00c9pinay si ritir\u00f2 nel castello di La Chevrette, presso Montmorency, dove inizi\u00f2 a ricevere numerosi visitatori illustri (tra i quali Charles Pinot Duclos, Voltaire, Carlo Goldoni, Ferdinando Galiani, Paul-Henri Dietrich d'Holbach e, soprattutto, Jean-Jacques Rousseau e Melchior Grimm).\nGrande ammiratrice di Rousseau, nel 1756 lo invit\u00f2 a stabilirsi in uno chalet (il cosiddetto \"Ermitage\") ai margini del parco della Chevrette, dove il filosofo rimase per qualche tempo: si stacc\u00f2 dalla sua protettrice a causa dell'indiscrezione di Diderot e di Grimm, che divenne amante della d'\u00c9pinay.\nQuesto nuovo amore segn\u00f2 un punto di svolta per la letterata, che non sopport\u00f2 pi\u00f9 lo stile di vita sino ad allora condotto alla Chevrette ed inizi\u00f2 a viaggiare: soggiorn\u00f2 lungamente a Ginevra (1757 - 1759), dove fu ospite di Voltaire. Durante l'assenza di Grimm dalla Francia (1775 - 1776) fu lei a continuare, sotto la guida di Diderot, la corrispondenza con i vari sovrani europei iniziata dall'amante. \nLa d'\u00c9pinay trascorse gran parte del resto della sua vita a La Briche, piccola abitazione presso La Chevrette, nel territorio di Deuil-la-Barre, dove continu\u00f2 ad animare un circolo di uomini di lettere. Lasci\u00f2 due importanti libri di memorie: i \"Mes moments heureux\" (1758) e le \"M\u00e9moires de Mme d'Epinay\" (pubblicate postume nel 1818), che presentano un quadro completo ed efficace della societ\u00e0 e dei costumi dell'epoca.\nL'autrice compose anche vari saggi di morale, tra i quali \"Mes moments heureux\" (1752) e opere pedagogiche, come \"Lettres \u00e1 mon fils\" (1758) e soprattutto \"Conversations d'\u00c9milie\" (1774), premiata dall'Accademia di Francia, nella quale la scrittrice si ispir\u00f2 al modello di Rousseau per fornire consigli a sua nipote."}
{"id": "725152", "revid": "1632387", "url": "https://it.wikipedia.org/wiki?curid=725152", "title": "Lethe (Gottverreckte Finsternis)", "text": "Lethe (Gottverreckte Finsternis) \u00e8 il primo album in studio del gruppo musicale tedesco Nocte Obducta."}
{"id": "725153", "revid": "33277", "url": "https://it.wikipedia.org/wiki?curid=725153", "title": "Madame d'\u00c9pinay", "text": ""}
{"id": "725164", "revid": "124024506", "url": "https://it.wikipedia.org/wiki?curid=725164", "title": "Metodo dei nodi", "text": "In elettrotecnica e in particolare in teoria dei circuiti si definisce metodo dei nodi o pi\u00f9 propriamente metodo dei potenziali ai nodi il procedimento risolutivo per circuiti di bipoli, sia in regime stazionario che sinusoidale, per determinare tutti i potenziali ai nodi del circuito. Si pu\u00f2 applicare solo a reti con generatori di corrente e componenti ad ammettenza, ma in caso di reti con generatori di tensione ideali si pu\u00f2 ricorrere ad una sua variante.\nIl vantaggio principale del metodo dei potenziali ai nodi \u00e8 che per una rete con formula_1 nodi e formula_2 lati richiede la soluzione di solo formula_3 equazioni, a differenza delle formula_3 equazioni ai nodi e le formula_5 equazioni alle maglie ottenute applicando direttamente le leggi di Kirchhoff.\nEsempio.\nLa rete in figura \u00e8 composta da bipoli lineari, due generatori di corrente e cinque resistori, \u00e8 quindi possibile applicare il metodo dei potenziali ai nodi. Si sceglie un nodo arbitrariamente (nel disegno il nodo in basso) e lo si assume come potenziale di riferimento, ora formula_6 sono le tensioni tra i nodi 1 2 3 e il nodo di riferimento. \n\u00c8 possibile scrivere ogni corrente incognita della rete in funzione di formula_6, formula_8 \u00e8 la corrente passante per formula_9 e formula_10 \u00e8 la conduttanza della resistenza formula_11\nformula_12\nformula_13\nformula_14\nformula_15\napplicando la Legge di Kirchhoff ai nodi sappiamo che \nche combinato con le relazioni trovate prima per le correnti incognite\nRiordinando il sistema per formula_6\nqueste sono tre equazioni linearmente indipendenti di tre variabili. Non resta che risolvere il sistema e trovare le tensioni ai nodi da cui si ricavano tutte le correnti incognite. In regime sinusoidale il metodo \u00e8 analogo: utilizza il calcolo simbolico e le ammettenze invece delle conduttanze.\nCaso generale.\nLa rete ha \"n\" nodi, siano formula_20 le tensioni ai nodi.\nIl metodo dei potenziali ai nodi consiste nel risolvere il sistema in forma matriciale\ndove\nformula_22 conduttanze che convergono al nodo formula_11\nformula_24 conduttanze tra il nodo formula_11 e il nodo formula_26\nformula_27 correnti dei generatori di corrente che convergono al nodo formula_11\nMetodo dei potenziali ai nodi modificato.\nEsiste un'estensione al metodo dei potenziali ai nodi che permette di risolvere circuiti con generatori ideali di tensione; tale metodo per\u00f2 richiede la soluzione di un sistema di formula_29 equazioni, dove formula_30 \u00e8 il numero di generatori ideali di tensione, per cui \u00e8 vantaggioso fintanto che formula_31 , visto che le equazioni di Kirchhoff delle tensioni sono formula_32 e le equazioni dei potenziali ai nodi sono formula_33.\nEsempio.\nPer prima cosa \u00e8 conveniente sostituire tutti i generatori di tensione reali (cio\u00e8 in serie con una resistenza) con i rispettivi generatori equivalenti di Norton, nel nostro caso il nuovo generatore formula_34\nora si scrivono tutte le equazioni ai nodi in funzione delle tensioni formula_6 e della corrente incognita formula_36 che attraversa il generatore formula_37. A queste equazioni va aggiunta l'equazione che lega la tensione generata da formula_37 con i potenziali ai suoi capi.\nriordinando per formula_40 e scrivendo in forma matriciale\ne non resta che risolvere il sistema."}
{"id": "725165", "revid": "599013", "url": "https://it.wikipedia.org/wiki?curid=725165", "title": "Vadzim Dzevjato\u016dski", "text": "Biografia.\nPratica il lancio del martello dall'et\u00e0 di 7 anni.\nVanta un primato personale di 84 metri e 90 centimetri stabilito nel 2005 a Minsk, anno in cui raggiunge il secondo posto ai campionati mondiali di Helsinki con la misura di 82,60. Vanta la terza miglior misura mai ottenuta nel lancio del martello.\nNel 2006 vince la medaglia di bronzo ai campionati europei di G\u00f6teborg con la misura di 80,76. Alle Olimpiadi di Pechino del 2008 vince la medaglia d'argento con la misura di 81,61 m, ma in seguito alla sua positivit\u00e0 per doping (testosterone), il prestigioso riconoscimento gli viene ritirato.\nIl 10 giugno 2010, dopo un ricorso durato due anni, il Tribunale di Arbitrato Sportivo di Losanna ha restituito ai martellisti bielorussi Vadzim Dezvjato\u016dski e Ivan Cichan le medaglie d'argento e bronzo conquistate alle Olimpiadi di Pechino. Il TAS ha giudicato non validi i test antidoping che avevano portato a giudicare positivi al testosterone i due atleti e a disporre la revoca dei piazzamenti ottenuti. Secondo la corte elvetica, il cui parere \u00e8 inappellabile, i test furono condotti senza rispettare gli standard internazionali."}
{"id": "725168", "revid": "11266", "url": "https://it.wikipedia.org/wiki?curid=725168", "title": "Indicativo imperfetto", "text": "L'imperfetto dell'indicativo \u00e8 la forma verbale delle lingue romanze che si adatta principalmente ad indicare situazioni ed abitudini considerate in un momento passato. \u00c8 quindi la forma pi\u00f9 adatta, all'interno del passato, per le descrizioni o per l'enunciazione di eventi ripetuti.\nConiugazione dell'imperfetto.\nQuesta forma verbale si coniuga aggiungendo alla radice del verbo le desinenze previste dalla grammatica italiana. Sono simili a quelle del presente, dalle quali si distinguono per la presenza \ndi \"v\" insieme alla vocale tematica che caratterizza ciascuna delle tre coniugazioni: (\"-av- -ev- -iv\"-):\nSi notino, tra l'altro, alcune particolarit\u00e0:\nStoria.\nSi tratta di un tempo ereditato direttamente dal latino, in cui si chiamava \"imperfectum\", mentre il \"perfectum\" corrispondeva all'attuale passato remoto.\nEsempio di imperfetto latino per il verbo cantare: \"cantabam, cantabas, cantabat, cantabamus, cantabatis, cantabant\". Il cambiamento di /b/ a /v/ che caratterizza il passaggio dal latino all'italiano \u00e8 la lenizione della \"-b-\" latina compresa tra due vocali. Questo mutamento fonologico \u00e8 un caso di indebolimento perfettamente normale per l'origine dell'italiano, tanto che pu\u00f2 addirittura arrivare alla scomparsa completa della \"-v-\" intervocalica (\"avea, aveano, potea, poteano\" ecc.), soprattutto nell'italiano letterario di secoli passati. Nella catena parlata di suoni, la caduta della \"-v-\" \u00e8 comunque un fenomeno quasi impercettibile:\nPi\u00f9 complicato si fa il discorso per il cambio delle desinenze dal latino all'italiano. Dato che \u00e8 normale per l'italiano la caduta della consonante finale latina, le tre forme del singolare (\"cantabam, cantabas, cantabat\") avrebbero in teoria finito tutte per diventare uguali: \"io cantava, tu cantava, egli cantava\". Le cose in realt\u00e0 non sono andate cos\u00ec: le nuove desinenze che hanno effettivamente originato le tre forme dell'imperfetto al singolare (\"cantavo, cantavi, cantava\") si sono sviluppate in analogia con le desinenze del presente (\"-o, -i, -a\").\nA dispetto di tutto ci\u00f2, la forma latineggiante \"io cantava/io cercava\" ha continuato ad affermarsi piuttosto a lungo, sopravvivendo accanto a quella pi\u00f9 propriamente italiana (\"cantavo/cercavo\"):\nQuesta forma arcaica fin\u00ec poi per cadere in disuso verso l'Ottocento. \nSi ricorda infine, sempre a proposito di latino, che in questa lingua l'imperfetto conosceva un ampio e particolare uso nella stesura delle lettere: infatti, gli eventi contemporanei al momento della scrittura venivano spesso indicati all'imperfetto. Ci\u00f2 accadeva dato che per ragioni di cortesia il mittente assumeva artificialmente il punto di vista temporale del destinatario, il quale leggeva la lettera solo in un momento successivo a quello dell'atto di scrittura. Si parla in questo caso di \"imperfetto epistolare.\"\nUsi basilari dell'imperfetto in italiano.\nConfronto tra imperfetto e passato prossimo.\nLe propriet\u00e0 dell'imperfetto possono essere messe in evidenza con un confronto con il passato prossimo. La differenza tra le due forme sta principalmente nell'aspetto, che ci indica se l'azione viene vista come conclusa. Si prenda in considerazione la seguente coppia di enunciati.\nLa prima frase, quella all'imperfetto, descrive quali avvenimenti erano in corso ad un dato momento (\"le sette\"). La seconda contiene un'informazione diversa, mostrandoci tutto l'arco dell'azione (quella dello scrivere): essa presenta la situazione considerata come un evento che ha avuto un inizio, uno svolgimento ed una fine (compimento). Se grazie al secondo enunciato possiamo vedere come la lettera \u00e8 stata terminata, nel caso del primo non possiamo giudicare se l'azione \u00e8 arrivata a compimento.\nConcludendo, con il primo enunciato (quello all'imperfetto), l'azione \u00e8 mostrata solo in un punto del suo svolgimento: la nostra visione dei fatti \u00e8 dunque incompleta, \"imperfetta\"; la seconda azione (quella al passato prossimo) viene invece considerata come \"perfetta\". Se l'imperfetto viene usato per \"descrivere\" una situazione in un determinato momento (\"stato, processo in corso, abitudine\"), il passato prossimo (come anche il passato remoto) si usa per indicare ci\u00f2 che\" \u00e8 successo\" (\"evento, esperienza, avvenimento, accaduto\").\nLa prossima coppia di enunciati pu\u00f2 approfondire questa opposizione:\nMentre l'uso dell'imperfetto si limita a fornire una descrizione focalizzata in un dato momento (\"Al momento del suo pensionamento\"), con il passato prossimo il secondo enunciato presenta degli avvenimenti visti nella loro pienezza e nel loro succedersi. \nInoltre, il passato prossimo presenta una successione temporale di eventi che generalmente rispetta l'ordine delle parole esposte nella frase (\"Raffaella si \u00e8 lavata il viso, poi si \u00e8 truccata e si \u00e8 pettinata\"), mentre di solito i processi verbali indicati all'imperfetto sono contemporanei tra di loro (almeno nel caso delle descrizioni: \"Raffaella aveva il viso ovale, gli occhi erano verdi ed i capelli rossi\").\nPer concludere, si ricorda che la differenza che si ritrova tra imperfetto e passato prossimo \u00e8 la stessa che caratterizza quella tra imperfetto e passato remoto, dato che questa \u00e8 la forma pi\u00f9 simile al passato prossimo.\nImperfetto descrittivo ed iterativo.\nSe l'imperfetto indica delle caratteristiche o in un certo modo una situazione, il suo uso \u00e8 detto di solito \"descrittivo\":\nquando invece viene indicata un'abitudine, si parla di solito di imperfetto \"iterativo\" (si noti la differenza tra i due esempi):\nSono questi i due usi principali dell'imperfetto, che comunque conosce un'ampia gamma di sfaccettature.\nAltri usi dell'imperfetto.\nImperfetto narrativo.\nTalvolta, ad esempio in alcune narrazioni di tipo poliziesco, criminalistico e militare, si ritrovano degli enunciati con cui viene esposta una catena di avvenimenti che generalmente andrebbe descritta con l'uso del passato prossimo o del passato remoto. Si consideri l'esempio:\nGli enunciati non vengono sempre riconosciuti come grammaticalmente esatti e sono stati oggetto di dure critiche da parte dei puristi.\nIn ogni caso, tali strutture hanno lo scopo di creare un effetto stilistico speciale. Si pu\u00f2 spiegare questo uso con l'intenzione, da parte di chi scrive, di fare scorrere \"lentamente\" le immagini davanti al lettore (si tratta infatti di un uso della lingua scritta).\nEffettivamente, le propriet\u00e0 fondamentalmente imperfettive di questo tempo creano nel lettore la vaga impressione di una documentazione fotografica. Questo uso dell'imperfetto era particolarmente di moda nell'Ottocento e nel primo Novecento ed \u00e8 chiamato \"imperfetto narrativo\".\nOggi questo uso pare diventare sempre pi\u00f9 sporadico.\nVa detto infine che l'imperfetto narrativo pu\u00f2 riscontrarsi anche in enunciati che si limitano ad un solo avvenimento, oppure pu\u00f2 caratterizzare solo una parte di una narrazione (soprattutto alla fine di un testo):\nImperfetto ipotetico ed altri usi modali.\nSpesso, l'imperfetto indicativo pu\u00f2 sostituire le forme verbali di altri modi (condizionale, congiuntivo). Questo fenomeno porta gli studiosi a parlare di usi \"modali\" dell'imperfetto. Il fenomeno pi\u00f9 frequente \u00e8 indubbiamente l'uso dell'imperfetto nel periodo ipotetico dell'irrealt\u00e0 nel passato:\nnella lingua parlata al posto di\nSi tratta di un uso (chiamato \"imperfetto ipotetico\") che non corrisponde allo standard, ma piuttosto apprezzato, a seconda del contesto, anche da persone colte. Corrisponde oramai, almeno nella protasi (frase secondaria che indica la condizione) all'uso standard nella lingua francese:\nDel resto, non si tratta di una semplificazione tipica dell'italiano parlato moderno, ma di un fenomeno sempre esistito in questa lingua:\nLa costruzione viene generalmente usata per riferirsi al passato, ma non necessariamente. Anche eventi contemporanei al momento di enunciazione possono sporadicamente essere indicati con questo uso (\"se ero stupido come credi, a quest'ora non ero qui\").\n\u00c8 comunque normale che l'imperfetto possa sostituire con ottimi risultati il condizionale passato anche in altri contesti:\nal posto di\nIn questo caso, pare che l'imperfetto abbia la propriet\u00e0 di indicare un evento come non effettivo. Parleremo in tal caso di \"imperfetto potenziale\". Nel complesso l'imperfetto potrebbe essere, tra tutti i tempi dell'indicativo, quello pi\u00f9 adatto ad indicare una semplice possibilit\u00e0. Le sue caratteristiche lo rendono adatto come tempo dell'irrealt\u00e0, atto ad indicare anche gli eventi di un sogno:\noppure a descrivere i giochi di ruolo dei bambini:\nPer questi usi sono correnti i nomi di imperfetto \"onirico\" e \"ludico\".\nImperfetto come futuro nel passato.\nSi pu\u00f2 senz'altro asserire che l'imperfetto costituisca una forma verbale estremamente ricca di usi; esso \u00e8 in grado di indicare anche il \"futuro nel passato\":\nal posto di\nQuesto uso, che ricorda molto da vicino quello del presente per indicare gli eventi futuri, \u00e8 tipico dell'italiano colloquiale.\nImperfetto di modestia o di cortesia.\nUsato al posto del presente, l'imperfetto pu\u00f2 avere la funzione di rendere pi\u00f9 cortese una richiesta o il contributo di chi sta prendendo la parola in una conversazione. Si parla in questo caso di imperfetto di modestia (o desiderativo, o ancora imperfetto di cortesia):\nIn questi casi, il locutore vuole rendere nota, usando l'imperfetto, un\"'intenzione\" che persiste anche al momento in cui egli sta parlando. Sta all'interlocutore capire che questa intenzione \u00e8 ancora attuale. In questo modo egli pu\u00f2 dare o meno conferma della sua disponibilit\u00e0 (almeno in teoria). L'uso esiste in tutte le lingue romanze, ma dato che si basa su procedimenti retorici molto diffusi e comprensibili, esso conosce dei corrispondenti anche in altri ceppi linguistici. Si riportano qui degli esempi tratti dall'inglese e dal tedesco:\nPer dire in italiano \"volevo chiedere qualcosa\". Le frasi riportate prevedono l'uso dei principali tempi del passato delle due lingue, rispettivamente il \"simple past\" ed il \"Pr\u00e4teritum\". Siccome in questi contesti l'imperfetto ricorda il condizionale, il fenomeno viene, da diversi studiosi, considerato come un particolare \"uso modale\".\nL'imperfetto e le altre lingue.\nLingue romanze.\nSono assai vicini all'imperfetto italiano l\"'imparfait\" francese ed il \"pret\u00e9rito imperfecto\" spagnolo, atti a descrivere il processo verbale dal punto di vista imperfettivo, dunque \"situazione, stato\" oppure \"abitudine\":\nPer il francese, avremo:\nGli ultimi due verbi, \"\u00eatre\" e \"voir\" sono irregolari.\nPer lo spagnolo, avremo invece:\nI verbi \"ir\", \"ver\" e \"ser\" sono irregolari.\nLingue germaniche.\nL'imperfetto italiano trova corrispondenti nelle altre lingue romanze, ma non nelle lingue germaniche. Il \"simple past\" dell'inglese, il \"Pr\u00e4teritum\" (talvolta chiamato \"Imperfekt\") e il \"Perfekt\" del tedesco riuniscono infatti in s\u00e9 la funzione perfettiva e imperfettiva rispettivamente di passato remoto e imperfetto italiani. In queste due lingue l'aspetto verbale non \u00e8 pertanto morfologizzato, ma per indicare la compiutezza o meno di un'azione si ricorre a perifrasi progressive, particolarmente frequenti in inglese, ma presenti, in misura minore, anche in tedesco:\nAltre volte, le lingue germaniche indicano le caratteristiche aspettuali dell'enunciato tramite mezzi lessicali.\nLingue slave.\nDiverse lingue slave, almeno nella loro grammatica moderna, dispongono di pochi tempi verbali. Alcune utilizzano solo il passato, il presente ed il futuro: dunque, in questi tempi non \u00e8 prevista una distinzione tra perfetto ed imperfetto. Per caratterizzare l'azione in maniera perfettiva o meno, si coniugano semplicemente dei verbi diversi tra di loro.\nLingue come il polacco distinguono infatti tra i verbi perfettivi (\"dokonane\"), che designano un'azione compiuta, e imperfettivi (\"niedokonane\"), che indicano un'azione incompiuta, in via di svolgimento, abituale o ripetuta nel tempo. La differenza tra questi verbi sta in genere nel prefisso ed \u00e8 quindi piuttosto una questione di lessico che di coniugazione. Si noti anche l'esempio in russo \u0437\u043d\u0430\u0442\u044c (conoscere), imperfettivo; \u0443\u0437\u043d\u0430\u0442\u044c, perfettivo.\nGreco.\nL'imperfetto era un tempo molto usato e dall'uso ancora pi\u00f9 esteso anche nella lingua greca, nella quale per\u00f2 ha un funzionamento ed una costruzione molto diversi. Il segno distintivo dei tempi storici greci, di cui appunto l'imperfetto fa parte, \u00e8 infatti l'aumento, che consiste nell'anteporre il prefisso \u1f10- al tema verbale del presente, che esprime l'aspetto durativo. Quando questo inizia per vocale, per esempio \u1f04\u03b3\u03c9 (\u00e0go: \"io conduco\"), l'imperfetto porta a un allungamento quantitativo della vocale: nell'esempio \u1f10+\u1f04\u03b3\u03c9 = \u1f26\u03b3\u03bf\u03bd (\u00e8gon), ossia: \u03b5+\u03b1 si contraggono in \"\u03b7\" dando cos\u00ec origine al tema dell'imperfetto: \u1f20\u03b3-, a cui poi si aggiunge la desinenza storica: -o\u03bd, = \u1f26\u03b3\u03bf\u03bd: \"io conducevo\". Quando il verbo inizia in consonante, si ha la preposizione della vocale \u1f10- e un aumento del numero di sillabe, per l'aggiunta del prefisso \u1f10- al tempo presente, ad esempio \u1f10\u03c0\u03bf\u03af\u03b5\u03b9 (epoi\u00e8i), che corrisponde al latino \"facebat\", nel senso di \"costruiva\", \"faceva\". Si noti che a volte l'imperfetto greco pu\u00f2 esprimere maggiore anteriorit\u00e0, come un passato remoto (tradotto in greco solitamente con l'aoristo indicativo): nel caso in esempio, corrispondere quindi anche a \"fece\", \"costru\u00ec\"."}
{"id": "725169", "revid": "1564499", "url": "https://it.wikipedia.org/wiki?curid=725169", "title": "Mefite", "text": "Mefite \u00e8 una divinit\u00e0 italica legata alle acque, invocata per la fertilit\u00e0 dei campi e per la fecondit\u00e0 femminile.\nEtimologia.\nIl nome Mefitis \u00e8 sicuramente osco, con la caratteristica -f- intervocalica, e deriva forse da \"medio-dluitis\", donde \"mefifitis\" e quindi Mefitis, cio\u00e8 \"colei che fuma nel mezzo\" oppure da \"Medhu-io\" cio\u00e8 \"colei che si inebria\" o ancora - sembra con maggiore probabilit\u00e0 - \"colei che sta nel mezzo\", ovvero entit\u00e0 intermedia fra cielo e terra, fra morte e vita. A lei veniva attribuito il potere di fare da tramite e di presiedere al passaggio.\nLuoghi di culto.\nIl culto era diffuso in tutta l'Italia osco-sabellica, in particolare nelle zone abitate o frequentate dalle popolazioni sannitiche. Notizie di scrittori antichi e rinvenimenti archeologici ne documentano l'esistenza soprattutto in Irpinia: a Rocca San Felice, Frigento e in Valle d'Ansanto, cos\u00ec come nella valle del Miscano tra Ariano, Montecalvo e Casalbore; inoltre in Lucania (a Grumentum e Rossano di Vaglio, il cui ruolo di centro di culto fu ereditato nel I secolo d.C. dalla citt\u00e0 romana di Potentia), \nLa presenza di Mefite si riscontra anche fuori dell'area osco-sabellica: a Cremona, a Lodi Vecchio, presso Lodi, a Roma - dove sono attestati un tempio (aedes Mefitis) ed un boschetto sacro (lucus Mefitis) a lei dedicati sull'Esquilino fin dal III secolo a.C. - e a Tivoli.\nI luoghi di culto di Mefite sono situati quasi sempre in un ambiente caratterizzato dalla presenza di acque fluviali o lacustri. \u00c8 stato ipotizzato che, da divinit\u00e0 legata alle acque e alle sorgenti in generale, dopo la romanizzazione dell'Italia sia stata connessa maggiormente e poi esclusivamente alle esalazioni emanate da mofete e da acque sulfuree o corrotte come quelle stagnanti, che essa doveva impedire, o comunque a luoghi contrassegnati da fenomeni vulcanici.\nUn aspetto non ancora indagato \u00e8 l'eventuale rapporto tra questo culto e un rito di transizione quale la transumanza, che costituiva il passaggio delle greggi ai nuovi pascoli stagionali. Questa ipotesi \u00e8 rafforzata dal fatto che a ridosso dei percorsi tratturali erano presenti antiche aree sacre dedicate alla Mefite."}
{"id": "725171", "revid": "106908", "url": "https://it.wikipedia.org/wiki?curid=725171", "title": "Liberti", "text": ""}
{"id": "725172", "revid": "339392", "url": "https://it.wikipedia.org/wiki?curid=725172", "title": "Folclorico", "text": ""}
{"id": "725174", "revid": "339392", "url": "https://it.wikipedia.org/wiki?curid=725174", "title": "Folcloriche", "text": ""}
{"id": "725175", "revid": "93556", "url": "https://it.wikipedia.org/wiki?curid=725175", "title": "Jean-\u00c9tienne Liotard", "text": "Biografia.\nNato a Ginevra nel 1702 da genitori francesi, si forma presso il miniaturista Daniel Gardelle per qualche mese e successivamente trascorre tre anni a Parigi con il pittore e incisore Mass\u00e8. Della prima produzione inscritta nei tredici anni parigini, conosciamo un solo quadro, l'unico a soggetto storico nella sua produzione, che tratta il tema dell'Antico Testamento.\nNel 1735 soggiorna in Italia rimanendovi per due anni e mezzo e passando da Firenze, Roma e Napoli, dove copia qualche soggetto classico ed entra in contatto con giovani aristocratici britannici anch'essi in visita nella penisola.\nNel 1739 \u00e8 a Costantinopoli dove permane per quattro anni, inserito negli ambienti delle ambasciate, dei ricchi mercanti e della corte del sultano e ritrae in centinaia di disegni a matita nera o a sanguigna personaggi come diplomatici, dame europee, servi, nonch\u00e9 gli interni spogli e silenziosi e i variopinti costumi di quella multietnica societ\u00e0.\nDopo i successivi viaggi in Moldavia e a Vienna, dove ottiene grande successo e l'amicizia dell'Imperatrice, \u00e8 di nuovo a Parigi dal 1746 al 1753 e subito dopo a Londra dove rimane fino al 1755 e ritrae la famiglia del principe di Galles e vari aristocratici.\nRiparte poi alla volta dei Paesi Bassi (1756) e qui sposa una giovane con la quale nel 1758 si stabilir\u00e0 a Ginevra e avr\u00e0 cinque figli.\nContinuer\u00e0 a viaggiare alla ricerca di commissioni e si ritrover\u00e0 di nuovo a Vienna, Parigi, Londra e ancora una volta a Vienna.\nAnziano e privo di commissioni si ritirer\u00e0 nella sua residenza di Ginevra dipingendo nature morte e qui morr\u00e0 nel 1789.\nStile, tecnica, soggetti.\nLiotard si specializz\u00f2 nell'esecuzione di ritratti e scene di genere e la sua tecnica prediletta, in quanto artista itinerante, fu quella del pastello; essa difatti, a differenza della pittura ad olio, si serve di strumenti e supporti leggeri e maneggevoli, consente rapidit\u00e0 di esecuzione e di interrompere e riprendere il lavoro a piacimento. Inoltre i colori con il passare del tempo non si alterano e non anneriscono, anche se, data la loro volatilit\u00e0 e fragilit\u00e0, necessitavano di essere fissati con gomma arabica o gommalacca.\nUna tecnica che ebbe la sua massima affermazione in Francia nel Settecento e che generalmente veniva utilizzata in modo libero e lasciando visibile il \"tratto\", con un risultante effetto di immediatezza e freschezza.\nLiotard invece, formatosi in ambiente di miniaturisti e smaltatori ove si privilegiava la precisione e la nettezza del disegno, lo utilizzer\u00e0 per \"superfici\" ottenendo un risultato simile alla pittura ad olio; eviter\u00e0 infatti le sfumature e l'effetto \"cipria\" molto in voga nel Settecento (vedi Rosalba Carriera) ottenendo fermezza e sobriet\u00e0 dell'immagine, ricercata anche tramite la scelta di sfondi a tinta unita, spesso di un color grigio- bruno, che Pierre-Jean Mariette chiamava spregiativamente \"color pan pepato\".\nLa fortuna di Liotard \u00e8 dovuta soprattutto alla somiglianza dei suoi ritratti ai soggetti, una somiglianza e un realismo che a volte apparvero spietati come nel caso di Madame de Pompadour, che riferendosi al ritratto che il pittore le aveva fatto disse: \"Tutti i vostri meriti si riducono alla barba\".\nLa favorita di Luigi XV fu una fra i tanti degli altolocati clienti dell'artista, che viaggiava tra le corti europee, richiestissimo e assai ben retribuito da reali ed aristocratici, come ad esempio alla corte dell'Imperatrice Maria Teresa d'Austria nella quale esegu\u00ec ritratti della sovrana ed una serie di disegni di presentazione per quelli dei suoi sedici figli.\nMaria Teresa li commission\u00f2 nel 1762 per la propria collezione personale, onde poterne disporre in ogni momento durante i suoi spostamenti in Europa e, grazie alla straordinaria somiglianza, combinare matrimoni ed alleanze con le altre dinastie europee.\nLiotard realizz\u00f2 quattordici disegni (tra essi compare anche il ritratto di Maria Antonietta all'et\u00e0 di sette anni) nei quali i visi dei bambini sono resi in modo volutamente rigoroso, mentre i vestiti vengono descritti con uno stile pi\u00f9 libero ed espressivo.\nAll'et\u00e0 di ottant'anni pubblica il \"Trait\u00e9 des principes et des r\u00e8gles de la peinture\", una sorta di manuale didattico che fornisce una precisa guida alla comprensione della sua arte e dei segreti del mestiere. Nettezza del disegno, grazia, levigato e \"finito\" sono le regole da seguire, mentre il tratteggio e i \"tocchi\" vengono violentemente criticati.\nIn questi anni Liotard si rivolge alla natura morta trattata in modo semplice e sintetico, recuperando una morale basata sui precetti di Giovanni Calvino: temperanza, modestia, devozione.\nUn'economia di mezzi di grande impatto visivo, che anticipa le novit\u00e0 di cui, qualche decennio dopo, si far\u00e0 portavoce C\u00e9zanne."}
{"id": "725176", "revid": "37401", "url": "https://it.wikipedia.org/wiki?curid=725176", "title": "Jean Etienne Liotard", "text": ""}
{"id": "725181", "revid": "36426", "url": "https://it.wikipedia.org/wiki?curid=725181", "title": "Rotonda di Montesiepi", "text": ""}
{"id": "725183", "revid": "647919", "url": "https://it.wikipedia.org/wiki?curid=725183", "title": "Governatori della Britannia romana", "text": ""}
{"id": "725189", "revid": "1318658", "url": "https://it.wikipedia.org/wiki?curid=725189", "title": "Universit\u00e0 di Montr\u00e9al", "text": "L'Universit\u00e0 di Montr\u00e9al (francese: \"Universit\u00e9 de Montr\u00e9al\") \u00e8 un'universit\u00e0 in lingua francese, uno dei quattro atenei della citt\u00e0 di Montr\u00e9al, principale citt\u00e0 della provincia canadese del Qu\u00e9bec. Comprende tredici facolt\u00e0, oltre sessanta dipartimenti e due scuole affiliate, l\"'\u00c9cole Polytechnique\" (politecnico) e l'\"HEC Montr\u00e9al\" (scuola di management). Si tratta della maggiore istituzione nel campo della ricerca scientifica in Qu\u00e9bec e una delle maggiori in tutto il Canada.\nL'Universit\u00e0 di Montr\u00e9al \u00e8 stata fondata nel 1878, ed attualmente accoglie oltre 55.000 studenti e vanta un personale di circa 10.000 lavoratori. Le sue squadre sportive prendono il nome di Montr\u00e9al Carabins.\nAll'universit\u00e0 \u00e8 affiliato l'Istituto di Cardiologia di Montr\u00e9al, ospedale specializzante nelle cure, nella ricerca, nell'insegnamento e nella prevenzione delle malattie del cuore.\nSotto il suo campus \u00e8 situata la stazione omonima della Metropolitana di Montr\u00e9al."}
{"id": "725190", "revid": "307923", "url": "https://it.wikipedia.org/wiki?curid=725190", "title": "Imperfetto", "text": ""}
{"id": "725191", "revid": "466539", "url": "https://it.wikipedia.org/wiki?curid=725191", "title": "Gatineau", "text": "Gatineau \u00e8 una citt\u00e0 del Canada, situata nella parte occidentale della provincia del Qu\u00e9bec, nella cosiddetta \"Regione della Capitale Nazionale\", a brevissima distanza da Ottawa, dalla quale \u00e8 divisa dall'omonimo fiume. Ottawa e Gatineau, a livello di censimento, formano un'unica entit\u00e0 metropolitana, malgrado esse appartengano amministrativamente a due province differenti (Ontario la prima, Qu\u00e9bec la seconda).\nStoria e geografia.\nGatineau \u00e8 figlia di un processo di amalgamazione spontanea di cinque citt\u00e0 a nord del fiume Ottawa: Hull, Gatineau, Aylmer, Buckingham e Masson-Angers. In particolare, la vecchia citt\u00e0 di Gatineau, a sua volta figlia di un'ulteriore amalgamazione avvenuta nel 1975, era la maggiore di queste, sia in termini di superficie che di popolazione.\nNel 2002, il governo provinciale - retto all'epoca dal Parti Qu\u00e9b\u00e9cois - procedette all'ufficiale accorpamento di diverse municipalit\u00e0, incluso quello delle cinque di cui sopra; si decise di chiamare la nuova citt\u00e0 col nome di Gatineau, in quanto ritenuto quello maggiormente rappresentativo della regione. La gran parte degli abitanti di Gatineau vivono negli agglomerati urbani di Gatineau vecchia, Hull e Aylmer.\nA differenza della vicina Ottawa, dove l'inglese \u00e8 la lingua principale, parlata da oltre il 60% degli abitanti, Gatineau \u00e8 fondamentalmente francofona, in quanto l'87% degli abitanti ha dichiarato di usare il francese come prima lingua.\nGatineau, per via della sua prossimit\u00e0 geografica alla capitale canadese Ottawa e del suo status di citt\u00e0 principale della regione quebecchese dell'Outaouais, \u00e8 sede di numerosi uffici federali e provinciali. \u00c8 anche sede dell'Universit\u00e0 del Qu\u00e9bec nell'Outaouais, del Canadian Museum of Civilization (il museo pi\u00f9 visitato in Canada), e di un casin\u00f2. A Gatineau ha anche sede un aeroporto minore, destinato essenzialmente ad aerei di piccole dimensioni.\nCultura.\nMusei:\nEconomia.\nA Gatineau si trovano numerosi uffici governativi, ci\u00f2 \u00e8 dovuto sia alla sua vicinanza alla capitale Ottawa che al ruolo di Gatineau all'interno della regione Outaouais. \nLa politica del governo federale di distribuire i posti governativi su entrambi i lati del fiume Ottawa ha portato alla costruzione di numerosi uffici federali al centro di Gatineau, i pi\u00f9 grandi sono Place du Portage e Terrasses de la Chaudi\u00e8re che occupano una parte del centro citt\u00e0.\nIstruzione.\nLa citt\u00e0 ospita un campus dell'Universit\u00e0 del Qu\u00e9bec, conosciuto come Universit\u00e0 del Qu\u00e9bec in Outaouais.\n\u00c8 inoltre sede di due collegi provinciali giovanili, il francofono C\u00e9gep de l'Outaouais e l'anglofono Heritage College. C'\u00e8 anche il collegio privato giovanile Nouvelles-Fronti\u00e8res situato nel sito amministrativo di UQO.\nAnche l'Universit\u00e0 Autonoma Nazionale del Messico(UNAM) ha un campus a Gatineau."}
{"id": "725197", "revid": "74173", "url": "https://it.wikipedia.org/wiki?curid=725197", "title": "Tommy Douglas", "text": "Fu il leader del primo governo socialista eletto nell'America del Nord e padre fondatore di \"Medicare\", il sistema medico pubblico ancora oggi in vigore in Canada.\nBiografia.\nGli inizi.\nNato nel 1904 a Falkirk, in Scozia, Douglas emigr\u00f2 in Canada con la famiglia nel 1910, trasferendosi a Winnipeg, in Manitoba. Durante la sua infanzia Douglas, ferendosi una gamba, svilupp\u00f2 una forma di osteomielite; la gamba, a serio rischio di amputazione, fu salvata da un medico che ne valut\u00f2 la condizione come un soggetto interessante da insegnare ai suoi studenti. Ci\u00f2 port\u00f2 Douglas negli anni a venire a sviluppare il credo che ne motiv\u00f2 a lungo la sua storia politica: la gestione della sanit\u00e0 come un servizio libero e gratuito per tutti.\nNel 1924, Douglas si iscrisse al \"Brandon College\" dove intraprese gli studi da pastore della chiesa battista. Durante i suoi studi, Douglas fu ispirato da un movimento chiamato \"Social Gospel\" (vangelo sociale) che combinava i principi cristiani con riforme sociali adeguate. Terminati gli studi nel 1930, e laureatosi in sociologia all'Universit\u00e0 McMaster nel 1933, divenne pastore battista nella cittadina di Weyburn, in Saskatchewan, dove, con l'arrivo della grande depressione, divenne un attivista sociale ed entr\u00f2 nella \"Federazione Cooperativa del Commonwealth\" (CCF), un partito politico di ispirazione socialista fondato nel 1932. Douglas fu eletto alla Camera dei Comuni canadese nel 1935, incarico che lui copr\u00ec fino al 1944.\nAl potere in Saskatchewan.\nNel 1942, Tommy Douglas fu eletto leader del CCF in Saskatchewan e due anni dopo guid\u00f2 il partito alla conquista del governo, vincendo 47 seggi su 53 nell'assemblea provinciale, diventando cos\u00ec il primo capo di un governo socialista in tutto il Nordamerica. Successivamente, il CCF riusc\u00ec a confermarsi per cinque volte consecutive maggioranza in Saskatchewan fino al 1960.\nLe innovazioni, pionieristiche per l'epoca, avviate da Douglas durante il suo periodo da primo ministro del Saskatchewan inclusero la creazione di una societ\u00e0 elettrica pubblica con l'obiettivo di estendere la copertura energetica anche alle fattorie ed ai villaggi pi\u00f9 isolati, il primo servizio pubblico di assicurazione automobilistica in Canada, la creazione di una serie di aziende a conduzione pubblica provinciale che competessero con i privati e una carta dei diritti pensata a protezione di libert\u00e0 fondamentali e diritti di uguaglianza. Agevolato dal boom economico del secondo dopoguerra, il governo socialista del Saskatchewan riusc\u00ec inoltre a cancellare del tutto il debito pubblico ereditato dal precedente governo liberale e creare un surplus economico, che consent\u00ec a Douglas di presentare l'innovazione alla quale il suo nome \u00e8 ancor oggi associato in Canada, ossia \"Medicare\", il primo sistema sanitario pubblico mai visto in Nordamerica. Dopo aver superato fortissime resistenze da parte del corpo medico, \"Medicare\" fu introdotto nel 1962, un anno dopo le dimissioni di Douglas da primo ministro, dal suo successore Woodrow Lloyd. Malgrado ci\u00f2, ancor oggi la figura di Tommy Douglas \u00e8 conosciuta in Canada come \"padre di Medicare\".\nLeader federale di partito.\nNel 1961, Douglas lasci\u00f2 la carica di primo ministro del Saskatchewan per guadagnarsi la leadership del neonato Nuovo Partito Democratico (NDP), il successore del CCF. Eletto leader dell'NDP, Douglas non riusc\u00ec tuttavia a farsi eleggere alla Camera dei Comuni, perdendo la sfida elettorale nel seggio di Regina City, Saskatchewan. Riusc\u00ec successivamente ad entrare in parlamento dopo aver vinto un'elezione suppletiva in un seggio della Columbia Britannica, dove fu rieletto nel 1963 e nel 1965, ma non nel 1968. Dopo la sconfitta del 1968, Douglas prese parte ad un'altra elezione suppletiva tenutasi lo stesso anno, sempre in un seggio della Columbia Britannica.\nSebbene in questo periodo l'NDP ottenne risultati migliori del predecessore CCF, esso non riusc\u00ec ad ottenere quell'incremento elettorale che ci si aspettava dalla leadership di Tommy Douglas. Nel 1970, durante la crisi del Qu\u00e9bec, Douglas fu l'unico politico canadese ad opporsi al \"War Measures Act\" invocato dall'allora primo ministro Pierre Trudeau per contrastare i terroristi di estrema sinistra del Fronte di Liberazione del Qu\u00e9bec. Douglas lasci\u00f2 la leadership dell'NDP nel 1971, ma continu\u00f2 a sedere in Parlamento fino al 1979, quando annunci\u00f2 il suo ritiro dalle scene politiche. Tommy Douglas \u00e8 deceduto all'eta di 81 anni il 24 febbraio 1986 ad Ottawa, vittima di un cancro.\nVita privata.\nTommy Douglas, sposatosi nel 1930 con una studentessa di musica, Irma Dempsey, \u00e8 il padre dell'attrice Shirley Douglas nonch\u00e9 nonno dell'attore Kiefer Sutherland. Douglas e Dempsey hanno anche avuto una figlia adottiva, Joan, poi divenuta infermiera.\nNel 2004, nell'ambito di una trasmissione televisiva della CBC, \"The Greatest Canadian\", Tommy Douglas \u00e8 stato scelto dai cittadini del paese nordamericano come il pi\u00f9 grande canadese della storia."}
{"id": "725198", "revid": "547034", "url": "https://it.wikipedia.org/wiki?curid=725198", "title": "Sweet Dreams. Illusioni filosofiche sulla coscienza", "text": "Sweet Dreams. Illusioni filosofiche sulla coscienza (\"Sweet Dreams: Philosophical Obstacles to a Science of Consciousness\") \u00e8 un trattato filosofico pubblicato da Daniel Dennett nel 2005 Secondo lo stesso autore questo libro \u00e8 stato scritto per difendere le posizioni descritte in \"Coscienza\" nel 1991 e per aggiornare le stesse alla luce delle scoperte sperimentali, delle feroci critiche e dei colossali fraintendimenti che sono stati messi in atto nei dieci anni successivi a quella pubblicazione.\nL'idea centrale di Dennett pu\u00f2 essere riassunta, e volgarizzata, affermando che non c'\u00e8 niente di magico e di realmente diverso da qualsiasi altro apparato fisiologico nel funzionamento della coscienza. La stessa pu\u00f2 essere studiata funzionalmente e in terza persona e attualmente tutta la scuola filosofica e culturale che nega questa \"semplicit\u00e0\", per quanto contro intuitiva, sta prendendo un abbaglio.\nContro l'impressione zombica.\nL'impressione zombica \u00e8 la teoria secondo la quale possono esistere esseri completamente uguali funzionalmente ad un essere conscio ed intelligente a cui per\u00f2 manchi quel quid (chiamato \"qualia\" o \"fenomenicit\u00e0\") che li renda davvero consapevoli delle loro percezioni e davvero consci.\nLa supposta esistenza di questi \"zombie\" della coscienza \u00e8, secondo l'autore, la principale illusione in cui \u00e8 caduta la filosofia della fine del secondo millennio e dell'inizio del terzo, nello studiare la coscienza.\nEterofenomenologia.\nL'eterofenomenologia \u00e8 un approccio in terza persona allo studio della coscienza, che tiene conto \"anche\" delle impressioni in prima persona.\nLa parabola di Mary.\nEsperimento mentale per dimostrare l'esistenza dei Qualia."}
{"id": "725204", "revid": "2519", "url": "https://it.wikipedia.org/wiki?curid=725204", "title": "Regione della Grande Accra", "text": "La Regione della Grande Accra (in inglese Greater Accra Region) \u00e8 una delle dieci regioni del Ghana. La capitale della regione \u00e8 Accra, capitale anche del paese. Con una popolazione complessiva di di abitanti, la Grande Accra \u00e8 la seconda regione pi\u00f9 popolosa del Ghana dopo l'Ashanti; \u00e8 invece la pi\u00f9 piccola per estensione (3.245 km\u00b2).\nLa regione si affaccia sul Golfo di Guinea per uno sviluppo costiero di circa 225 km da Kokrobite a ovest fino ad Ada ad est ed \u00e8 compresa nella fascia equatoriale caratterizzata da clima secco e temperature medie tra i 20 e 30\u00b0 C, la maggioranza delle precipitazioni si concentrano nei mesi di giugno e ottobre.\nL'attivit\u00e0 agricola \u00e8 svolta prevalentemente nei distretti orientali e settentrionali. I fiumi principali che attraversano la regione sono il Volta e il Densu, numerosi corsi d'acqua minori sfociano nel mare formando stagni e lagune nella parte pi\u00f9 orientale della regione si trova l'estuario del Volta.\nNell'area \u00e8 prevalente la popolazione Ga-Dangme, patriarcale, patrilineare e patrilocale, la lingua parlata \u00e8 un ramo della lingua Kwa ed \u00e8 un'unione delle lingue simili Ga e Adangme.\nNella regione si trova la capitale del paese, Accra, si concentrano qui diverse infrastrutture tra cui l'aeroporto Internazionale Kotoka, 'Accra Sports Stadium, il Kwame Nkrumah Mausoleum, il W. E. B. Du Bois Memorial Centre for Pan African Culture oltre a numerose autostrade.\nNella parte orientale della regione si trova una delle due zone umide del paese, la laguna di Songor.\nDistretti.\nLa regione della Grande Accra \u00e8 suddivisa in 29 distretti:"}
{"id": "725209", "revid": "1543377", "url": "https://it.wikipedia.org/wiki?curid=725209", "title": "Nebelwerfer", "text": "I Nebelwerfer (accorciato NbW) sono una serie di lanciarazzi e mortai tedeschi della seconda guerra mondiale.\nStoria.\nIl trattato di Versailles impediva alla Germania di sviluppare artiglierie pesanti ma non prescriveva nulla riguardo ai razzi, che pure trovavano uso bellico gi\u00e0 dal XIX secolo. Il Nebelwerfer, il cui sviluppo come sostituto dell'artiglieria cominci\u00f2 nel 1931 fu un'ottima arma d'artiglieria del Terzo Reich. Il nome vuol dire lancia-fumogeni, in un tentativo di sviare i sospetti del nemico sul reale uso dell'arma. Il principale utilizzo era come pezzo che sparava munizioni chimiche, anche se munizionamento ad alto esplosivo era disponibile ed in alcuni casi (come nel 21 cm NbW 42) esclusivamente usato."}
{"id": "725210", "revid": "104458", "url": "https://it.wikipedia.org/wiki?curid=725210", "title": "Imperatore Enrico V", "text": ""}
{"id": "725213", "revid": "1372005", "url": "https://it.wikipedia.org/wiki?curid=725213", "title": "Castello Roganzuolo", "text": "Castello Roganzuolo (\"Cast\u00e8l de Roganzol\" in veneto) \u00e8 una frazione del comune di San Fior, nella provincia di Treviso.\nGeografia fisica.\nTerritorio.\nIl territorio di Castello Roganzuolo si adagia sulle colline moreniche ad est di Conegliano, occupando anche una modesta area pianeggiante a sud dei rilievi; questi conservano ancora per ampi tratti la fisionomia tradizionale del paesaggio rurale alto-trevigiano, nell'intreccio delle vecchie calli, nelle forme architettoniche e nella toponomastica. La pianura invece, nel secondo Novecento, ha cambiato notevolmente volto, per il crescente boom industriale e residenziale che ha interessato le porzioni di territorio lambite dalla SS 13 e dalla ferrovia Venezia-Udine. Il paesaggio urbanizzato si alterna tuttavia a strade ancora suggestive, come via Moranda, che dal piano si collega alla viabilit\u00e0 storica della parte alta del paese, confluendo in calle Stortana Vecchia e cal del Val\u00f3n (dal nome dell'omonimo torrentello).\nCase sparse, boschetti e vigne caratterizzano il cuore collinare di Castello Roganzuolo, su cui spicca l'altura pi\u00f9 elevata, il colle Castel\u00ecr, sopra il quale sorge l'antica chiesa monumentale, che, al di l\u00e0 del valore storico-artistico del sito, costituisce un punto visuale degno di nota sulla parte nord-orientale della provincia di Treviso; incorniciate dalla catena delle Prealpi bellunesi (e a sfumare da un lato quelle vicentine, dall'altro quelle della Venezia-Giulia) si distinguono almeno le seguenti localit\u00e0: San Fior; Pianzano; Godega di Sant'Urbano; Orsago; Cordignano; Rugolo; Montaner; Osigo; Fregona; Colle Umberto; San Martino; Vittorio Veneto, (soprattutto il santuario di Santa Augusta); Col di Manza; Scomigo; Arfanta, Formeniga; Ogliano; Conegliano (Costa e il castello).\nOrigini del nome.\nIl toponimo trova probabile origine nell'antico nome \u00abCastrum de Regen\u00e7udo\u00bb, come attestato nella documentazione di epoca caminese (XIII sec.), e si riferisce alla presenza di un \"castello di reggenza\" presso cui operava, appunto, un reggente incaricato dai Da Camino: il presidio aveva funzioni di difesa, legate alla posizione arroccata del colle.\nNei secoli successivi sono documentate altre forme dell'aggettivo che nel tempo ha assunto quella definitiva di \"Roganzuolo\": tra queste, Reginzuolo, Roganzuol, Regenzuolo, Rogazol, Righinzuolo, Reghenzolo, Regenza o Reggenza, Regenzone. Nei documenti ecclesiastici del Cinquecento, come spesso oggi in gergo, viene chiamato semplicemente Castello.\nStoria.\nLuogo \u00abdove sono state trovate tracce del pi\u00f9 antico insediamento umano di tutta la zona\u00bb, propriamente paleoveneto: secondo i reperti ritornati alla luce nell'area sottostante la chiesa monumentale, si suppone che in epoca preromana Castello Roganzuolo fosse luogo, oltre che di insediamento, anche di culto. Per il paese inoltre passava gi\u00e0 in et\u00e0 paleoveneta la strada \u2013 che nel territorio di Castello risponde al nome di Cal Moranda \u2013 che univa i colli di Marostica all'area del Tagliamento.\nIn epoca romana doveva essere sede di insediamento, dato il ritrovamento di alcuni reperti (soprattutto monete) in un punto strategico: doveva infatti essere luogo di qualche importanza nel controllo degli snodi viari tra Postumia e Mellar\u00e8 gi\u00e0 dal I secolo a.C. Questa funzione permase almeno fino all'et\u00e0 barbarico-cristiana.\nNotizie pi\u00f9 chiare si hanno sullo sviluppo medievale, epoca nella quale, sul colle che \u00e8 oggi sede della chiesa monumentale, fu edificato il Castello di Reggenza, struttura merlata ghibellina: nel XII secolo \"Alberto vescovo di Ceneda, che era conte da Camino, invest\u00ec i Caminesi di molti castelli\", tra cui quello di Roganzuolo. Il castello fu distrutto dai veneziani nel 1337: rimasero solo una torre (attuale campanile) e la cappella, nucleo dal quale nacque la comunit\u00e0 parrocchiale, attorno alla chiesa che fu costruita a partire dai resti della fortezza abbattuta.\nPoi, nel Cinquecento, ha luogo un'importante vicenda artistica: arriva a Castello Roganzuolo Tiziano Vecellio, il quale, in cambio di un trittico rappresentante una \"Madonna con bambino tra i santi Pietro e Paolo\", richiestogli dalla Luminaria, chiede che gli siano concessi i terreni di Col di Manza, nei quali gli venne edificata la villa che desiderava l\u00ec avere (la \"caseta\", oggi Villa Fabris di Colle Umberto). Per l'artista bellunese la posizione di Castello Roganzuolo si poneva a met\u00e0 strada tra il paese natale, Pieve di Cadore, e la citt\u00e0 in cui pi\u00f9 era attivo in quegli anni, Venezia: dunque, stando sui colli morenici del coneglianese, aveva facile accesso sia al mare che ai monti, nonch\u00e9 un quieto luogo di sosta nei viaggi tra Pieve e Venezia.\nTra XVI secolo e XIX secolo Castello Roganzuolo ha continuato la sua storia di semplice comunit\u00e0 religiosa e rurale, durata fino al secondo dopoguerra, quando, soprattutto a partire dagli anni settanta, vive un boom edilizio e industriale, specie nelle campagne addossate alla Statale 13. In particolare la tenuta di villa Liccer diventa una grande zona industriale, oggi parzialmente dismessa e riqualificata con l'edificazione di una vasta area commerciale. Ha invece mantenuto la propria vocazione agricola la parte collinare, cui le istituzioni hanno riconosciuto crescente importanza storico-paesaggistica.\nMonumenti e luoghi d'interesse.\nArchitetture religiose.\nCastello Roganzuolo \u00e8 noto principalmente per la sua chiesa monumentale, dedicata ai santi patroni, Pietro e Paolo: sorta sulle rovine del \"Castello di Reggenza\" e magistralmente affrescata nella prima met\u00e0 del XVI secolo, \u00e8 posta sul colle pi\u00f9 alto del comune, in posizione panoramica.\nVi sono poi, a dispetto dell'esigua estensione territoriale, altre due chiese di notevoli dimensioni: entrambe dedicate a San Martino di Tours, sono dislocate in pianura, lungo la Pontebbana, la prima risalente al XV secolo e l'altra consacrata nella seconda met\u00e0 del XX.\nNon va trascurato poi il valore storico e/o votivo dei numerosi capitelli (cui il comune ha dedicato un'approfondita pubblicazione nel 2004), della cappella dell'asilo e delle due cappelle gentilizie di villa Liccer e villa Malvolti.\nChiesa monumentale dei Santi Pietro e Paolo.\nLa chiesa dedicata ai santi patroni costituisce il complesso religioso pi\u00f9 importante del comune di San Fior, sia per motivi storici sia per qualit\u00e0 artistiche; sviluppatasi a partire del nucleo del castello medievale, \u00e8 frutto di una vera e propria \u00abfabbrica\u00bb, i cui lavori si sono conclusi solo durante il Novecento, con i lavori di ampliamento voluti da don Luigi Colmagro negli ultimi anni dell'Ottocento, per cui si rese necessario allungare il versante occidentale dei \"Castellari\" e costruirvi sopra il caratteristico basamento ad arconi che rende oggi \"monumentale\" il complesso. \nAll'interno, ad un'unica navata coperta a capriate lignee, conserva i segni del passaggio di importanti artisti, quali Francesco da Milano, cui va l'attribuzione di un magistrale ciclo di affreschi dipinti presumibilmente tra 1525 e 1530, e Tiziano Vecellio, autore del polittico \"Madonna con Bambino e santi Pietro e Paolo\", di cui resta il cassettone originale, mentre le tele, fortemente compromesse durante la grande guerra sono custodite nel museo diocesano e ora sostituite dalle copie realizzate da S. G. Sanfiori. Altari e cappelle laterali contengono altre pitture e sculture di pregio, tra le quali vanno ricordate almeno le opere primo-seicentesche in cui si riconosce la mano di Frigimelica e Arnosti.\nAll'esterno, l'elemento di pi\u00f9 notevole rilevanza storica e di maggiore valore simbolico e identitario \u00e8 l'antico campanile, le cui forme attuali sono lunga evoluzione della ristrutturazione della sola torre superstite appartenuta alle fortificazioni caminesi.\nChiesa vecchia di San Martino.\nAddossata alla trafficatissima statale, si trova la chiesetta di San Martino di Gai, costruita presumibilmente intorno al 1450, in luogo di una chiesa preesistente gi\u00e0 attestata nel XII secolo; nell'ultimo secolo, dopo un lungo periodo di degrado, l'oratorio \u00e8 stato riqualificato da un restauro integrale terminato nel 2016.\nStratto oggi in una sequela di capannoni, l'edificio si distingue tra tre cipressi e un cedro, per la grazia di una facciata a capanna, aperta da un portale ad arco, da una piccola finestra rettangolare e, in alto, sotto una sottile cornice modanata, da una finestrella a croce. \nSul lato destro, quello esposto sulla Pontebbana, vicino al piccolo campanile, \u00e8 stata ricavata negli anni quaranta una nicchia con bassorilievo in occasione della demolizione della sacrestia: la scultura riproduce \"Maria Mater Salvatoris\", a protezione degli automobilisti.\nL'interno \u00e8 occupato da un'unica navata, con travatura a vista e un presbiterio con due archi; delle tele che vi erano esposte \u00e8 rimasta solamente quella dell'altar maggiore, firmata da Pietro Antonio Novelli nel 1796 e oggi trasferita: rappresenta il \"Sacro Cuore di Ges\u00f9 e i santi Martino, Michele arcangelo e Valentino\"; l'esecuzione dell'opera \u00e8 testimoniata dallo stesso artista nelle proprie memorie: \u00abRitornato da Venezia feci per un oratorio campestre, di ragione del reverendissimo parroco don Daniele Foramiti di Roganzuol, colle poco distante da san Vindimiano, una tavola d'altare, col SS. Cuore di Ges\u00f9 nell'alto, e sotto san Martino a cavallo, che d\u00e0 un pezzo del suo mantello al povero; indi san Michele e san Valentino\u00bb.\nChiesa nuova di San Martino.\nA pochi passi dalla vecchia struttura, si incontra quella nuova, affacciata su piazza Venezia, verso cui guarda col suo portico squadrato e la facciata disadorna.\nPensata per fini religiosi e pratici, nonch\u00e9 rivolta a una comunit\u00e0 in crescita nella parte pianeggiante di Castello, la chiesa fu voluta nel 1963 dall'allora vescovo Albino Luciani, che la consacr\u00f2 nello stesso anno. Una scala in cemento e una rampa per disabili conducono al portico e all'interno privo di decori. Il coro \u00e8 spoglio, ornato solamente da una parete lignea come fondo, sulla quale, oltre al crocefisso e al tabernacolo, poggiano due tele: \"Sant'Antonio da Padova con il Bambin Ges\u00f9\", opera di un pittore anonimo del XVII secolo, e \"Assunzione della Vergine\", di un anonimo del XX secolo; i due quadri, prelevati dall'oratorio privato di villa Liccer nel 1979, ne erano rispettivamente la pala d'altare e la tela del soffitto.\nOratorio di San Giovanni Battista.\nS\u00ec tratta della cappella privata di villa Liccer, dislocata sul lato occidentale del giardino antistante il complesso, oggi addossato ai capannoni della zona industriale.\nOratorio di San Francesco.\n\u00c8 la cappella di villa Malvolti; posta sul lato sud-occidentale del giardino, ha origini secentesche, se il patriarca di Aquileia Angelo Dolfin vi faceva visita nell'agosto del 1689, quando era di propriet\u00e0 della famiglia Amigoni. \nAl suo interno, che consta di una singola navatella, \u00e8 custodita una pregevole pala d'altare coeva raffigurante \"Madonna col Bambino e santi Giacomo Maggiore, Pietro, Paolo, Antonio da Padova e Francesco d'Assisi\", opera di un anonimo pittore veneto.\nChiesetta di Sant'Andrea (demolita).\n\u00abSta nel cortile della casa plebanale, anticha, con un solo altare, senza campana, cimiterio, entrata et obligho, qual si giudica che gi\u00e0 potesse servire da capella alli signori da Camino patroni del luoco\u00bb: si tratta della chiesa di Sant'Andrea, un edificio religioso di cui si \u00e8 persa ogni traccia, se non in questa nota redatta alla fine del XVI secolo dall'allora parroco Jeronimo Grimani. Alcune tracce del \"sedime\" di questa chiesa sono state rinvenute durante i lavori di restauro ed ampliamento della casa canonica, a cui la struttura era addossata.\nCimitero.\nIl cimitero poggia sulla piccola piana a sud-est del colle della chiesa.\nVi si accede a piedi attraverso il \"Parco della Rimembranza\", piccolo giardino di cipressi a nord-est del camposanto, dove c'\u00e8 il vecchio ingresso. Una nuova entrata \u00e8 stata collocata nella parte pi\u00f9 recente, dove si trova una piccola cappella all'aperto, presso la quale \u00e8 sepolto mons. Vittorio Bottan, parroco del paese per oltre cinquant'anni.\nNel giardino, a ridosso degli alberi, \u00e8 posto un cenotafio \u2013 gi\u00e0 collocato nel sagrato della chiesa monumentale \u2013 che, colla semplicit\u00e0 dei mattoni e delle lapidi coll'elenco dei nomi, ricorda i numerosi martiri che Castello non ha visto tornare dai due conflitti mondiali.\nCapitelli.\nIl territorio del paese \u00e8 disseminato di piccole strutture votive, i capitelli: termine derivato dal latino \"compitum\", ovvero dal verbo \"competo\" nel significato di \"tendere a un punto\", \"incontrarsi\", mostra gi\u00e0 nell'etimologia la funzione profonda dei capitelli, che sono altres\u00ec detti \"tabernacoli\", dal latino \"tabernaculum\" nel significato di \"tenda nella quale prendere gli auspici\". Per questo, quasi ogni borgo e, oggi, ogni quartiere di Castello ha una sua piccola architettura votiva, presso la quale \u00e8 tradizione che i membri della comunit\u00e0 parrocchiale, nelle sere di maggio, si riuniscano per la recita del Rosario.\nTestimoniano la sopravvivenza del culto della Vergine a livello popolare, di cui si ha riprova nella costruzione di nuovi capitelli negli anni Novanta e Duemila. Nel territorio castellano se ne rinvengono diverse tipologie, i cui dettagli storico-artistici, religiosi e folcloristici sono stati dettagliatamente studiati e catalogati in una pubblicazione curata dal Comune di San Fior nel 2004.\nPosto all'intersezione tra Borgo Gradisca e via Sante Cancian, esso risale al 1991, ricostruzione di una struttura preesistente demolita nel 1971 \u00abper esigenze di viabilit\u00e0\u00bb. La piccola aula presenta una pavimentazione a scacchi bianco-rossa e un piccolo altare sulla parte di fondo, sopra il quale \u00e8 appesa una \"Vergine col Bambino\".\nSituato nel punto in cui via Pomponio Amalteo interseca via Don Luigi Colmagro, addossato alle mura dell'asilo, il tabernacolo risale probabilmente al XIX secolo. La forma a edicola intonacata di ocra e bianco contiene una nicchia dipinta, di recente restaurata nel 2016. Una statua in pietra bianca rappresenta \"Sant'Antonio col Bambin Ges\u00f9\"; fu qui collocata nel giugno del 1943, quando venne acquistata in sostituzione della precedente statua in legno, ormai deteriorata.\nNei giardini di via XXV Aprile, presso la zona residenziale sviluppatasi a partire dagli anni Sessanta a sud della Moranda, \u00e8 stato costruito nel 1996 e inaugurato nel 1998 un nuovo capitello dedicato alla Sacra Famiglia; si tratta di una revisione in chiave contemporanea della struttura tradizionale del capitello a edicola, realizzato in pietra bianca con una piccola cuspide metallica nera.\nPoco distante dal precedente, sull'angolo tra la Pontebbana e via Tagliamento, s'incontra un capitello a colonna edificato nel 1954: sulla sommit\u00e0 vi campeggia una statua della Madonna. Le \u00e8 stata inizialmente consacrata la nascita della zona residenziale limitrofa, denominata appunto \"Borgo Mariano\", ma anche chiesta la protezione degli automobilisti, in un periodo di crescente traffico lungo la statale su cui la colonna si affaccia.\nPiccolo capitello sorto lungo via Larghe Ongaresca probabilmente nella seconda met\u00e0 del XIX secolo, ha una struttura semplice, coronata da un timpano triangolare; l'aula contiene un altarino e delle raffigurazioni della Vergine. A testimonianza della vitalit\u00e0 del culto popolare di cui il sacello \u00e8 espressione, restano i versi dialettali di Giancarlo Santantonio: \u00abQuesta nostra vecia contrada / La \u00e9 anca invidiada / Parch\u00e8 ogni anno a fin de maio, fin\u00ec el rosario / Sten tutti assieme e fen 'na magnada\u00bb.\nPoco distante dal sacello della Madonna, in via Ongaresca si trova un capitello di origini incerte, ricostruito nel 2002; un basamento in pietra regge una nicchia in vetro e metallo, dov'\u00e8 posta in tutta semplicit\u00e0 una statua lignea del \"Santo\".\nArchitetture civili.\nCasa canonica e registri della Luminaria.\nLungo via Castello di Regenza, poco prima d'imboccare il viale di tigli che conduce al piazzale panoramico della chiesa, si trova la casa canonica, struttura il cui primo nucleo risale all'epoca di costruzione della chiesa. La fisionomia attuale si deve agli interventi del XVI e del XX secolo; in particolare negli anni novanta \u00e8 stata notevolmente ampliata, con l'edificazione di locali per il servizio pastorale, sorti sul terreno occupato anticamente dalla chiesetta di Sant'Andrea. La parte pi\u00f9 vecchia, disposta longitudinalmente alla strada, \u00e8 su tre piani, l'ultimo mansardato; la lunga facciata \u00e8 tripartita e bicolore, con un unico ingresso nella parte centrale, intonacata di rosso e contraddista da cornici marcapiano bianche: uniche decorazioni due piccoli oculi ai lati del portale e una balaustrina lapidea al primo piano.\nAttualmente, nella parte pi\u00f9 vecchia hanno sede l'abitazione del parroco e gli spazi della Comunit\u00e0 vocazionale. Nell'archivio parrocchiale si trovano custoditi i registri della Luminaria, fra le cui pagine sono contenute le note dei pagamenti del trittico di Tiziano, fondamentale documento per la ricostruzione delle vicende inerenti alla \"caseta\" in Col di Manza e alla commissione dell'opera. \u00abSfogliando le pagine del registro\u00bb \u2013 spiega in un suo saggio Elena Svalduz \u2013 \u00abci si rende subito conto della frammentariet\u00e0 di ci\u00f2 che viene narrato: una storia dentro l'altra, come nelle scatole cinesi, \u00e8 descritta a volte con una straordinaria meticolosit\u00e0, mettendo insieme le voci pi\u00f9 minute; altre volte le informazioni si rivelano al contrario troppo sintentiche e diventa perci\u00f2 difficile tessere le fila del racconto. Se immaginiamo tuttavia di dar voce ai vari personaggi, la scena si anima, fino a definire nel complesso uno spaccato di vita quotidiana\u00bb.\nAll'esterno dalla corte privata intorno a cui si collocano le diverse parti della casa canonica, vi \u00e8 un ampio spiazzo che d\u00e0 sulla campagna circostante, cinto da olivi e conifere, tra le quali spicca la presenza di una coppia di grandi pini; sul retro si estende il terreno della vigna parrocchiale (attualmente in disuso) che separa l'abitazione plevanale dalla sommit\u00e0 della collina.\nBorghi.\nI borghi, nella campagna veneta, sono piccoli centri abitati fatti di edifici dell'altezza media di tre piani, adiacenti l'uno all'altro e la cui architettura richiama non la struttura, ma gli stilemi delle case rurali.\nVe ne sono numerosissimi, a volte conservati nella loro forma originaria, altre volte evolutisi in quartieri residenziali dal dopoguerra a oggi. Essi sono, come in ogni parte d'Italia, una delle principali peculiarit\u00e0 delle diverse regioni.\nA Castello Roganzuolo i borghi fanno da nucleo per lo sviluppo edilizio successivo, che ha teso a allargare questi punti di raccolta, occupando alcune delle aree agricole circostanti. La forma del borgo \u00e8 comunque riconoscibile.\nBorgo Gradisca.\nCentro del vecchio paese, a valle del colle della chiesa monumentale: fino agli anni sessanta era il borgo pi\u00f9 vitale del paese, dove si svolgeva la vita comunitaria dei parrocchiani, anche grazie a un importante luogo d'incontro, l'osteria Segat. Tale centro si \u00e8 in parte vuotato della sua funzione con la nascita della nuova comunit\u00e0, attorno alla chiesa di San Martino, lungo la Pontebbana.\nNel 1902, in Borgo Gradisca, nacque il pittore Sante Cancian, che qui visse fino al 1911. Egli rappresent\u00f2 questo borgo in un disegno del 1923, in una veduta dai \"caste\u00e0ri\", nella quale sono visibili tutte le architetture ancor oggi presenti.\nBorgo Gradisca vanta, tra di esse, due ville gemelle della seconda met\u00e0 del XVIII secolo, una delle quali, Villa Sanfiori Armellin, \u00e8 di particolare interesse storico-architettonico.\nBorgo Gardin.\nBorgo Gardin \u00e8 il borgo che segna il pendio nella parte alta di via Gardin, con una linea di edifici modulati su due o tre livelli.Prende nome da una famiglia legata da generazioni al paese e alla quale apparteneva Antonio Gardin, primo storico di Castello Roganzuolo, al quale \u00e8 intitolata la via che scende dal borgo omonimo verso la Pontebbana.\nBorgo Scuole.\nPresso le scuole elementari, dalle quali prende nome, Borgo Scuole \u00e8 un nucleo di strutture pregevoli, con al centro un edificio elegante caratterizzato da un portico aperto da due archi a tutto sesto.\nBorgo Generai.\nSituato in via Generai, ad ovest dell'autostrada, Borgo Generai \u00e8 un piccolo complesso di edifici costruiti intorno a un cortile comune. Intorno ad essi dal secondo Novecento sono cresciute numerose residenze autonome, rispondenti a un modello non in continuit\u00e0 con quello del tradizionale borgo.\nVille venete.\nNel territorio di Castello Roganzuolo sorgono tre ville venete catalogate dall'Istituto Regionale Ville Venete.\nVilla Liccer.\nIl complesso settecentesco di Villa Liccer, di cui \u00e8 parte l'Oratorio di San Giovanni Battista, \u00e8 immerso nei capannoni della zona industriale: i rapporti originari degli edifici tra essi e con il paesaggio circostante sono andati irrimediabilmente perduti, eppure, restaurata nel 2008 ed adibita a uffici, con la sua facciata tripartita e timpanata, Villa Liccer riesce ancora a suggestionare.\nVilla Malvolti.\nVilla Malvolti \u00e8 una villa veneta del XVIII secolo situata in via Moranda; si tratta di un complesso composito, che occupa la pianura a nord della Moranda e a sud dei rilievi su cui sorge l'ex convento.\nIl corpo principale \u00e8 disposto \"a L\" e consta dell'edificio nobile e di una barchessa ad arconi a tutto sesto; adiacenti o a s\u00e9 stanti vi sono degli altri fabbricati annessi, di cui alcuni di epoca successiva. Tra essi una cappella privata, situata nel parco e caratterizzata da una facciata a capanna terminante in un campanile a vela.\nVilla Sanfiori.\nVilla Sanfiori \u00e8 una villa veneta di tre piani, inserita tra le architetture di borgo Gradisca e risalente al XVIII secolo.\nCase rurali.\nGli edifici rurali sono numerosi sul territorio del paese. Ve ne sono di diverse forme e dimensioni, di differenti epoche e dislocazioni; tuttavia le case rurali sono tutte riconducibili a un modello diffuso nella provincia di Treviso: esse presentano una struttura modulata in due blocchi: uno a tre piani (o, talvolta, due) fungeva da abitazione per la famiglia contadina; uno a due piani, minore e molto semplice, era funzionale alle attivit\u00e0 agricole e/o di allevamento.Nel secondo Novecento la funzione rurale di questi edifici \u00e8 andata perdendosi in una gran parte dei casi: trasformate in abitazioni, adibite ad altri fini, abbandonate o inghiottite dalle villette delle recenti aree residenziali e divenute parte di esse.\nCasa rurale di via Cancian.\nEsempio della struttura suddetta, la casa di via Cancian \u00e8 formata da due edifici distinti: il caseggiato sviluppato su tre piani in lunghezza \u00e8 rivolto verso il Col Castelar e presenta un'adiacenza di due piani sul lato sinistro, con centralmente al secondo piano un'apertura a tutto sesto; l'annesso rustico in posizione autonoma, spostato a destra rispetto al corpo principale e rivolto verso Col di Manza, \u00e8 organizzato su due livelli con al piano terra la stalla e sopra lo spazio adibito a granaio e alle attivit\u00e0 connesse allo svolgimento della vita rurale.\nCasa rurale di via Moranda Alta.\nSituato lungo il tratto pi\u00f9 alto di via Moranda alta, l'abitato \u00e8 su tre livelli, collocato ortogonalmente rispetto all'adiacente rustico, secondo una caratteristica disposizione \"a L\", meno diffusa delle altre su questo territorio.\nL'ambiente della vecchia stalla e del fienile, i pi\u00f9 caratteristici per qualit\u00e0 formali, specie nella forometria si sono conservati fino al 2010, quando hanno subito una demolizione a fini edilizi, che ha fatto perdere l'originalit\u00e0 del manufatto e della struttura storica, tanto pi\u00f9 che la ricostruzione risulta non fedele. Allo stesso periodo si ascrive l'abbattimento della piccola porcilaia nel prato antistante.\nCasa rurale di via Camerin.\nRiconvertita a moderna abitazione nella sua totalit\u00e0, alterando il suo grado di testimonianza del mondo rurale, \u00e8 tuttavia un interessante tipologia: la struttura consta di due blocchi anche in origine adibiti ad abitazione (entrambi su due livelli, ma uno pi\u00f9 alto con solaio) e, a sinistra, un terzo blocco, un tempo adibito a funzioni rurali (stalla e fienile) e oggi mutato in molti dei suoi elementi costitutivi.\nLa facciata \u00e8 aperta da tre archi a sesto ribassato al pian terreno e da monofore rettangolari ai piani superiori. Il cortile \u00e8 cinto dalle vecchie mura in sassi che isolano dalla campagna circostante, ancora parzialmente integra e sulla quale la casa domina.\nCasa rurale di via Gardin.\nSi compone di tre piccoli blocchi disposti \"a L\", su due livelli, uno dei quali era la stalla. Da notare la facciata del corpo principale, costituita da due piccole finestre al primo piano e da un grande arcone a sesto ribassato, sotto il quale un portico fa da passaggio tra l'aia e l'ingresso principale.\nLa visibilit\u00e0 e la natura prima della casa di via Gardin sono state quasi del tutto oscurate, malgrado essa, schedata tra i beni artistici del territorio, sia tra le strutture pi\u00f9 antiche ed architettonicamente esemplari all'interno del perimetro comunale di San Fior: infatti, il prosperare dell'edilizia residenziale nelle aree pianeggianti del paese ha coperto, a partire dagli anni 2000, la tenuta e parte dell'aia.\nVecchio convento.\nSi tratta di un'antica struttura a carattere rurale situata in posizione rialzata in via Poloni.\nUn blocco unico su tre piani guarda sul cortile nel quale si collocano il pozzo e un annesso rustico, su due piani e disposto \"a L\". L'edificio, comunemente noto come \"Vecchio Convento\", \u00e8 oggi sede di un agriturismo.\nSotto il portico del convento \u00e8 ben conservato un affresco del XVI secolo: \"Riposo durante la fuga in egitto\" (dimensioni: cm. 150x150). L'affresco, opera su commissione, va considerato espressione di pittura non popolare, ma collocato nel solco della tradizione veneta vicina a Francesco Beccaruzzi.\n\u00c8 una scena di ristoro ambientata ai piedi delle Prealpi, incorniciate dalle fronde che avvolgono i personaggi: sulla sinistra \u00e8 ritratta la Madonna col Bambin Ges\u00f9, seduta in groppa all'asino; sulla destra si vede Giuseppe, adagiato sull'erba, sotto un albero, mentre porge una frasca all'asino. L'iconografia \u00e8 tutt'altro che formale: la Madonna ha il collo scoperto, a evidenziarne la freschezza dei lineamenti, il bambino sta giocando con la cavezza dell'asino.\nAree naturali.\nAcque e \"fos\u00e0i\".\nNon esistono fiumi nel territorio di Castello; \u00e8 tuttavia da segnalare il \"Val\u00f2n\", ruscello che taglia parte della campagna di via Stortan per scendere poi nell'area pianeggiante del paese.\nVi sono poi i \"fos\u00e0i\", cio\u00e8 i fossi che costeggiano tutte le vecchie strade, facendo da confine ai campi coltivati e accompagnandosi alle siepi (\"zhiese\", in veneto), a fare da confini naturali ai diversi appezzamenti. Questo modello antichissimo, ascrivibile a una tipologia tipica di questa zona, i \"pal\u00f9\", \u00e8 conservata ancora in alcuni tratti delle aree a bassa densit\u00e0 abitativa di via Generai e via Stortan.\nGeografia antropica.\nToponomastica.\nDiverse aree del paese e le strade che le uniscono conservano nomi tradizionali, indissolubilmente legati alla storia millenaria del sito.\nOltre ai toponimi gi\u00e0 citati (Ongaresca, Gai, Mellar\u00e8, Gradisca), meritano attenzione particolare quelli segnalati da Sartori e da Tomasi:\nIl nome di molte vie che si diramano dal centro storico sono dedicate ad artisti e intellettuali legati alla storia di Castello: via Pomponio Amalteo, via Tiziano Vecellio, via Sante Cancian, via Antonio Gardin. \nAltre strade prendono nome dai borghi per cui passano, come borgo Gardin, dalla famiglia omonima, e borgo Gradisca, il cui toponimo, diffuso gi\u00e0 altrove nel Nord-Est, ha probabilmente origini slave e deriva da \"gradi\u0161\u010de\", (luogo fortificato), con chiaro riferimento alla presenza del castello.\nAltri toponimi conservano il nome dialettale e il richiamo alle forme del paesaggio cui si riferiscono, come la cal del Valon (dal nome del torrente che la lambisce), la cal de le Rive e la Rividella (strade che percorrono i primi rilievi sul versante sanfiorese) e la cal Zhota (ovvero \"strada zoppa\", nome gergale della moderna via Pomponio Amalteo).\nA partire dagli anni Sessanta, con il boom edilizio, assieme ai quartieri residenziali sono nate nuove vie: in una prima fase con nomi legati allo spirito della nazione che riparte dalle ceneri della guerra (via XXV Aprile, via 1\u00ba maggio, via Resistenza etc.); in una fase pi\u00f9 recente col recupero di referenti vicini alla comunit\u00e0 locale: come via Don Angelo Munari, in memoria di un parroco della pieve, o via Villa Liccer, strada d'accesso al centro commerciale \"Parcofiore\", ma anche alla villa omonima.\nEconomia.\nAgricoltura.\nL'area collinare \u00e8, nella quasi totalit\u00e0, occupata da attivit\u00e0 agricole, legate soprattutto alla produzione vinicola, tipica dell'area dei colli coneglianesi, e da attivit\u00e0 vivaistica.\nIndustria.\nLo sviluppo industriale si \u00e8 diffuso nel secondo Novecento a partire dal boom economico; la zona industriale \u00e8 si \u00e8 addensata principalmente lungo la strada statale, occupando un'area abbastanza estesa e in precedenza sfruttata in agricoltura e bachicoltura.\nServizi e turismo.\nLungo la statale 13 s'incontrano numerosi luoghi di ristoro e un albergo, nati principalmente per soddisfare una clientela di passaggio per l'arteria stradale.\nNella parte collinare di Castello Roganzuolo sono invece presenti locali rivolti a una clientela interessata al turismo agricolo e gastronomico. La presenza delle vecchie osterie attive per gran parte del Novecento, quelle di borgo Gradisca e di via Gardin, \u00e8 oggi solo un ricordo.\nInfrastrutture e trasporti.\nStrade.\nCastello Roganzuolo \u00e8 attraversato, ai piedi dei colli, dalla strada statale 13 Pontebbana, attorno alla quale sono disposte la gran parte delle attivit\u00e0 commerciali, industriali ed edili. Intorno ad essa si sono sviluppati, a partire dagli anni del boom economico (dagli anni sessanta), anche i nuovi centri residenziali, presso i quali hanno teso a spostarsi la maggior parte degli abitanti.\nPercorrendo la SS 13 in direzione San Fior, dopo essere usciti dal Comune di San Vendemiano, si incrocia l'altra importante arteria stradale: l'autostrada A27, la quale taglia il paese a occidente, facendo da spartiacque: da una parte la zona industriale, l'area residenziale di via Moranda, i borghi e le vigne della zona di via Generai (confinanti col comune di Conegliano); dall'altra piazza Venezia, le vie principali che portano al vecchio paese (via Pomponio Amalteo e via Gardin), tutta l'area collinare (\u00e8 nella parte est che si collocano le 3 chiese).\nQuesto tratto dell'autostrada A27 si colloca a met\u00e0 strada tra i due pi\u00f9 vicini accessi: a nord quello di Vittorio Veneto (a circa 9\u00a0km), a sud quello di San Vendemiano (a circa 6\u00a0km).\nFerrovie.\nLa linea ferroviaria Venezia-Udine costeggia il confine sud della frazione, presso via Ferrovia, in zona industriale: Castello Roganzuolo si pone in posizione equidistante (circa 5\u00a0km) tra la stazione di Pianzano e la stazione di Conegliano.\nSport.\nCiclismo.\nA Castello Roganzuolo si disputa il \"Gran Premio De Nardi\", gara riservata agli Under 23, vinta da corridori quali Filippo Baggio e Sonny Colbrelli poi diventati professionisti."}
{"id": "725214", "revid": "339392", "url": "https://it.wikipedia.org/wiki?curid=725214", "title": "Dummy Plug", "text": ""}
{"id": "725215", "revid": "320578", "url": "https://it.wikipedia.org/wiki?curid=725215", "title": "Treviso Calcio a 5", "text": ""}
{"id": "725233", "revid": "57342", "url": "https://it.wikipedia.org/wiki?curid=725233", "title": "Giuliani", "text": ""}
{"id": "725235", "revid": "5850417", "url": "https://it.wikipedia.org/wiki?curid=725235", "title": "Patonza", "text": ""}
{"id": "725239", "revid": "767487", "url": "https://it.wikipedia.org/wiki?curid=725239", "title": "Marco Cravero", "text": "Si avvicina in giovane et\u00e0 alla chitarra affascinato dall'ascolto dei grandi chitarristi rock-blues degli anni settanta. Intorno ai vent'anni si trasferisce per qualche tempo a Milano dove continua gli studi con Luciano Zadro e si esibisce in vari club.\nQualche anno dopo iniziano i tour con Ivana Spagna, Giorgio Faletti e Maurizio Vandelli, e le collaborazioni in studio con Emanuele Ruffinengo (Chick Corea, Ornella Vanoni, Pooh...).\nNel 1996 inizia la collaborazione con Francesco De Gregori, con il quale partecipa a due lunghi tour: Prendere e lasciare e La valigia dell'attore e con cui incide il doppio album La valigia dell'attore, con brani dal vivo e due canzoni inedite registrate in studio.\nNel dicembre del 1997 accompagna Lucio Dalla durante la diretta televisiva RAI \"La notte degli angeli\".\nIn seguito si esibisce al fianco di vari artisti come Vittorio De Scalzi, Marcello Murru, Vera Takes The Cake (band di Austin, Texas; tour europeo 2001) e con diverse formazioni locali. Collabora anche con Alessio Menconi.\nNel contempo si dedica alla composizione di brani strumentali, alcuni dei quali utilizzati come commenti sonori e sigle da varie emittenti televisive internazionali (Rai Sat, Salute &amp; Benessere Channel).\n\u00c8 docente presso la scuola musicale G. Conte di Genova.\nCollegamenti esterni.\nSito ufficiale"}
{"id": "725240", "revid": "729019", "url": "https://it.wikipedia.org/wiki?curid=725240", "title": "Leksand (comune)", "text": "Leksand \u00e8 un comune svedese di 15.391 abitanti, situato nella contea di Dalarna. Il suo capoluogo \u00e8 la cittadina omonima, che conta circa 5.700 abitanti (2000).\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "725241", "revid": "200568", "url": "https://it.wikipedia.org/wiki?curid=725241", "title": "Leksand", "text": "Leksand \u00e8 una cittadina della Svezia centrale, capoluogo del comune omonimo, nella contea di Dalarna; nel 2010 aveva una popolazione di 5.934 abitanti."}
{"id": "725244", "revid": "1543377", "url": "https://it.wikipedia.org/wiki?curid=725244", "title": "Samoa", "text": "Le Samoa (samoano: S\u0101moa; anche Samoa Occidentali, e al tempo della colonizzazione Samoa tedesche) sono uno stato insulare dell'Oceania, composto da un gruppo di isole dell'oceano Pacifico meridionale, all'interno dell'arcipelago delle Samoa. Le isole occupano 2\u00a0944\u00a0km\u00b2, e contano 214\u00a0000 abitanti circa. La capitale \u00e8 Apia.\nNome.\nIn precedenza vennero chiamate Samoa tedesche dal 1900 al 1919 e Samoa Occidentali (Western Samoa) dal 1919 al 1997.\nStoria.\nI primi abitanti delle isole Samoa giunsero dal Sud-est asiatico pi\u00f9 di 2\u00a0000 anni fa. Da qui essi si diressero poi ad est, verso la Polinesia. I primi sporadici contatti con gli europei si ebbero nel primo Settecento, per poi intensificarsi con l'arrivo di missionari e mercanti britannici negli anni trenta dell'Ottocento.\nVerso la fine del secolo, l'arcipelago venne diviso fra gli Stati Uniti (a cui nel 1904 andarono le isole orientali, oggi note come Samoa americane) e l'Impero Tedesco (a cui spettarono le isole occidentali, note allora come Samoa tedesche). Con lo scoppio della Prima guerra mondiale nel 1914, le Samoa occidentali passarono alla Nuova Zelanda, dalla quale si dichiararono indipendenti nel 1962 (divenendo cos\u00ec il primo stato insulare dell'oceano Pacifico a raggiungere l'indipendenza).\nNel luglio 1997, con un emendamento costituzionale, il nome dello stato pass\u00f2 da \"Samoa occidentali\" a \"Samoa\". Del resto, la denominazione \"Samoa\" era gi\u00e0 utilizzata dalle Nazioni Unite sin dal 1976, anno di adesione del paese a tale organizzazione. Questa scelta provoc\u00f2 per\u00f2 le proteste delle vicine Samoa americane, i cui abitanti temono che in tal modo la loro identit\u00e0 di samoani venga sminuita. Proprio per questo motivo i samoani orientali continuano a chiamare i loro vicini come \"samoani occidentali\".\nIn base alla costituzione la monarchia \u00e8 elettiva e il sovrano viene eletto nell'ambito di una cerchia di notabili del paese. Il re (\"O le Ao o le Malo\") \u00e8 stato fino al 2007 Malietoa Tanumafili II, in carica a vita, succeduto da Tuiatua Tupua Tamasese Efi, il primo regnante il cui mandato \u00e8 scaduto dopo cinque anni.\nAgli inizi del Novecento, Erich Scheurmann, un artista tedesco amico di Hermann Hesse, fuggito nella Samoa per evitare la Prima guerra mondiale, conobbe Tuiavi'i di Tiavea, un saggio capo indigeno, e pubblic\u00f2 in Europa, a insaputa di questi, i suoi discorsi su Papalagi, l'inautentico e innaturale uomo bianco.\nNel 2011, per passare ad ovest della linea del cambiamento di data e adottare il fuso orario UTC+13, il 30 dicembre \u00e8 stato saltato. In questo modo Samoa pu\u00f2 festeggiare il Capodanno in concomitanza con i principali partner commerciali, Australia e Nuova Zelanda, potendo cos\u00ec mantenere una comunicazione costante data dallo stesso calendario utilizzato.\nNel 2021 il Paese attraversa una crisi istituzionale, con due primi ministri contestati, Sa'ilele Malielegaoi e Naomi Mata\u2019afa, a seguito delle elezioni dell'aprile dello stesso anno.\nBandiera e stemma.\nBandiera.\nLa bandiera delle Samoa \u00e8 rossa. Presenta un cantone di color blu sul lato del pennone con al suo interno 5 stelle bianche, che rappresentano la Croce del Sud.\nL'inno \u00e8 Samoa Tula\u2019i dal 1962.\nStemma.\nLo stemma o il distintivo ufficiale delle Samoa \u00e8 il sigillo pubblico delle Samoa, esclusi i circoli concentrici circostanti, e le parole \"Il sigillo pubblico dello stato indipendente delle Samoa\". Il sigillo pubblico \u00e8 definito dalla legislazione come segue: [1]\nUno scudo d'argento con i due terzi inferiori di colore blu, con al suo interno 5 stelle d'argento che rappresentano la costellazione della Croce del Sud, della stessa forma e delle stesse dimensioni e disposizioni relative tra loro come nella Bandiera delle Samoa; met\u00e0 del terzo superiore raffigura un mare verde con una palma da cocco verde che ne emette; lo scudo \u00e8 sormontato da una croce d'oro e sovrapposto a 2 cerchi concentrici del mondo e le foglie di ulivo come nel Distintivo delle Nazioni Unite, e recante la sottoscrizione del motto \"Faavae i Le Atua Samoa\", che significa in italiano \"Dio \u00e8 il fondatore delle Samoa\", l'intero essere contenuto nei circoli concentrici circostanti tra i quali sono inscritte le parole\" Il sigillo pubblico dello stato indipendente delle Samoa.\nPosizione e confini.\nPosizione.\nLe isole Samoa formano un singolo arcipelago nell'oceano Pacifico intorno alla latitudine 13\u00b0 sud e longitudine 170\u00b0 ovest.\nConfini.\nSamoa non ha confini terrestri ma solo marittimi:\nGeografia.\nSuperficie.\nLa superficie complessiva delle Samoa Occidentali \u00e8 di 2\u00a0831;km\u00b2. La superficie delle acque \u00e8 dello 0,3%. L'isola pi\u00f9 grande \u00e8 \"Savai'i\".\nClima.\nIl clima delle isole Samoa \u00e8 tropicale con inverni quasi inesistenti e temperature tra i 20 e i 28 \u00b0C. Durante il periodo dei monsoni cadono quasi 8\u00a0797 mm di pioggia. Inoltre \u00e8 possibile l'arrivo di uragani sulle isole nel periodo estivo.\nVegetazione.\nLa vegetazione \u00e8 tropicale con palme da cocco e piante e fiori tipici del luogo. La deforestazione sta analogamente distruggendo gli habitat terrestri, oltre a causare l'erosione del suolo.\nFauna.\nGran parte della fauna e della flora di Samoa \u00e8 costituita da specie endemiche.\nLo sfruttamento indiscriminato delle risorse ittiche, talvolta anche con impiego di sostanze chimiche illegali, ha fortemente impoverito l'ambiente marino. Lo scarico in mare di acque inquinate, e l'afflusso di sedimenti dovuto all'erosione delle coste sta mettendo in pericolo la barriera corallina.\nParchi.\nNel 1996, il governo di Samoa ha dichiarato area naturale protetta il 3,5% della superficie del paese (l'area protetta pi\u00f9 estesa \u00e8 quella del O Le Pupu Pu'e National Park. Inoltre, il governo di Samoa ha ratificato numerosi accordi internazionali legati alla protezione dell'ambiente (su temi come biodiversit\u00e0, clima, desertificazione, test nucleari, protezione dell'ozonosfera, e diritto del mare).\nMorfologia.\nSamoa \u00e8 composta da due isole principali, Savai'i e Upolu, divise dallo Stretto di Apolima, e un certo numero di isolotti minori.\nIl complesso delle isole Samoa \u00e8 interamente di origine vulcanica, e presenta un territorio abbastanza aspro. La quota elevata del paese si tocca sul Mauga Silisili, un vulcano di 1.858 metri di quota al centro dell'isola di Savai'i. Queste isole sorgono presso la faglia indo-australiana, faglia creatasi per lo scontro della placca indiana e di quella australiana. Samoa, soggetta frequentemente a terremoti, ha subito un rovinoso sisma di magnitudo 8,2 sulla scala Richter il 29 settembre 2009. L'allarme tsunami era stato lanciato dopo che un sisma di 8 gradi era stato registrato a 18 chilometri di profondit\u00e0 al largo delle Samoa. \nL'onda anomala che si \u00e8 abbattuta sulle isole ha ucciso 164 persone e almeno altre 16 sono risultate disperse.\nIdrografia.\nLe Samoa Occidentali non hanno n\u00e9 fiumi n\u00e9 laghi per via della superficie ridotta e della quasi totale mancanza di rilievi. Soltanto durante la stagione dei monsoni si formano torrenti per via della pioggia caduta ma essi si prosciugano velocemente in estate a causa delle temperature elevate (40-48\u00a0\u00b0C). Sono circondate dall'Oceano Pacifico mentre le due isole principali (Savai'i e Upolu, l'isola della Capitale Apia) sono divise dall\"'Apolima Strait\".\nSociet\u00e0.\nEvoluzione demografica.\nLe Samoa hanno una popolazione pari a 214\u00a0265 unit\u00e0, di cui 92,6% samoani, 7% euroasiani (per lo pi\u00f9 persone di sangue misto europeo e polinesiano) e 0,4% europei. Va segnalata una minoranza cinese (circa 30.000 persone) che, a seconda dei casi, risulta ricompresa in una delle tre categorie precedenti. Da notare che i samoani rappresentano il gruppo pi\u00f9 numeroso tra i polinesiani, subito dopo i m\u0101ori (per questi ultimi va per\u00f2 precisato che una grossa porzione si identifica solitamente con pi\u00f9 di un gruppo etnico, oltre a quello maori).\nCirca i 3/4 della popolazione si concentrano su Upolu, l'isola principale.\nIl cristianesimo risulta essere la religione del 98% degli abitanti. Il panorama religioso appare per\u00f2 molto eterogeneo: secondo i dati del 2001, i congregazionalisti sono il 35,5% del totale, seguono cattolici romani (19,6%), metodisti (15%), membri della Chiesa dei Santi degli Ultimi Giorni (12,7%) e dell'Assemblea di Dio (6,6%), avventisti (3,5%), nonch\u00e9 altri cristiani (4%).\nVi \u00e8 poi una minoranza bah\u00e1'\u00ed: lo stesso Malietoa Tanumafili II, Capo di Stato fino al 2007, professava questa fede. Le Samoa, del resto, ospitano una delle sette \"case del culto\" della fede baha'i, fondata nel 1984 e situata a Tiapapata, a 8\u00a0km da Apia.\nStando ai dati dello U.S. Census Bureau, le Samoa presentano uno squilibrio nel rapporto tra popolazione femminile e maschile che va a favore di quest'ultima componente. Ci\u00f2 \u00e8 dovuto ad una forte emigrazione femminile, che rappresenta un fenomeno alquanto singolare, dalle cause ancora sconosciute e non riscontrabile negli arcipelaghi vicini.\nLingue e dialetti.\nNel paese si parlano il samoano e l'inglese; diffuso \u00e8 anche il tedesco.\nPolitica.\nLo stato samoano \u00e8 una monarchia parlamentare costituzionale, secondo il sistema Westminster.\nIl capo dello stato, un \"re\" eletto dal Fono, ha il titolo in lingua samoana O le Ao o le Malo.\nIl capo del governo \u00e8 il primo ministro scelto ogni cinque anni dal Fono fra i deputati.\nNel 2021 il paese attraversa una crisi politica, a causa dell'elezione di Naomi Mata'afa a Primo Ministro.\nIstruzione.\nIl sistema scolastico di Samoa \u00e8 largamente ispirato al modello neozelandese. Il tasso di scolarit\u00e0 \u00e8 relativamente elevato; quello di alfabetizzazione \u00e8 87,5%.\nLa capitale Apia \u00e8 il maggiore centro commerciale e portuale del paese ed .\nEconomia.\nLa moneta nazionale \u00e8 la Tala (o dollaro delle Samoa). Il PIL, a parit\u00e0 di potere d'acquisto, \u00e8 di 1\u00a0129 milioni $ mentre il PIL pro capite \u00e8 di 6\u00a0157 $ nel 2012. L'Indice di sviluppo umano \u00e8 medio (0,785).\nL'agricoltura occupa due terzi della forza lavoro, al 90% per l'esportazione. Tra i prodotti esportati ci sono la crema di cocco e l'olio di cocco, la copra e il succo di noni.\nPrima della colonizzazione tedesca il prodotto principale era la copra, ossia la polpa essiccata del cocco, seguita dal cacao e dalle banane. Nel 1993 un altro prodotto tradizionale rendeva pi\u00f9 della met\u00e0 dell'export: il taro, che per\u00f2 venne decimato da un'affezione fungina, divenendo un prodotto marginale.\nLe isole ospitano numerosi alberghi e villaggi turistici per accogliere le migliaia di turisti che vogliono passare le vacanze sull'isola.\nTradizioni.\nLa societ\u00e0 samoana \u00e8 rimasta in gran parte legata alle sue forme tradizionali, basate su un nucleo familiare allargato detto \"aiga\", dotato di un capofamiglia detto \"matai\".\nLa danza tradizionale \u00e8 detta \"Samoan Siva\" (letteralmente \"ballo di Samoa\"), e viene ballata da giovinette con movimenti aggraziati, mentre le mani si muovono come per raccontare una storia. In altri balli tradizionali, come \"fa'ataupati\" (o \"slap dance\") o le danze con il fuoco (dette \"Siva Afi\" o \"Fire Knife\"), agli uomini spettano i movimenti pi\u00f9 concitati. Oggi le danze vengono spesso eseguite per compiacere i turisti, e riprendono elementi dalle danze tradizionali samoane arricchite da elementi di altre danze polinesiane.\nGastronomia.\nTra i piatti festivi ci sono alcuni preparati a base di taro come il \"palusami\", e a base di pesce, come l\"'oka\".\nSport.\nGli sport in cui Samoa eccelle sono il rugby e il wrestling. La nazionale di rugby samoana \u00e8 stata al 7\u00ba posto nel ranking dell'IRB nel 2013 e ha partecipato a tutte le edizioni della Coppa del mondo di rugby, salvo la prima, qualificandosi per due volte ai quarti di finale, nel 1991 e nel 1995.\nSono di origine samoana diversi lottatori impegnati nelle federazioni di wrestling statunitensi come The Rock, Roman Reigns, Jimmy Uso, Jey Uso, Rikishi, Yokozuna, Umaga e Samoa Joe.\nLa nazionale calcistica delle Samoe ha partecipato due volte alla Coppa d'Oceania, nel 2012 e nel 2016. La federazione nazionale \u00e8 attiva dal 1968 e aderisce alla FIFA.\nOrdinamento.\nSamoa \u00e8 una monarchia costituzionale elettiva il cui capo di Stato (\"O le Ao o le Malo\") \u00e8 scelto dal Fono, parlamento (dove siedono i rappresentanti eletti dei capifamiglia, \"matai\") tra una cerchia ristretta di persone. Il monarca, fino all'11 maggio 2007 (giorno della sua morte), \u00e8 stato Malietoa Tanumafili II. In base alla Costituzione i successivi sovrani non sono eletti a vita, ma devono essere confermati dal parlamento ogni 5 anni. Dal 21 luglio 2017 il Re \u00e8 Va'aleto'a Sualauvi II. Il primo ministro \u00e8 Sa'ilele Malielegaoi, in carica dal 23 novembre 1998, ma avendo perso di poco le elezioni del 2021, rifiuta di lasciare il potere a Naomi Mata'afa, la sua ex vice, il 24 maggio 2021.\n\u00c8 membro delle Nazioni Unite.\nSuddivisioni amministrative.\nSamoa \u00e8 suddiviso in undici \"it\u016bm\u0101l\u014d\" (distretti amministrativi):\nValuta.\nLa moneta delle Samoa \u00e8 il Tala samoano, introdotto nel 1967 al posto del dollaro neozelandese, e diviso in 100 \"sene\". Esistono monete da 1, 2, 5, 10, 20, 50 sene e 1 tala, le banconote invece hanno tagli da 2, 5, 10, 20, 100 tala. Per indicare la valuta viene usato il simbolo WS$, ma possono anche essere utilizzati SAT, ST o, pi\u00f9 semplicemente, T.\nCitt\u00e0 importanti.\nLe citt\u00e0 principali (tutte inferiori ai 40\u00a0000 abitanti) sono Apia (la capitale), Mulifanua, Salelologa e Asau.\nComunicazioni.\nTrasporti.\nLa circolazione stradale \u00e8 sulla sinistra, da quando il governo ha deciso di spostarla nel settembre 2009 per motivi economici; questo ha scatenato forti polemiche e creato grossi problemi, tra i quali l'impossibilit\u00e0 a utilizzare gli autobus pubblici (18 in tutto), inadatti alla nuova circolazione in quanto aventi porte solo sul lato destro."}
{"id": "725249", "revid": "287204", "url": "https://it.wikipedia.org/wiki?curid=725249", "title": "Pleuronectidae", "text": "Pleuronectidae \u00e8 una famiglia di pesci piatti appartenenti all'ordine Pleuronectiformes.\nDescrizione.\nIl nome scientifico di questa famiglia deriva dalle parole greche \"pleura\" (lato) e \"nekton\" (nuotare), cio\u00e8 \"nuotatori su un lato\", dovuto alla particolare conformazione fisica di questi pesci, che nuotano, cacciano e si mimetizzano appoggiandosi sempre sul lato sinistro del corpo. A causa di questa postura, durante lo sviluppo larvale l'occhio sinistro si sposta, migrando a fianco di quello destro, per evitare di essere abraso dal contatto con il fondo.\nVisto dall'alto, il corpo \u00e8 ovaloide, piatto, con bocca e occhi sporgenti. Le pinne pettorali e ventrali sono piccole, l'anale inizia subito dopo l'ano e arriva al peduncolo caudale. La pinna dorsale si estende dalla testa alla coda. La pinna caudale \u00e8 grande.\nIl fianco destro \u00e8 bruno, con capacit\u00e0 di cambiare colore (in alcune specie) per mimetizzarsi meglio con il fondo circostante. Quello sinistro \u00e8 chiaro e uniforme.\nIl modo di nuotare \u00e8 tipico: dorsale e anale ondeggiano, la coda d\u00e0 qualche colpo, e il corpo si sposta orizzontalmente, a volte lasciando deboli tracce sulla sabbia.\nLe dimensioni variano da poche decine di centimetri a 2,5 metri. Sono pesci molto longevi; l'Halibut pu\u00f2 raggiungere i 50 anni di et\u00e0.\nDistribuzione e habitat.\nI Pleuronectidi sono diffusi sui fondali dei tre oceani e del Mare Artico; occasionalmente si spingono anche in acque salmastre e dolci.\nPesca.\nMolte specie sono oggetto di pesca intensiva perch\u00e9 fonte di cibo per l'uomo. Le tecniche di pesca utilizzate comprendono quasi sempre l'uso di reti a strascico, come la tartana o, se il fondale lo consente, il rapido. Molto conosciuti e apprezzati per le delicate carni magre sono l'Halibut, la passera di mare e alcune sogliole.\nTassonomia.\nLa famiglia comprende un gran numero di specie suddivise in cinque sottofamiglie:"}
{"id": "725250", "revid": "1568601", "url": "https://it.wikipedia.org/wiki?curid=725250", "title": "Altopiano del Colorado", "text": "L'altopiano del Colorado \u00e8 una vasta regione nel sud-ovest degli Stati Uniti. Si estende per 337.000\u00a0km\u00b2 negli Stati dello Utah, dell'Arizona, del Nuovo Messico e del Colorado. L'altopiano \u00e8 attraversato dal corso del fiume Colorado e dei suoi affluenti, tra i quali il fiume Green, il San Juan e il Little Colorado. Questi fiumi dal corso particolarmente sinuoso hanno scavato profondi canyon nelle rocce dell'altopiano. Il pi\u00f9 famoso di questi canyon \u00e8 il Grand Canyon."}
{"id": "725251", "revid": "1793900", "url": "https://it.wikipedia.org/wiki?curid=725251", "title": "Contea di Sullivan (New York)", "text": "La contea di Sullivan \u00e8 una contea del sud-est dello Stato di New York negli Stati Uniti.\nGeografia fisica.\nLa contea confina a nord con la contea di Delaware, a nord-est ed a est con la contea di Ulster, a sud-est con la contea di Orange ed a sud-ovest ed a ovest il fiume Delaware segna il confine con le contee di Pike e di Wayne della Pennsylvania.\nIl territorio \u00e8 montuoso nell'area settentrionale e orientale. Raggiunge la massima elevazione di 950 metri nell'area nord-orientale che rientra nel parco delle Catskill Mountains. Il fiume Delaware segna tutto il confine orientale \u00e8 riceve le acque della maggior parte dei fiumi che scorrono nella contea. A nord scorre il fiume \"Callicoon\" diviso nei due rami che si congiungono poco prima della foce nel Delaware. Ad oriente scorre il fiume \"Basher\" ed il confine sud-orientale \u00e8 segnato dal \"Shawangunk\" che scorre verso la valle dell'Hudson. I laghi, sia naturali che artificiali, sono molto numerosi.\nStoria.\nL'area dell'attuale contea ha fatto parte della contea di Ulster fin dal 1683 e ne \u00e8 stata separata nel 1809. Il nome deriva da quello di John Sullivan, generale dell'esercito continentale che combatt\u00e9 nella guerra d'indipendenza.\nDal 15 al 18 agosto del 1969 in una fattoria di Bethel si tenne il famoso festival di Woodstock."}
{"id": "725253", "revid": "547034", "url": "https://it.wikipedia.org/wiki?curid=725253", "title": "Automotore FS R.212", "text": "Gli automotori FS R.212 sono dei mezzi di trazione a scartamento ridotto che hanno prestato servizio in Sicilia sulla linea Castelvetrano-Porto Empedocle&lt;ref name = \"La rete/75\"&gt;.&lt;/ref&gt;.\nLe locomotive, costruite in numero di due dagli stabilimenti di produzione Ansaldo, vennero progettate con lo scopo di sostituite in alcuni servizi, di manovra e di linea, le locomotive a vapore del deposito di Castelvetrano.\nIl progetto prevedeva la costruzione di una piccola e versatile locomotiva, tuttavia non si rivel\u00f2 una buona idea il fatto di non dotarla, fin dall'inizio, della condotta del freno continuo, dotandola del solo freno del mezzo di trazione. Il problema era determinato dal fatto che la rete a scartamento ridotto FS della Sicilia aveva adottato il sistema di frenatura dei rotabili a vuoto Hardy, anzich\u00e9 quello ad aria compressa, sistema Westinghouse. Mentre sulle locomotive a vapore era molto facile produrre il vuoto necessario in condotta a mezzo di speciali eiettori a vapore, in una locomotiva a motore diesel il sistema avrebbe richiesto delle apparecchiature parecchio complesse. Si prefer\u00ec la soluzione di ripiego che di fatto vanific\u00f2 il progetto e releg\u00f2 le due piccole locomotive ai soli usi di manovra&lt;ref name = \"La rete/82\"&gt;.&lt;/ref&gt; con qualche sparuto utilizzo come locomotiva da treno.\nLe motorizzazioni adottate furono differenti per le due locomotive: la R.212.401 &lt;ref name = \"La rete/76\"&gt;.&lt;/ref&gt; montava un motore OM da 120\u00a0kW di potenza a 1750 giri al minuto, sovralimentato (prima applicazione su un mezzo di manovra) mentre la R.212.402 ne montava uno Deutz da 95\u00a0kW a 1800 giri al minuto. Per la trasmissione del moto le due unit\u00e0 sperimentarono la prima applicazione, nelle FS italiane, della trasmissione idrodinamica Voith tipo L22; le locomotive potevano raggiungere la velocit\u00e0 massima di 40\u00a0km/h in linea. In manovra invece era stabilito, mediante un selettore un diverso rapporto di trasmissione che limitava la velocit\u00e0 a 20\u00a0km/h.\nLe due locomotive vennero assegnate al deposito di Castelvetrano ove svolsero la loro tranquilla esistenza fino all'accantonamento determinato dalla chiusura della linea ferroviaria, ultima sopravvissuta della vasta rete a scartamento ridotto FS della Sicilia.\nNel 2002 entrambe le locomotive risultavano in attesa di demolizione&lt;ref name = \"FS Trenitalia/129\"&gt;.&lt;/ref&gt;.\nA partire dal 2009 l'Associazione Treno D.O.C. di Palermo ha avviato un'azione di tutela, ai sensi del D.Lgs.vo 42/2004 \u201cCodice dei Beni Culturali e del Paesaggio\u201d, di alcuni dei rotabili a scartamento ridotto presenti a Castelvetrano e tra questi l'R.212.402. Esso \u00e8 stato cos\u00ec salvato dalla demolizione dei rotabili non vincolati presenti in quell'area, in condizioni ormai irrimediabilmente compromesse, avvenuta nel 2012. Il rotabile \u00e8 in attesa di restauro e revisione volta a un suo recupero funzionale."}
{"id": "725268", "revid": "2178", "url": "https://it.wikipedia.org/wiki?curid=725268", "title": "Munster (rugby)", "text": ""}
{"id": "725269", "revid": "124283287", "url": "https://it.wikipedia.org/wiki?curid=725269", "title": "Universit\u00e0 degli Studi di Udine", "text": "L'Universit\u00e0 degli Studi di Udine (in latino Universitas Studiorum Utinensis, in lingua friulana Universit\u00e2t dal Fri\u00fbl, acronimo: UniUd) \u00e8 un'universit\u00e0 statale italiana fondata nel 1978 su iniziativa popolare, grazie alla raccolta di oltre 125.000 firme, molte delle quali giunte dopo il terremoto del 6 maggio 1976. \u00c8 l'unica universit\u00e0 in cui accanto all'italiano \u00e8 ufficialmente riconosciuto l'idioma friulano. In misura minore vengono impiegati anche sloveno e tedesco. L'ateneo dispone di sedi periferiche a Gemona del Friuli, Gorizia e Pordenone.\nIdentit\u00e0 visiva.\nIl sigillo dell'ateneo \u00e8 circolare e vi campeggia, su sfondo azzurro, un'aquila d'oro ornata di rosso con le ali spiegate, la coda gigliata e il capo rivolto verso destra. Sul bordo del sigillo compare la scritta \"Universitas Studiorum Utinensis\", con parole separate da crocette e divise dal campo interno da una cornice perlinata.\nStoria.\nL'Ateneo \u00e8 stato fondato nel 1978, nell'ambito degli interventi per la ricostruzione del Friuli, in seguito al terremoto del 1976 e su richiesta di ampie porzioni della popolazione che supportarono l'iniziativa con la raccolta di 125.000 firme. L'istituzione dell'ente concretizzava il lavoro del consorzio universitario, attivo sin dal 1968; i primi corsi di laurea a gestione autonoma furono avviati nel novembre del 1978.\nStruttura.\nIn seguito alla riforma universitaria del 2010 sono state soppresse le facolt\u00e0 e i corsi di laurea sono stati localizzati in otto dipartimenti: \nGruppo teatrale.\nIl Gruppo teatrale universitario \u00e8 un'associazione studentesca dell'universit\u00e0 di Udine fondata nel 2004.\nCasa editrice.\nNel 1995 l'ateneo ha istituito una propria casa editrice denominata Forum Editrice Universitaria Udinese."}
{"id": "725271", "revid": "124253031", "url": "https://it.wikipedia.org/wiki?curid=725271", "title": "Livello di sessione", "text": "In telecomunicazioni il livello di sessione \u00e8 il quinto livello della scala gerarchica del modello ISO/OSI per reti di calcolatori. Offre i servizi che consentono ad utenti operanti su macchine differenti di colloquiare tra loro attraverso la rete di comunicazione. \nIn particolare, in questo livello vengono definite le regole per aprire e chiudere una connessione logica (Protocolli di connessione) e quelle indispensabili al trasferimento dei dati (Protocolli di comunicazione).\nIl compito principale \u00e8 quindi di coordinare il dialogo tra utenti basandosi sul servizio offerto dal livello di trasporto, offrendo i medesimi servizi offerti dal livello di trasporto (apertura-chiusura collegamento, connessione e trasferimento dati).\nIn pratica, quando lo strato superiore richiede l'apertura di un collegamento con un destinatario remoto, lo strato di sessione aprir\u00e0 una connessione logica tra il nodo e la rete, utilizzando il corrispondente protocollo per definire la tipologia del collegamento (\"half\" o \"full-duplex\").\nIn seguito, durante la fase di colloquio, sar\u00e0 ancora lo strato di sessione che, in base al protocollo di comunicazione, gestir\u00e0 il controllo del dialogo in modo che la trasmissione sia cadenzata da punti di sincronizzazione intermedi, da ciascun dei quali sia possibile far nuovamente partire la fase di trasferimento dei dati, in caso di errore.\nIn particolare il livello di sessione offre i seguenti servizi:\nControllo di dialogo.\nCompiti:\nGestione recovery.\nCompito principale \u00e8 il reset ed il ripristino della sessione tramite i punti di sync.\nConnessione con QoS negoziata.\nSi negozia tramite package di servizi dette unit\u00e0 funzionali.\nInoltre esistono altri concetti, quello di attivit\u00e0 e quello di unit\u00e0 di dialogo.\nAttivit\u00e0.\nTrasferimento con sync autonomo che pu\u00f2 essere stoppato e ripreso.\nUnit\u00e0 di dialogo.\nFasi in cui si pu\u00f2 scomporre l'attivit\u00e0.\nToken.\nEsiste anche un Token, che pu\u00f2 essere di 4 tipi:\nA seconda dei dati, avremo 4 categorie di dati:"}
{"id": "725272", "revid": "767487", "url": "https://it.wikipedia.org/wiki?curid=725272", "title": "Sunyani", "text": "Sunyani \u00e8 una citt\u00e0 del Ghana, capoluogo della regione di Brong-Ahafo e dell'omonimo distretto. Ha una popolazione di 80.245 abitanti, con una crescita annua del 3,4% (dati del 2005)."}
{"id": "725279", "revid": "1610933", "url": "https://it.wikipedia.org/wiki?curid=725279", "title": "Gibbone cenerino", "text": ""}
{"id": "725280", "revid": "1610933", "url": "https://it.wikipedia.org/wiki?curid=725280", "title": "Gibbone di Giava", "text": ""}
{"id": "725281", "revid": "22356", "url": "https://it.wikipedia.org/wiki?curid=725281", "title": "Patagosarus", "text": ""}
{"id": "725283", "revid": "1827302", "url": "https://it.wikipedia.org/wiki?curid=725283", "title": "Timor Est", "text": "Timor Est, ufficialmente Repubblica Democratica di Timor Est, \u00e8 un Paese del sud-est asiatico, composto dalla met\u00e0 orientale dell'isola di Timor, dall'exclave di Oecusse sulla costa nord della parte occidentale di Timor, dall'isola di Atauro, a nord, e dall'isolotto di Jaco, al largo della punta orientale dell'isola. L'unico confine terrestre \u00e8 condiviso con l'Indonesia, con le acque territoriali confinanti a sud con le acque australiane nel Mar di Timor. La sua capitale \u00e8 Dili, citt\u00e0 costiera a nord dell'isola.\nConosciuto in passato come \"Timor portoghese\" in quanto il Paese \u00e8 stato una colonia portoghese fino al 1975, l'indipendenza fu dichiarata unilateralmente il 28 novembre dello stesso anno, a opera di fazioni filo-comuniste. Il timore di avere un governo comunista indipendente all'interno dell'arcipelago indonesiano nelle fasi pi\u00f9 concitate della guerra fredda port\u00f2 l'Indonesia a invadere Timor Est su vasta scala, con il supporto dei governi occidentali, nel dicembre 1975 e a dichiararlo come la propria 27\u00aa provincia il 17 luglio 1976, col nome di \"Timor Timur\". Il 30 agosto 1999 gli abitanti optarono per l'indipendenza in un referendum organizzato dalle Nazioni Unite, approvato a larga maggioranza della popolazione. \u00c8 diventata la prima nazione a raggiungere l'indipendenza nel XXI secolo.\nLa lingua principale parlata \u00e8 stata l'indonesiano per i 25 anni di occupazione militare, ma oggi \u00e8 la lingua tetum, pi\u00f9 parlata nella capitale. Tetum e portoghese formano le due lingue ufficiali del Paese, che fa parte della Comunit\u00e0 dei Paesi di lingua portoghese. Indonesiano e inglese, inoltre, sono classificati dalla Costituzione di Timor Est come \"lingue di lavoro\", indispensabili per i rapporti commerciali con i Paesi della regione. \u00c8 uno dei due Paesi prevalentemente cattolici presenti in tutta l'Asia, l'altro \u00e8 l'arcipelago delle Filippine. Si stima infatti che circa il 97% della popolazione professi la religione cattolica.Timor Est al 2019 \u00e8 un paese ancora molto povero economicamente, anche se dal 2008 l'economia timorese ha incominciato a registrare un'importante crescita economica, grazie alla scoperta e allo sfruttamento di consistenti riserve di petrolio, e all'aumento costante degli investimenti sia interni che esteri nel Paese.\nStoria.\nIn epoca precoloniale Timor era composta da numerosi piccoli regni, il pi\u00f9 importante dei quali quello di Wehali. Timor fu colonizzata all'inizio del XVI secolo sia dai portoghesi che dagli olandesi. Dopo un lungo periodo di contesa, Paesi Bassi e Portogallo si spartirono formalmente l'isola fra il 1859 e il 1914; ai portoghesi and\u00f2 la parte orientale, agli olandesi quella occidentale.\nL'isola fu conquistata dai giapponesi durante la seconda guerra mondiale e alla fine del conflitto Timor Est ritorn\u00f2 sotto il controllo del Portogallo.\nIl 28 novembre 1975, un anno e mezzo dopo la rivoluzione portoghese, detta \"dei garofani\", Timor Est dichiar\u00f2 la propria indipendenza. Nove giorni dopo, l'esercito indonesiano ne assunse il controllo invadendola e Timor Est divenne una provincia dell'Indonesia; negli anni successivi, segnati da continui scontri con l'esercito clandestino degli indipendentisti, il FALINTIL, i militari indonesiani e le milizie civili anti-indipendentiste fecero strage di civili.\nSolo con il massacro di Dili, compiuto dalle truppe indonesiane e dalle milizie fiancheggiatrici, il 12 novembre 1991, le rivendicazioni dell'indipendenza di Timor Est trovarono risonanza internazionale e la destituzione di Suharto, nel 1998, acceler\u00f2 il processo di revisione della posizione di Timor Est.\nIl 30 agosto 1999, in seguito alle forti pressioni internazionali, fu indetto un referendum per l'indipendenza, sotto il controllo di osservatori internazionali facenti parte della missione UNAMET, promosso dal Consiglio di sicurezza delle Nazioni Unite: vinse nettamente (78,5%) la fazione indipendentista, ma nel paese si scaten\u00f2 un'ondata di violenza che s'interruppe solo con un intervento di \"peacekeeping\" dell'INTERFET, un corpo di spedizione militare inviato dalle Nazioni Unite; Timor Est divenne a tutti gli effetti uno stato indipendente solo il 20 maggio 2002. Nello stesso anno fu eletto Capo dello Stato Xanana Gusm\u00e3o, leader del movimento di guerriglia indipendentista FALINTIL, braccio armato del partito che raccoglieva la maggioranza degl'indipendentisti, il FRETILIN. Sciolto il FRETILIN, fu costituito un esercito nazionale regolare, il FDTL (\"For\u00e7as de Defesa de Timor-Leste\" = Forza di Difesa di Timor Est), dal quale rimasero in gran parte esclusi i guerriglieri indipendentisti, mentre vi furono cooptati anche poliziotti che erano gi\u00e0 stati al servizio dell'Indonesia.\nNel marzo 2006 met\u00e0 delle forze armate si ribellarono al primo ministro Mari Alkatiri, che le aveva forzatamente congedate. I soldati ribelli si appellarono a Gusm\u00e3o che, sconfessando l'operato del premier, assunse il comando dell'esercito. Il Paese precipit\u00f2 nella guerra civile. Nel corso dell'anno, 2000 soldati australiani insieme a 500 malesi, nonch\u00e9 ad alcune unit\u00e0 neozelandesi e portoghesi, si dispiegarono nel Paese per contenere i danni alla martoriata popolazione.\nL'11 febbraio 2008 un gruppo di militari ribelli tent\u00f2 un golpe, attentando alla vita del presidente Jos\u00e9 Ramos-Horta \u2013 ferito gravemente\u00a0\u2013 e del \"premier\" Xanana Gusm\u00e3o\u00a0\u2013 rimasto invece illeso. Il golpe fall\u00ec a causa della morte del leader dei ribelli, Alfredo Reinado, ucciso durante l'assalto alla casa del presidente.\nPolitica.\nIl capo dello Stato \u00e8 il Presidente della Repubblica, che viene eletto con voto popolare ogni cinque anni e il cui ruolo \u00e8 soprattutto simbolico, sebbene in certi casi egli disponga del diritto di veto. In seguito alle elezioni parlamentari, il Presidente nomina il Primo ministro, solitamente il \"leader\" del partito vincente o della coalizione maggioritaria, il quale diviene cos\u00ec il capo del governo.\nIl Parlamento timorese, chiamato \"Parlamento Nacional do Timor Leste\", \u00e8 formato da una sola camera, i cui membri vengono eletti con voto popolare ogni cinque anni.\nIl numero dei seggi in Parlamento pu\u00f2 variare da un minimo di 52 ad un massimo di 65; gli attuali 88 membri rappresentano perci\u00f2 un'eccezione dovuta al periodo di transizione che lo stato sta attraversando (del resto, sono ancora in fase di formazione sia le istituzioni governative che il sistema amministrativo).\nLa costituzione timorese \u00e8 stata modellata sul modello di quella portoghese.\nDal 22 giugno 2018 il primo ministro \u00e8 Taur Matan Ruak. Il presidente della repubblica \u00e8 Francisco Guterres, che ha vinto con il 57,1% dei voti nel ballottaggio per le elezioni presidenziali del 20 marzo 2017.\nSuddivisione amministrativa.\nTimor Est \u00e8 suddivisa in 13 distretti amministrativi (fra parentesi i rispettivi capoluoghi):\nGeografia.\nIl territorio di Timor Est \u00e8 prevalentemente pianeggiante e in parte collinare e copre una superficie di ; la parte principale della nazione si estende nella zona orientale dell'Isola di Timor. L'isola di maggiore estensione \u00e8 Atauro; i fiumi di maggiore lunghezza sono il Laklo e il L\u00f3is; la montagna pi\u00f9 alta \u00e8 il Monte Tatamailau, alto .\nTimor Est confina a ovest con l'Indonesia, a nord \u00e8 bagnato dagli stretti di Ombai e Wetar ed a sud dal Mar di Timor che lo separa dall'Australia.\nL'exclave di Okussi-Ambeno \u00e8 bagnata a nord dal Mare di Savu, mentre il confine terrestre \u00e8 con la sola Indonesia.\nL'isola si caratterizza per l'esistenza di una catena montuosa che si estende da Est ad Ovest. Tale catena montuosa divide la costa del Nord (pi\u00f9 calda) da quella del sud (con pianure alluvionali e un clima pi\u00f9 mite). La cima pi\u00f9 elevata \u00e8 il monte Ramelau (o Tatamailau), che registra 2960\u00a0m di altitudine. Ma ci sono anche altri 4 monti che superano i 2000\u00a0metri: il monte Cablaque, sulla frontiera dei distretti di Ermera e Ainaru (Ainaro); i monti Merique e Loelaco, nella zona orientale; infine il monte Matebian, tra Baukau (Baucau) e Vikeke (Viqueque).\nInoltre il territorio \u00e8 a forte rischio sismico ed i terremoti sono molto frequenti.\nClima.\nNonostante Timor sia un paese tropicale, la morfologia del territorio ha contribuito ad un aumento notevole delle temperature medie annuali. Si registrano circa 15\u00b0 Celsius nelle regioni montuose e 30\u00b0 nella parte di Dili e nella punta Est del paese. Le precipitazioni, sono tipiche del regime dei monsoni, perci\u00f2 il territorio Timorese deve spesso sopportare frane di terra dovute alle numerose inondazioni. A Timor appartiene anche l'enclave di Oecussi, nella met\u00e0 dell'isola di Timor, con 815\u00a0km\u00b2 e l'isola di Atauro, al nord di Dili, con 141\u00a0km\u00b2.\nTimor Est possiede un clima equatoriale, con due stagioni all'anno determinate dai monsoni. La bassa escursione termica annuale \u00e8 comune a tutto il territorio e solo il regime di precipitazioni ha variazioni regionali. Si possono considerare tre aree climatiche: quella situata pi\u00f9 a Nord che \u00e8 la meno piovosa ed \u00e8 la pi\u00f9 aspra, con una stagione secca che dura quasi cinque mesi; la zona montuosa centrale, che registra molte precipitazioni e un periodo di siccit\u00e0 di quattro mesi; infine la zona meno aspra a Sud, con pianure molto estese, ma esposte ai venti australiani, pi\u00f9 piovosa di quella del Nord dell'isola. Il suo periodo di siccit\u00e0 si aggira solamente intorno ai tre mesi.\nFauna e flora.\nL'isola di Timor appartiene alla linea di Wallace, una zona di confine, da un punto di vista della fauna e della flora, tra il continente asiatico e quello oceanico. Tuttavia le variet\u00e0 australiane sono poche (ad esempio il cusco settentrionale comune). I pochi mammiferi di Timor come il sambar dalla criniera, alcune specie di pipistrelli, di topi-ragno, di scimmie e come gli uccelli e gl'insetti assomigliano pi\u00f9 ai comuni fenotipi asiatici. Tuttavia 23 specie di uccelli provengono solo dall'area ornitologica endemica di Timor e di Wetar. Ad un insieme di circa 240 specie di uccelli appartengono numerose specie di pappagalli, come i cacatuidi, poi amadine e colombe di Wetar\nTimor pu\u00f2 offrire solo poche specie di anuri, della classe degli anfibi, la maggior parte anche non endemiche, ma anche alcune tipiche di Timor. In ogni caso uno studio effettuato sul campo fra il 2004 ed il 2009 ha scoperto numerose specie fino ad allora sconosciute.\nIl mondo animale di Timor \u00e8 ricco anche di rettili, cos\u00ec il varano di Timor, che prende il nome proprio dall'isola, il pitone acquatico di Timor ed il serpente del riff timorese, che vive in mare. Ai mari di Timor appartiene anche il cosiddetto triangolo dei coralli, una zona con la pi\u00f9 grande biodiversit\u00e0 di coralli e pesci di scogliera del mondo.\nUn particolare significato culturale riveste il coccodrillo marino, che, come dice il nome, vive in mare. Solo tra il 2007 e il 2008 a Timor Est si sono contate tre aggressioni da parte di coccodrilli che hanno causato due morti e due feriti. Anche gli animali domestici vengono spesso straziati dai coccodrilli, tanto che nel 2010 venne costituita una \"Crocodile Task Force\" composta da dieci uomini. In questo Timor Est ebbe l'aiuto dal Territorio del Nord australiano, ove esiste una consolidata esperienza di rapporti con i coccodrilli marini. Coccodrilli in cattivit\u00e0 si trovano in un parco a Suai.\nLa vegetazione di Timor Est consiste principalmente in foreste secondarie, savane e di estensioni di graminacee. Si tratta principalmente di piante della famiglia delle Casuarinaceae, dei generi eucalipto, Cendana e sandalo. La superficie complessiva dei boschi \u00e8 diminuita fra il 1990 ed il 2000 dello 0,6 % circa.\nLa superficie occupata dalle foreste primitive di Timor Est \u00e8 diminuita di 220.000\u00a0ha, ovvero dell'1% del territorio. Il bosco fitto si trova ora solo nel sud del Paese o sulle zone montagnose. Le foreste di mangrovie coprono ora solo 7.500\u00a0ha in Timor Est, al contrario di altre isole dell'arcipelago ove se ne trovano occupati solo spiazzi sporadici lungo le coste. Queste si presentano solo presso le coste settentrionali, dove il mare \u00e8 pi\u00f9 calmo. Ad esempio si trovano foreste di mangrovia a Metinaro, Tibar ed a Maubara. Sulle coste meridionali le mangrovie non si estendono oltre che lungo gli estuari dei fiumi e nelle terre umide.\nEconomia.\nIl secolare investimento del Portogallo nella sua colonia delle Indie orientali non \u00e8 stato sufficiente a svilupparsi correttamente e il paese \u00e8 rimasto povero fino ad oggi. Sono state per\u00f2 costruite alcune infrastrutture sanitarie, di trasporto ed istruzione dopo la seconda guerra mondiale. Il commercio di legno di sandalo, uno dei principali prodotti del territorio, ha perso importanza e l'unica fonte di reddito \u00e8 rimasta una modesta produzione di caff\u00e8. Il contributo indonesiano nella costruzione di infrastrutture \u00e8 stato superiore a quello del Portogallo, anche se corrispondente al proprio interesse, come il trasporto di truppe o l'assorbimento pi\u00f9 rapido della cultura indonesiana da parte di Timor, con la perdita progressiva della propria cultura. Tuttavia, la maggior parte degli edifici sono stati distrutti dalle milizie filo-indonesiane nel periodo che segu\u00ec la dichiarazione dell'indipendenza: banche, alberghi, scuole, centri sanitari, ecc. La gi\u00e0 debole economia di Timor \u00e8 stata completamente devastata ed il paese \u00e8 divenuto totalmente dipendente dalla cooperazione internazionale per la ricostruzione. La moneta ufficiale di Timor Est \u00e8, dal 2000, il Dollaro USA. Dal 2003 il Dollaro \u00e8 stato affiancato da una valuta locale, il Centavo est timorense.\nDal 2008 per\u00f2 l'economia timorese \u00e8 in forte crescita, grazie allo sfruttamento dei giacimenti di gas naturale e petrolio trovati in fondo al mare; le statistiche riportavano una crescita superiore all'8% annuo, inferiore in Asia solo a quella della Mongolia; oltre a questo sono aumentati anche gli investimenti dei residenti che hanno deciso di aprire attivit\u00e0 e anche quelli stranieri; il turismo \u00e8 ancora poco sviluppato, ma ha grandissime potenzialit\u00e0 di crescita grazie al mare pressoch\u00e9 incontaminato; secondo stime governative, se la crescita economica rimarr\u00e0 tale per un lungo periodo di tempo, entro il 2030 il paese potrebbe diventare una potenza a medio reddito.\nSociet\u00e0.\nEvoluzione demografica.\nGli est-timoresi, conosciuti nel loro insieme come \"Maubere\", nome un tempo dispregiativo ma utilizzato ora con orgoglio dal movimento di resistenza, appartengono a vari gruppi etnici, fra cui soprattutto quello malese-polinesiano e, in misura notevolmente minore, a quello papuano. Vi sono inoltre piccole minoranze cinesi. Come in altre vecchie colonie portoghesi, nelle quali i matrimoni misti erano largamente accettati, anche a Timor Est si trova una minoranza di meticci, persone di sangue misto note con il nome portoghese di \"mesti\u00e7o\". Il \"mesti\u00e7o\" di Timor pi\u00f9 conosciuto nel panorama internazionale \u00e8 Jos\u00e9 Ramos-Horta, un tempo capo del movimento di resistenza in esilio, in seguito ministro degli Esteri e infine Presidente della Repubblica. Anche M\u00e1rio Viegas Carrascal\u00e3o, governatore indonesiano del territorio tra il 1987 e il 1992, \u00e8 un \"mesti\u00e7o\".\nAttualmente, la popolazione di Timor Est supera di abitanti.\nReligioni.\nLa maggioranza della popolazione professa la religione cattolica (90%), seguono minoranze musulmane (5%), protestanti (3%), buddhiste, induiste e animiste.\nCultura.\nLa cultura di Timor Est ha subito varie influenze, tra cui quella portoghese, males, delle culture indigene melanesiane e di Timor.\nLa cultura timorese \u00e8 fortemente influenzata dalle leggende austronesiane, sebbene l'influenza cattolica risulti comunque importante. Proprio una leggenda narra che l'isola di Timor sia nata dalla trasformazione di un gigantesco coccodrillo.\nL'analfabetismo \u00e8 ancora molto diffuso, ma c'\u00e8 una forte tradizione poetica. Per quanto riguarda l'architettura, \u00e8 possibile incontrare costruzioni in stile portoghese, con i tradizionali \"totem\" nelle case della regione orientale. Queste sono conosciute come \"lulik\" (che significa case sacre nella lingua \"t\u00e9tum\"), e \"lee teinu\" (case con le gambe) nella regione di Fataluku. Parlando della piccola impresa, sono molto diffusi l'artigianato e la tessitura delle tradizionali sciarpe dette \"tais\".\nLingue e dialetti.\nSecondo la costituzione di Timor Est, le lingue ufficiali sono il tetum e il portoghese. Secondo il paragrafo 3 del terzo articolo della Legge 1/2002, in caso di dubbi nelle interpretazioni delle leggi, la lingua prevalente \u00e8 comunque il portoghese.\nNonostante la presenza del Tetum, esistono comunque pi\u00f9 di quindici lingue nazionali a Timor Est, quali: ataurense, baiqueno, becais, b\u00fanaque, cauaimina, fataluco, gal\u00f3li, habo, idalaca, lovaia, macalero, macassai, mamba\u00ed, qu\u00e9maque e tocodede.\nLa lingua inglese e quella indonesiana, secondo la costituzione, sono le lingue per le disposizioni transitorie.\nEsistono comunque minoranze alloglotte, dovute perlopi\u00f9 a flussi migratori, che parlano varie lingue cinesi: il cinese standard, il cantonese e, principalmente, il cinese hakka (dell'etnia Han, sud-ovest della Cina).\nFestivit\u00e0 nazionale.\n20 maggio: \"Dia da Restaura\u00e7\u00e3o da Independ\u00eancia\" (Giorno dell'indipendenza dall'Indonesia), nel 2002\n28 novembre: \"Dia da Proclama\u00e7\u00e3o da Independ\u00eancia\" (Giorno dell'indipendenza dal Portogallo), nel 1975\nCommemorazioni varie.\n12 novembre: \"National Youth Day\" (Giorno del Ricordo per il Massacro di Dili o Massacro di Santa Cruz), durante l'occupazione indonesiana di Timor Est, nel 1991."}
{"id": "725284", "revid": "7336", "url": "https://it.wikipedia.org/wiki?curid=725284", "title": "Calore latente di vaporizzazione", "text": ""}
{"id": "725285", "revid": "486946", "url": "https://it.wikipedia.org/wiki?curid=725285", "title": "Deutsches Afrika Korps", "text": ""}
{"id": "725286", "revid": "28402", "url": "https://it.wikipedia.org/wiki?curid=725286", "title": "Stato fisico", "text": ""}
{"id": "725287", "revid": "7336", "url": "https://it.wikipedia.org/wiki?curid=725287", "title": "Resine a scambio ionico", "text": ""}
{"id": "725290", "revid": "486946", "url": "https://it.wikipedia.org/wiki?curid=725290", "title": "Afrika Corps", "text": ""}
{"id": "725292", "revid": "1543377", "url": "https://it.wikipedia.org/wiki?curid=725292", "title": "HD 209458 b", "text": "HD 209458 b (soprannominato \"Osiride\" od \"Osiris\") \u00e8 un pianeta extrasolare che orbita intorno alla stella HD 209458, una nana gialla simile al Sole di magnitudine 8 visibile nella costellazione di Pegaso, che dista circa dal sistema solare.\nIl pianeta orbita ad una distanza di appena 7 milioni di chilometri dalla stella, circa ; il suo raggio \u00e8 dunque un ottavo del raggio dell'orbita di Mercurio attorno al Sole. Una tale vicinanza alla stella madre fa s\u00ec che un anno su questo pianeta equivalga a circa 3,5 giorni terrestri, e che sulla sua superficie vi sia una temperatura molto elevata, pari a circa . La massa del pianeta \u00e8 220 volte quella della Terra (circa 0,65 volte la massa di Giove), il che indica che si tratta quasi sicuramente di un gigante gassoso.\nHD 209458 b costituisce una \"pietra miliare\" nella ricerca di mondi extraterrestri: \u00e8 infatti il primo pianeta extrasolare scoperto durante il suo transito sul disco della stella madre ed il primo la cui atmosfera sia stata confermata e studiata direttamente mediante tecniche spettroscopiche. Le indagini hanno rivelato che essa \u00e8 costituita principalmente da idrogeno, con discrete quantit\u00e0 di ossigeno e carbonio. L'eccessiva vicinanza alla stella, tuttavia, la espone alla forza del vento stellare, che la trascina via generando, in direzione opposta, una lunga coda di gas; pertanto, si stima che in un lontano futuro HD 209458 b possa diventare un pianeta ctonio. L'enorme irraggiamento \u00e8 inoltre responsabile di intensi venti carichi di monossido di carbonio (CO), che raggiungono velocit\u00e0 comprese tra e . Sulla base di nuovi modelli teorici, sviluppati nell'aprile 2007 a seguito delle scoperte effettuate mediante l'indagine spettroscopica, \u00e8 stata avanzata l'ipotesi che nell'atmosfera del pianeta possano essere presenti tracce di vapore acqueo, ipotesi poi confermata dai dati osservativi nella seconda met\u00e0 del 2009.\nScoperta.\nTransiti.\nIl pianeta \u00e8 stato scoperto grazie a studi spettroscopici il 5 novembre 1999. In precedenza, gli astronomi avevano reso noti i dati delle misure fotometriche di parecchie stelle (tra cui HD 209458) intorno alle quali si riteneva che potessero orbitare dei pianeti, nella speranza di riuscire ad osservare un calo della luminosit\u00e0, segno di un transito del pianeta sulla superficie della stella e dunque prova dell'esistenza stessa del pianeta. L'iniziale insuccesso di questi tentativi dipende dal fatto che l'orbita del pianeta ha un'inclinazione tale da non favorire i transiti.\nPoco dopo la scoperta, due squadre separate, una condotta da David Charbonneau e Timothy Brown, l'altra capitanata da Gregory W. Henry, furono finalmente in grado di rilevare un transito del pianeta attraverso la superficie della stella; si trattava del primo transito di un pianeta extrasolare mai osservato. Il 9 e il 16 settembre 1999 la squadra di Charbonneau misur\u00f2 un calo dell'1,7% nella luminosit\u00e0 di HD 209458; l'8 novembre la squadra di Henry rilev\u00f2 il medesimo calo di luminosit\u00e0 e determin\u00f2 accuratamente la durata del transito: ogni transito dura circa tre ore, ed il pianeta copre circa l'1,5% della superficie della stella.\nLe numerose misurazioni della velocit\u00e0 radiale svolte dal satellite Hipparcos hanno permesso agli astronomi di calcolare con estrema precisione il periodo orbitale del pianeta, 3,524736 giorni terrestri.\nIndividuazione diretta.\nIl 22 marzo 2005 la NASA ha reso note le rilevazioni condotte dal telescopio spaziale Spitzer dell'emissione infrarossa del pianeta: era la prima rilevazione della luce proveniente da un pianeta extrasolare. Questo risultato \u00e8 stato ottenuto misurando la radiazione totale della stella madre e notando la differenza di luminosit\u00e0 tra il momento in cui non vi \u00e8 transito e il momento in cui il pianeta transita sul disco stellare. Nuove misurazioni ottenute dall'osservazione hanno stabilito la temperatura del pianeta intorno ai ; tali rilevazioni hanno inoltre confermato la circolarit\u00e0 della sua orbita.\nOsservazione spettrale.\nIl 21 febbraio 2007 la NASA ha rilasciato la notizia, pubblicata anche sulla rinomata rivista \"Nature\", dell'osservazione diretta dello spettro del pianeta, assieme a quello di HD 189733 Ab; questa notizia indusse molti scienziati a ritenere questa tecnica un possibile metodo per individuare la presenza di forme di vita extraterrestri non senzienti sulla base delle modificazioni di carattere chimico che esse indurrebbero sull'atmosfera del pianeta.\nUn gruppo di ricercatori capitanati da Jeremy Richardson del Goddard Space Flight Center della NASA misur\u00f2 l'emissione atmosferica nella banda compresa tra 7,5 e ; gli esiti delle misurazioni non hanno per certi aspetti confermato le aspettative teoriche. Si prevedeva originariamente che lo spettro mostrasse un picco alla lunghezza d'onda di , il che avrebbe indicato la presenza di vapore acqueo nell'atmosfera; tuttavia questo picco non \u00e8 stato rintracciato, probabilmente a causa delle scarse quantit\u00e0 di vapore acqueo individuate poi due mesi dopo. Inoltre \u00e8 stato notato un picco non previsto a 9,65\u00a0\u00b5m, che i ricercatori hanno attribuito alle nubi di polveri e silicati, fenomeno precedentemente non osservato. Un ulteriore picco imprevisto \u00e8 stato rintracciato a , ma gli studiosi non sono riusciti ad individuarne la causa. Una squadra indipendente, capitanata da Mark Swain del Jet Propulsion Laboratory, ha pubblicato i suoi dati in contemporanea con quelli di Richardson e colleghi, giungendo alle medesime conclusioni dell'altro gruppo.\nParametri fisici.\nLe analisi spettroscopiche hanno mostrato che il pianeta ha una massa 0,69 volte quella di Giove. La frequenza dei transiti ha permesso agli astronomi di misurare anche il raggio del pianeta, cosa mai accaduta in precedenza per qualunque altro pianeta extrasolare scoperto.\nL'alta vicinanza alla stella madre fa s\u00ec che il pianeta abbia un'altissima insolazione, all'origine dell'elevata temperatura atmosferica quantificata in circa ; queste caratteristiche rendono HD 209458 b un tipico pianeta gioviano caldo (\"hot Jupiter\"). Alla luce delle leggi dei gas, si ipotizza che i pianeti gioviani caldi particolarmente vicini alla loro stella abbiano, a causa dell'intenso riscaldamento dell'atmosfera esterna, delle dimensioni superiori a quelle che avrebbero se si trovassero ad una distanza maggiore dalla stella: si \u00e8 visto infatti che HD 209458 b, nonostante abbia una massa inferiore a quella di Giove, possiede un raggio pi\u00f9 ampio, che grazie ai transiti \u00e8 stato possibile misurare in . Inoltre il riscaldamento imputabile alle forze di marea, con il contributo dell'eccentricit\u00e0 dell'orbita, avrebbe giocato un ruolo importante nel plasmare il pianeta nel corso dei miliardi di anni trascorsi.\nSi ritiene che, a causa sempre delle forze mareali, il pianeta presenti una rotazione sincrona, ovvero la durata di un giorno su HD 209458b sarebbe identica al periodo orbitale; il pianeta dunque rivolgerebbe alla stella sempre la medesima porzione di superficie, come la Luna alla Terra. Questo fenomeno sarebbe all'origine di un'enorme differenza di riscaldamento sulla superficie del pianeta, causa dei violentissimi venti individuati dalla Terra. Mediante lo studio dell'effetto Rossiter-McLaughlin, dovuto al transito del pianeta davanti alla sua stella, si \u00e8 potuto misurare un angolo tra il momento angolare orbitale (normale all'orbita planetaria) e l'asse di rotazione della stella pari ; questo angolo non \u00e8 per\u00f2 l'angolo totale di disallineamento tra i due assi, ma solo la sua proiezione sul piano ortogonale alla congiungente tra l'osservatore ed il sistema. Si pu\u00f2 dunque stimare che l'angolo di disallineamento del sistema sia maggiore o uguale a .\nAtmosfera.\nEsosfera.\nIl 27 novembre 2001 il telescopio spaziale Hubble (HST) ha rilevato nell'esosfera del pianeta tracce di sodio; si tratta della prima determinazione della composizione chimica dell'atmosfera di un esopianeta. Le analisi hanno mostrato che la parte centrale della linea del sodio \u00e8 correlata con pressioni che vanno da 50 millibar a un microbar, e che la quantit\u00e0 complessiva dell'elemento risulta essere circa un terzo della sua quantit\u00e0 su HD 189733 Ab.\nNel 2003\u20132004 gli astronomi, servendosi dello spettrografo dell'HST, hanno scoperto intorno al pianeta un vasto inviluppo ellissoidale, costituito da carbonio, idrogeno ed ossigeno, che raggiunge temperature dell'ordine dei . Questa temperatura, stando alla distribuzione maxwelliana della velocit\u00e0 delle particelle, fa s\u00ec che gli atomi, in virt\u00f9 della loro agitazione termica, si muovano a velocit\u00e0 superiori alla velocit\u00e0 di fuga dal pianeta, dando luogo ad una coda di gas, in particolare idrogeno, che si diparte dal pianeta in direzione opposta alla stella, raggiungendo una lunghezza di circa , quasi equivalente al suo diametro. Si stima che il pianeta perda di idrogeno al secondo. L'analisi della luce stellare che attraversa l'inviluppo mostra che i pi\u00f9 pesanti atomi di carbonio ed ossigeno sono espulsi dalla grande resistenza idrodinamica causata dall'evaporazione dell'atmosfera di idrogeno.\nSi pensa che questo tipo di perdita atmosferica sia comune a tutti i pianeti che orbitano molto vicino (circa ) a stelle simili al Sole. \u00c8 probabile che l'atmosfera di HD 209458 b non evaporer\u00e0 per intero; si ritiene che il pianeta possa aver perso appena il 7% della sua massa totale durante la sua vita, stimata di . Inoltre, \u00e8 possibile che il campo magnetico del pianeta possa esercitare un'azione protettiva nei confronti di un'eccessiva perdita di massa, dal momento che mentre l'esosfera viene ionizzata dalla stella, le linee di campo tratterrebbero gli ioni prevenendone la perdita.\nStratosfera e sommit\u00e0 delle nubi.\nI rilievi altimetrici dell'atmosfera planetaria hanno mostrato che il livello zero, ovvero il punto in cui la pressione raggiunge il valore di , \u00e8 situato ad dal centro del pianeta, mentre l'atmosfera si presenta chiara (probabilmente a causa delle alte abbondanze di idrogeno) nel punto in cui la pressione raggiunge i e risulta gi\u00e0 misurabile lo scattering Rayleigh; qui la temperatura raggiunge i .\nLe osservazioni condotte dal telescopio spaziale MOST hanno inizialmente limitato l'albedo del pianeta ad un valore inferiore al 30% (con un'albedo geometrica di ), il che lo avrebbe reso un oggetto straordinariamente scuro; per raffronto, Giove possiede un'albedo molto pi\u00f9 elevata, pari al 52%. Questo valore ha portato a ritenere che lo strato pi\u00f9 alto di nubi di HD 209458 b sia costituito da materiale meno riflettente rispetto all'ammoniaca delle nubi gioviane. I modelli sviluppati hanno mostrato che tra la sommit\u00e0 dell'atmosfera ed il gas caldo ad alta pressione che circonda il mantello esiste una stratosfera di gas a temperatura intermedia; questo implicherebbe l'esistenza di un guscio esterno di nubi calde ed opache, con una discreta abbondanza di ossidi di vanadio e titanio (come accade nelle stelle di classe M V), anche se non si esclude l'esistenza di altri composti pi\u00f9 complessi, come le toline. Sulla parte superiore della stratosfera si trova lo strato di idrogeno caldo responsabile dello scattering di Rayleigh, mentre al di sopra di esso si trova la porzione assorbente dello strato nuvoloso, soggetta ad una pressione di 25 millibar.\nLe quantit\u00e0 di CO misurate nell'atmosfera di HD 209458 b sono paragonabili con quelle contenute su Giove e Saturno, segno che questi pianeti condividono le medesime modalit\u00e0 di formazione pur essendo successivamente andati incontro a destini differenti.\nPresenza di vapore acqueo.\nIl 10 aprile 2007 Travis Barman, del Lowell Observatory, ha annunciato la probabile esistenza di tracce di vapore acqueo nell'atmosfera del pianeta extrasolare. Utilizzando una combinazione di misurazioni precedentemente ottenute dal telescopio Hubble e dei nuovi modelli teorici sviluppati nel febbraio dello stesso anno, Barman ha rintracciato degli indizi della presenza delle linee di assorbimento dell'acqua nell'atmosfera del pianeta.\nSecondo l'esito di diversi studi, le linee di assorbimento dell'acqua nell'atmosfera di questo genere di esopianeti appaiono molto marcate nell'infrarosso piuttosto che nel visibile. Barman, studiando i dati ricavati dal telescopio Hubble, li applic\u00f2 al modello teorico sviluppato e identific\u00f2 l'assorbimento dell'acqua nell'atmosfera planetaria.\nIl 24 aprile l'astronomo David Charbonneau, che era stato a capo del gruppo che aveva condotto le misurazioni col telescopio Hubble, ha per\u00f2 messo in guardia sul fatto che degli artefatti del telescopio possano aver introdotto delle variazioni che hanno fatto s\u00ec che il modello teorico contemplasse la presenza di vapor acqueo nel pianeta. L'astronomo sperava che ogni dubbio sarebbe stato fugato nei mesi successivi.\nIl 20 ottobre 2009 la presenza di vapore acqueo, diossido di carbonio e metano nell'atmosfera del pianeta \u00e8 stata confermata dai ricercatori del \"Jet Propulsion Laboratory\" della NASA.\nCon lo spettrografo Giano-B del Telescopio Nazionale Galileo \u00e8 stata rilevata la presenza di acqua, monossido di carbonio, acido cianidrico, metano, ammoniaca e acetilene. La presenza di diverse molecole contenenti del carbonio indicherebbe un'atmosfera pi\u00f9 ricca di carbonio, che di ossigeno, suggerendo che il pianeta si sia formato al di l\u00e0 della linea di condensazione dell'acqua. In confronto con il Sistema Solare potrebbe essersi formato tra le orbite di Giove e di Saturno, per poi migrare nella posizione attuale. Questo fatto testimonierebbe l'ipotesi che i gioviani caldi si siano formati pi\u00f9 lontani dalla loro stella. \nVenti ad alta velocit\u00e0 e tempeste.\nLe osservazioni della regione atmosferica prospiciente al terminatore, effettuate in occasione di alcuni transiti da un gruppo di ricerca tramite il Very Large Telescope (VLT) dell'ESO e lo spettrografo CRIRES, ha permesso di individuare la presenza nel pianeta di intensi venti carichi di monossido di carbonio (CO): si \u00e8 visto infatti che le linee di assorbimento del CO subiscono uno spostamento verso il blu che si discosta dai valori di spostamento delle linee spettrali attribuibili alla velocit\u00e0 spaziale del sistema. Questo spostamento verso il blu \u00e8 stato interpretato come indice della presenza di un flusso di gas dal lato diurno al lato notturno dell'atmosfera planetaria a pressioni comprese tra ; tali venti sono il risultato del vasto gradiente termico generato dall'imponente radiazione stellare incidente sulla superficie illuminata del pianeta, che fa raggiungere ai venti velocit\u00e0 comprese tra . Le simulazioni tridimensionali della circolazione atmosferica hanno mostrato che a basse pressioni (&lt;10 mbar) gli spostamenti d'aria dalla zona illuminata alla zona in ombra avvengono sia attraverso i poli sia lungo l'equatore."}
{"id": "725293", "revid": "729019", "url": "https://it.wikipedia.org/wiki?curid=725293", "title": "Mercato mobiliare", "text": "Il mercato mobiliare \u00e8 la concentrazione delle negoziazioni, conclusioni ed esecuzioni di contratti di compravendita di valori mobiliari e strumenti finanziari e della conseguente formazione dei prezzi.\nTali operazioni sono disciplinate da una normativa pi\u00f9 volte modificata e che prevede oggi che le stesse siano svolte solo da S.p.A con determinati requisiti e che operino a seguito di autorizzazione e stretta vigilanza di autorit\u00e0 pubbliche (CONSOB, Ministero del Tesoro e Banca d'Italia)."}
{"id": "725295", "revid": "183694", "url": "https://it.wikipedia.org/wiki?curid=725295", "title": "Cesare Chiodi", "text": "Biografia.\nSi laurea in Ingegneria civile nel 1908 al Regio Istituto tecnico superiore di Milano (poi R. Politecnico). Ottiene la libera docenza in Costruzione di ponti nel 1914. Al Politecnico tiene i corsi, ufficiali o di perfezionamento, di \"Costruzioni di ponti ed opere marittime\", \"Costruzioni in acciaio\", \"Ponti e organizzazione dei cantieri\".\nDall'anno accademico 1929-30 insegna \"Tecnica urbanistica\" alla Facolt\u00e0 di ingegneria - \u00abil primo corso del genere in Italia\u00bb lo definir\u00e0 Luigi Dodi - e dal 1930 al 1936 alla Facolt\u00e0 di Architettura.\nOttiene la libera docenza di Urbanistica nel 1933. Nel 1935 l'editore Hoepli pubblica il suo manuale \"La citt\u00e0 moderna. Tecnica urbanistica\": \u00e8 la sua opera pi\u00f9 importante fra una ricca pubblicistica dedicata prevalentemente ai temi dell'urbanistica, delle infrastrutture e del turismo. Lascia l'insegnamento universitario nel 1955 dopo aver fondato e retto il Gabinetto (poi Istituto) di Tecnica urbanistica al Politecnico di Milano. Dall'anno successivo, presso lo stesso ateneo, dirige con Giovanni Muzio il primo corso di aggiornamento in Urbanistica tecnica.\nEletto consigliere comunale a Milano nel 1920, dal 1922 al 1925 ricopre la carica di assessore all'edilizia promuovendo, tra le altre cose, gli studi per il nuovo piano regolatore, per la riforma del Regolamento Edilizio e per il progetto della metropolitana.\n\u00c8 membro delle commissioni istituite per l'esecuzione del piano regolatore di Milano del 1934. Dal 1938 \u00e8 prima membro e poi presidente della Giunta consultiva che accompagna l'attivit\u00e0 della Divisione urbanistica del Comune di Milano - diretta dall'ingegnere capo Luigi Lorenzo Secchi - nell'attivit\u00e0 di revisione del piano regolatore del 1934. Essa fornir\u00e0 le direttive per la definizione del progetto di piano regolatore del 1945, mai divenuto operativo, ma figlio della nuova legge urbanistica nazionale alla cui redazione Chiodi d\u00e0 il suo fattivo contributo.\n\u00c8 infatti membro - con Alberto Calza Bini, Gustavo Giovannoni, Giuseppe Pagano, Luigi Piccinato, Marcello Piacentini e Virgilio Testa - della commissione nazionale che, sotto la guida del ministro dei Lavori pubblici Giuseppe Gorla, giunge alla definizione della legge urbanistica fondamentale del 17 agosto 1942, n. 1150.\nLa sua attivit\u00e0 professionale incomincia subito dopo la laurea, quando rileva lo studio del padre prematuramente scomparso. Progetta e realizza ponti e strutture metalliche o in cemento armato, edifici civili, industriali e pubblici. Fra i pi\u00f9 significativi ricordiamo: \nRedige il piano di ricostruzione di Fidenza (1946) e i piani regolatori di Salsomaggiore (1928 e, con G. Chiodi, 1957), Treviglio (1952, con L. Dodi), Fidenza (1959, con G. Chiodi), Bellagio (1960, con G. Chiodi).\nNel periodo tra le due guerre \u00e8 tra i protagonisti del dibattito urbanistico milanese, italiano e internazionale. Partecipa, con Giuseppe Merlo e Giovanni Brazzola, al concorso per il piano regolatore di Milano del 1926-27 ottenendo il terzo premio. Dopo quell'esperienza prende parte ai concorsi per la redazione dei piani regolatori di Grosseto (1927-28, con G. Merlo); Foggia (1928, con G. Merlo e G. Brazzola); Bolzano (1929-30, con G. Merlo); Pisa (1929-30, con G. Merlo e G. Valtolina); Verona (1931-32, con G. Merlo); Piacenza (1932-33, con G. Merlo); Busto Arsizio (1933, con G. Merlo); Gallarate (1933-34, con G. Merlo); Pavia (1933, con G. Merlo); Mantova (1934-35, con G. Finzi e G. Merlo); Savona (1934-36, con G. Merlo). \u00c8 membro delle commissioni giudicatrici dei concorsi per i piani regolatori di Como (1933-34), Belluno (1934-35), Bologna (1938-39), Vicenza (1938), Palermo (1939-40), Verbania (1939-40) e Torino (1947-48). A partire dalla met\u00e0 degli anni venti, partecipa ai congressi organizzati dall\"International Federation for Housing and Town Planning\" - una federazione che ha sede a Londra presieduta prima da Ebenezer Howard e poi da Raymond Unwin - confrontandosi con i principali esponenti della cultura architettonica e urbanistica europea e americana, tra i quali Hendrik Petrus Berlage, Frederick Law Olmsted, Ernst May, Thomas Adams, Paul Wolf, Patrick Abercrombie, Marcel Po\u00ebte, Joseph St\u00fcbben, Lewis Mumford, Alvar Aalto, Henry van de Velde, J. J. Pieter Oud. Chiodi sar\u00e0 vicepresidente e rappresentante per l'Italia della federazione fra il 1946 e il 1952, incarico che, su sua proposta, verr\u00e0 successivamente ricoperto da Adriano Olivetti.\nNel 1944 coordina i lavori del Sindacato ingegneri della provincia di Milano per la messa a punto di un programma per la ricostruzione milanese. Aderisce all'invito pubblico del Comune di Milano del 10 novembre 1945 a presentare proposte per il nuovo piano regolatore. \u00c8 membro del Comitato ordinatore del primo Convegno nazionale per la ricostruzione edilizia che si tiene a Milano dal 14 al 16 dicembre 1945. Presiede, dal 29 dicembre 1945 al 15 marzo dell'anno\nsuccessivo, il Convegno per lo studio delle direttive per il nuovo piano regolatore di Milano e, a Roma dal 12 al 14 dicembre 1946, il I Congresso nazionale per la ricostruzione edilizia.\nDal secondo dopoguerra, oltre a dirigere fino al 1969 il periodico \"Le Strade\", ricopre numerosi incarichi presso enti o istituzioni nazionali e internazionali: \u00e8 presidente del Touring Club Italiano dal 1946 al 1964 e presidente onorario fino al 1969; presidente del Collegio degli ingegneri di Milano nei periodi 1946-48 e 1956-58; presidente, dal 1946 al 1952, poi presidente onorario e ancora presidente dal 1966 dell\"Associazione nazionale ingegneri architetti italiani\"; vicepresidente della \"Cassa di risparmio delle province lombarde\" dal 1946 al 1962; vice resgi\u00f2 della Famiglia Meneghina nei periodi 1946-57 e 1962-69; presidente della Societ\u00e0 del Giardino nei periodi 1947-52 e 1959-62; presidente del Rotary club di Milano nel biennio 1950-52 e governatore dell'87\u00ba distretto (Italia) del Rotary club internazionale dal 1953 al 1954; ricopre infine incarichi di rilievo nella \"Alliance internationale de tourisme\", nel comitato misto della \"Organisation du tourisme et de l'automobile\" e dell\"Association internationale permanente des congr\u00e8s de la route\", nella commissione urbanistica dell\"Union internationale des architects\". Dedica parte dei suoi ultimi anni di attivit\u00e0 a iniziative in difesa dell'ambiente, del paesaggio e del patrimonio artistico e architettonico italiano."}
{"id": "725298", "revid": "712828", "url": "https://it.wikipedia.org/wiki?curid=725298", "title": "Nuovo Impero Galattico", "text": ""}
{"id": "725302", "revid": "729795", "url": "https://it.wikipedia.org/wiki?curid=725302", "title": "Armata corazzata italo-tedesca", "text": ""}
{"id": "725303", "revid": "486946", "url": "https://it.wikipedia.org/wiki?curid=725303", "title": "ACIT", "text": ""}
{"id": "725304", "revid": "100623", "url": "https://it.wikipedia.org/wiki?curid=725304", "title": "Lupo antartico", "text": ""}
{"id": "725311", "revid": "834", "url": "https://it.wikipedia.org/wiki?curid=725311", "title": "Musette", "text": ""}
{"id": "725314", "revid": "767487", "url": "https://it.wikipedia.org/wiki?curid=725314", "title": "Lucky Thompson", "text": "Biografia.\nInsieme a Sidney Bechet e Steve Lacy, Thompson fu uno dei musicisti che fecero uscire il sassofono soprano dal dimenticatoio. Il fraseggio bebop che Thompson e Lacy portarono su questo strumento avrebbe destato l'interesse di John Coltrane che lo avrebbe adottato all'inizio degli anni 1960.\nThompson trascorse la sua infanzia e giovinezza a Detroit e debutt\u00f2 come musicista swing nelle file delle orchestre di Lionel Hampton, Don Redman, Billy Eckstine, Lucky Millinder e Count Basie. Dopo una parentesi dedicata al rhythm and blues, Thompson si rivolse al bebop e in seguito all'hard bop, suonando con le formazioni di Kenny Clarke, Miles Davis, Dizzy Gillespie e Milt Jackson. Thompson era un solista ispirato, dotato di uno stile molto personale, dove il linguaggio di solisti quali Coleman Hawkins, Ben Webster e Don Byas veniva colorato da concetti armonici pi\u00f9 moderni. Il suo approccio \u00e8 in evidenza nell'album di Stan Kenton \"Cuban Fire\", cos\u00ec come in quelli che incise come leader. Quando era ai massimi livelli \u2013 cosa che gli capit\u00f2 spesso \u2013 Thompson era uno dei primi nel suo strumento.\nThompson registr\u00f2 sia come leader sia come \"sideman\" nel corso degli anni cinquanta, apparendo nelle registrazioni che Charlie Parker fece per la Dial Records a Los Angeles e nell'album di Miles Davis \"Walkin\"'. Alla fine degli anni sessanta si trasfer\u00ec in Svizzera, a Losanna, continuando a registrare in molte occasioni: uno degli album pi\u00f9 notevoli del periodo \u00e8 \"A Lucky Songbook in Europe\". Dopo aver insegnato al Dartmouth College nel 1973 e nel 1974, si ritir\u00f2 completamente dalla musica, disgustato dall'atteggiamento razzista e discriminatorio che riteneva che le case discografiche e i proprietari di vari locali avessero tenuto nei suoi confronti. Si trasfer\u00ec a Savannah, in Georgia, e scomparve dalle cronache finch\u00e9 non fu ritrovato, senza casa e malato, a Seattle, dove alcuni appassionati di jazz si presero cura di lui.\nTrascorse i suoi ultimi anni a Seattle, ricoverato in un ospedale a causa della malattia di Alzheimer che lo aveva colpito.\nCollegamenti esterni.\nBiografia e discografia"}
{"id": "725319", "revid": "834", "url": "https://it.wikipedia.org/wiki?curid=725319", "title": "Divisione Corazzata Ariete", "text": ""}
{"id": "725320", "revid": "1543377", "url": "https://it.wikipedia.org/wiki?curid=725320", "title": "Lacrosse ai Giochi della IV Olimpiade", "text": "Il lacrosse alla IV Olimpiade fu rappresentato da un evento. Vi parteciparono solo due squadre, una in meno rispetto alla III Olimpiade."}
{"id": "725321", "revid": "599013", "url": "https://it.wikipedia.org/wiki?curid=725321", "title": "Divisione corazzata Ariete", "text": ""}
{"id": "725322", "revid": "2519", "url": "https://it.wikipedia.org/wiki?curid=725322", "title": "Regione del Volta", "text": "La Regione del Volta (ufficialmente Volta Region, in inglese) \u00e8 la pi\u00f9 orientale delle dieci regioni del Ghana. La capitale \u00e8 Ho. Confina a nord con la Regione Settentrionale, a ovest con la Regione di Ashanti e la Regione Orientale, a est con il Togo e a sud con la Regione della Grande Accra e il Golfo di Guinea. Alla regione appartengono tutta la costa orientale del Lago Volta e il monte pi\u00f9 alto del Ghana, l'Afadjoto.\nDistretti.\nLa regione del Volta \u00e8 suddivisa in 18 distretti:"}
{"id": "725323", "revid": "628767", "url": "https://it.wikipedia.org/wiki?curid=725323", "title": "Discrezionalit\u00e0 tecnica", "text": "La discrezionalit\u00e0 tecnica pu\u00f2 essere definita come la possibilit\u00e0 di scelta, riconosciuta alla pubblica amministrazione, basata sulla verifica della sussistenza di determinati pre-requisiti di natura tecnica richiesti dalla legge.\nCaratteri.\nLa discrezionalit\u00e0 tecnica \u00e8 data dall'ambito di valutazione, da realizzarsi secondo le nozioni o le tecniche della scienza o dell'arte che governa la materia su cui deve agire l'atto amministrativo, dei pre requisiti individuati dalla legge.\nDeterminata la sussistenza dei pre-requisiti richiesti dalla legge, l'atto amministrativo pu\u00f2 essere determinato in tutte le sue componenti o meno, nel qual caso sussiste un ulteriore ambito di discrezionalit\u00e0, questa volta di tipo amministrativa, in capo all'amministrazione nella formazione dell'atto. In questo caso si parla di discrezionalit\u00e0 mista."}
{"id": "725335", "revid": "1610933", "url": "https://it.wikipedia.org/wiki?curid=725335", "title": "Ilobate dalle mani bianche", "text": ""}
{"id": "725336", "revid": "599013", "url": "https://it.wikipedia.org/wiki?curid=725336", "title": "Lar", "text": ""}
{"id": "725337", "revid": "1610933", "url": "https://it.wikipedia.org/wiki?curid=725337", "title": "Gibbone dalle mani bianche", "text": ""}
{"id": "725340", "revid": "834", "url": "https://it.wikipedia.org/wiki?curid=725340", "title": "Pics", "text": ""}
{"id": "725344", "revid": "324090", "url": "https://it.wikipedia.org/wiki?curid=725344", "title": "Gran Lago Salato", "text": "Il Gran Lago Salato (\"Great Salt Lake\") \u00e8 un grande bacino lacustre degli Stati Uniti, situato nel nord-ovest dello Utah, nella contea di Salt Lake.\nDescrizione.\nIl Gran Lago Salato \u00e8 quanto oggi resta del lago Bonneville, un vasto bacino preistorico che si \u00e8 in gran parte prosciugato.\nIl lago si trova ad un'altitudine media di 1.280\u00a0m. Ha una lunghezza di circa 120\u00a0km e una larghezza che varia tra 48\u00a0km e 80\u00a0km.\nLa superficie media del lago \u00e8 di 4.400\u00a0km\u00b2 (che ne fa il secondo lago per dimensioni fra quelli interamente all'interno dei confini degli Stati Uniti, dopo il Lago Michigan), ed \u00e8 soggetta a forti variazioni stagionali.\nIl lago \u00e8 mediamente poco profondo (4,5\u00a0m).\nLe acque del Gran Lago Salato hanno una composizione chimica molto simile a quella delle acque oceaniche. La concentrazione salina varia tra 50\u00a0g/l (50 grammi di sale per litro) e 270\u00a0g/l (la salinit\u00e0 media del mare \u00e8 di circa 35\u00a0g/l).\nA causa dell'elevata salinit\u00e0, poche specie viventi sono in grado di abitarlo. La specie pi\u00f9 rappresentativa \u00e8 costituita dai piccoli crostacei della specie \"Artemia salina\".\nD'estate il lago attrae turisti e popolazione locale, che vi si recano per farsi il bagno, analogamente a quanto succede nel Mar Morto."}
{"id": "725346", "revid": "834", "url": "https://it.wikipedia.org/wiki?curid=725346", "title": "PoC", "text": ""}
{"id": "725352", "revid": "116476139", "url": "https://it.wikipedia.org/wiki?curid=725352", "title": "La grande truffa del rap", "text": "La grande truffa del rap \u00e8 un album in studio del gruppo rap italiano Gente Guasta, pubblicato nel gennaio 2000 dall'etichetta Niente X Niente Records.\nIl disco.\nIl progetto di Esa e Polare \u00e8 successivo alla loro fortunata esperienza come componenti del gruppo rap varesino Otierre, esce nel 2000 ed \u00e8 composto da 15 tracce su cui lavorano alle strumentali Lato, El Presidente (nuovo nome d'arte dello stesso Esa), The NextOne, DJ Skizo, Boulevard Bou e Inesha. Dal lato vocale, l'album ha visto numerose collaborazioni, tra cui quelle con gli Uomini di Mare e con la Rome Zoo. Inoltre compaiono diversi ospiti stranieri, membri del collettivo rap internazionale La Connessione, a rimare in francese, tedesco ed inglese.\nAl rap positivo irraggiato dagli Otierre, Esa e Polare oppongono una visione pi\u00f9 cupa ed un atteggiamento maggiormente autoreferenziale in un prodotto che la critica non ha pienamente accettato, pur avendo il disco raggiunto anche i mercati dell'Europa continentale grazie al collettivo La Connessione di cui il duo faceva parte gi\u00e0 dai tempi degli Otierre."}
{"id": "725364", "revid": "767487", "url": "https://it.wikipedia.org/wiki?curid=725364", "title": "Anossia", "text": "Si definisce con il termine anossia la diminuzione o totale mancanza di ossigeno molecolare o ossigeno biatomico O2 a livello cellulare.\nL'anossia pu\u00f2 essere \"istotossica\", cio\u00e8 dovuta al danneggiamento dei tessuti, oppure conseguente a un diminuito apporto di sangue nei tessuti interessati. In questo caso si pu\u00f2 parlare di anossiemia.\n\u00c8 una situazione di emergenza che se non risolta celermente porta in breve tempo alla morte dei tessuti, sensibili alla mancanza d'ossigeno. Le cellule pi\u00f9 soggette a danni in seguito ad anossia sono quelle maggiormente differenziate e specializzate (ad esempio le cellule nervose)."}
{"id": "725371", "revid": "767487", "url": "https://it.wikipedia.org/wiki?curid=725371", "title": "Grand Staircase", "text": "La Grand Staircase, in italiano \"Grande scalinata\", \u00e8 un'enorme sequenza di strati sedimentari disposti a gradoni che risalgono come una scalinata dal Grand Canyon al Bryce Canyon attraversando il parco nazionale di Zion, nel SO degli Stati Uniti. La descrizione di questa regione come un'unica grande formazione geologica disposta a gradoni si deve al geologo Clarence Dutton, il quale individu\u00f2 le cinque scarpate che costituiscono i gradoni della Grand Staircase. Ogni scarpata \u00e8 denominata sulla base del colore delle rocce che la costituiscono. In ordine ascendente esse sono:\nSuccessivamente i geologi hanno provveduto a dividere i gradini di Dutton in specifiche formazioni rocciose.\nQuello che rende la Grand Staircase unica \u00e8 che conserva molta pi\u00f9 storia del nostro pianeta di qualunque altro posto, infatti gli strati di roccia sedimentaria sono rimasti intatti e sono in grado di raccontare la storia degli ultimi 600 milioni di anni."}
{"id": "725373", "revid": "339392", "url": "https://it.wikipedia.org/wiki?curid=725373", "title": "Pavle Kara\u0111or\u0111evi\u0107", "text": ""}
{"id": "725377", "revid": "71155", "url": "https://it.wikipedia.org/wiki?curid=725377", "title": "Controcampo (fotografia)", "text": ""}
{"id": "725381", "revid": "2039709", "url": "https://it.wikipedia.org/wiki?curid=725381", "title": "Serdica", "text": "Serdica (o Sardica) fu in origine un \"oppidum\" dei Traci (il toponimo deriva forse dal nome celtico della trib\u00f9 dei Serdi), che oggi corrisponde alla citt\u00e0 di Sofia in Bulgaria. Per un breve periodo durante il IV a.C., la citt\u00e0 fece parte del Regno di Macedonia di Filippo II e di suo figlio Alessandro il Grande.\nStoria.\nIntorno al 29 a.C., \"Serdica\" fu conquistata dalle armate romane del governatore di Macedonia, Marco Licinio Crasso. Divenne municipio al centro di una regione amministrativa, durante il regno dell'imperatore Traiano (98-117), che la chiam\u00f2 \"Ulpia Serdica\".\nSembra che la prima citazione della citt\u00e0 di \"Serdica\" sia stata fatta da Tolomeo attorno alla fine del I secolo. La citt\u00e0 di \"Serdica\" era di ampie dimensioni, munita da mura e torri, terme, edifici amministrativi e di culto, una grande basilica, anfiteatro, un grande foro, un circo ed un teatro.\nQuando l'imperatore Diocleziano divise le province di Mesie in \"Dacia ripensis\" e \"Dacia mediterranea\", \"Serdica\" divenne la capitale di quest'ultima provincia. La citt\u00e0 continu\u00f2 ad ampliarsi per il secolo e mezzo successivo, divenendo un importante centro politico, economico e sede del governo imperiale. In questa citt\u00e0 fu riconosciuto il cristianesimo come religione lecita al tempo dell'Imperatore Galerio (Editto di Galerio del 30 aprile del 311), che qui nacque (attorno al 250) e mor\u00ec (il 5 maggio del 311).\nPochi anni pi\u00f9 tardi, non solo \"Serdica\" divenne \"capitale\" (insieme a \"Sirmium\") dei territori occidentali di Costantino I (tra il 317 ed il 323, al tempo delle guerre suebo-sarmatiche), ma quest'ultimo insieme a Licinio, fecero proprio in questa citt\u00e0 \"Cesari\" i loro tre figli: Crispo, Valerio Liciniano Licinio e Costantino II (1\u00ba marzo del 317). Poco dopo Costantino il Grande chiam\u00f2 \"Serdica\" \"La mia Roma\". Sede vescovile gi\u00e0 dal II secolo, nel 343 qui si svolse un concilio, in una chiesa dove pi\u00f9 tardi fu costruita nel VI secolo l'attuale Chiesa di Santa Sofia. E qui soggiorn\u00f2 Costanzo II nel 350.\nLa citt\u00e0 fu distrutta dagli Unni di Hormidac attorno al 466/467, i quali erano riusciti ad entrarvi prima che i difensori potessero chiuderne le porte. Nel 547 fu ricostruita dall'Imperatore bizantino Giustiniano I, che la circond\u00f2 di grandi mura i cui resti sono ancora visibili oggi. Pochi anni pi\u00f9 tardi vi mor\u00ec Germano Giustino, nel 551 dopo aver difeso le province danubiane da un'invasione di Slavi. Nell'807 le forze bulgare sconfissero l'esercito bizantino nella valle dello Strimone. Due anni dopo, nell'809, Krum assedi\u00f2 e costrinse alla resa la citt\u00e0, uccidendo la guarnigione bizantina di 6.000 uomini malgrado avesse promesso loro un salvacondotto. Ci\u00f2 provoc\u00f2 la reazione dell'imperatore Niceforo I, il quale rinforz\u00f2 i confini facendo insediare nelle zone limitrofe popolazioni dell'Anatolia e tent\u00f2, senza riuscirvi, di riprendere \"Serdica\". In seguito a questi eventi il nome della citt\u00e0 mut\u00f2 in \"Triaditsa\" o \"Sredets\"."}
{"id": "725385", "revid": "116657088", "url": "https://it.wikipedia.org/wiki?curid=725385", "title": "Naissus", "text": "Naissus fu una citt\u00e0 romana, situata lungo il fiume Ni\u0161ava, nell'attuale Serbia, dove oggi sorge la citt\u00e0 di Ni\u0161. Fu anche fortezza legionaria al tempo di Augusto.\nStoria.\nIl nome della citt\u00e0 sotto l'impero romano fu \"Naissus\" (\"citt\u00e0 delle ninfe\"). \nNi\u0161 \u00e8 una delle ipotesi di individuazione dell'antica \"Nysa\", un luogo mitico nella mitologia greca dove sarebbe cresciuto il giovane dio Dioniso. Naissus fu considerata una citt\u00e0 degna di nota nella \"Geografia\" di Tolemeo di Alessandria. I Romani occuparono la citt\u00e0 nel periodo della guerra dardanica (75-73 a.C.), e la citt\u00e0 si svilupp\u00f2 come crocevia strategico e citt\u00e0 mercantile. Per alcuni decenni, a partire da Augusto, fu sede di una fortezza legionaria, e per tutto il I secolo, capitale della nuova provincia di Mesia.\nDurante il periodo imperiale furono insediati sotto Settimio Severo alcuni coloni della legio VII Claudia. Nel 268, durante la crisi del III secolo quando l'impero era oramai prossimo al collasso, la pi\u00f9 grande invasione Gotica mai vista fino ad allora arriv\u00f2 fino ai Balcani. Gli alleati marittimi dei Goti, gli Eruli, fornirono una flotta, trasportando vaste armate sotto la costa del mar Nero dove devastarono i territori costieri in Tracia e Macedonia. Altre forze attraversarono il Danubio in Mesia. Un'invasione di Goti nella provincia della Pannonia stava portando al disastro. L'imperatore Gallieno ferm\u00f2 l'avanzata dei Goti sconfiggendoli in battaglia nell'aprile del 268, e quindi, nel settembre dello stesso anno, affront\u00f2 il grosso delle forze gotiche a \"Naissus\" e le sconfisse in una carneficina, la pi\u00f9 sanguinosa battaglia del III secolo che lasci\u00f2 da 30.000 a 50.000 Goti morti sul campo.\nLa battaglia frutt\u00f2 al generale capo di Gallieno, Marco Aurelio Claudio, il suo soprannome \"Gothicus\", nonostante il comandante della cavalleria Aureliano fosse il vero vincitore. La battaglia di Naissus mise al sicuro l'impero occidentale per altri due secoli.\nQuattro anni dopo, nel 272, il figlio del comandante militare Costanzo Cloro e di una umile locandiera, forse proprietaria terriera, chiamata Flavia Giulia Elena nacque a Naissus, destinato a governare come l'imperatore Costantino I. I resti della villa imperiale a Medijana sono un importante sito archeologico vicino a Ni\u0161 e la basilica cristiana di Ni\u0161 del IV secolo \u00e8 uno dei monumenti cristiani pi\u00f9 antichi.\nNonostante l'imperatore Giuliano avesse rinforzato le mura, la prosperit\u00e0 di Naissus e la sua posizione strategica sulla via per Costantinopoli la resero un obiettivo di primaria importanza nell'invasione delle province danubiane dell'impero da parte degli Unni di Attila, che la conquist\u00f2 e distrusse nel 443.\nPrisco di Panion racconta che nell'assedio gli Unni si servirono di macchine da guerra sconosciute alle precedenti invasioni barbariche, fra cui alte torri in legno su carrelli mobili, da cui i prodigiosi arcieri di Attila surclassarono facilmente le difese romane e scavalcarono le possenti mura, che fino a quel momento erano state la tecnologia di difesa contro cui si era infranto ogni precedente tentativo di assedio barbaro a citt\u00e0 romane. Quando Prisco attravers\u00f2 la zona nel 448, nel suo cammino verso la corte di Attila, Naissus offriva un orrendo spettacolo:\nIn seguito Giustiniano I fece del suo meglio per restaurarla, tuttavia Naissus non raggiunse mai pi\u00f9 il livello del IV secolo."}
{"id": "725388", "revid": "93556", "url": "https://it.wikipedia.org/wiki?curid=725388", "title": "Sarkastodon", "text": "Il sarcastodonte (gen. Sarkastodon) \u00e8 un mammifero carnivoro estinto, appartenente agli ossienodonti. Visse tra l'Eocene medio e l'Eocene superiore (circa 45-38 milioni di anni fa) e i suoi resti fossili sono stati ritrovati in Cina e in Mongolia.\nDescrizione.\nQuesto animale doveva avere un aspetto vagamente simile a quello di un orso, con zampe possenti e corpo massiccio, ma era probabilmente dotato di una lunga coda, come gli affini \"Oxyaena\" e \"Patriofelis\", di dimensioni minori. \"Sarkastodon\" doveva essere di taglia gigantesca: il solo cranio era lungo circa 50 centimetri, e si suppone che l'intero animale raggiungesse i tre metri di lunghezza, con l'esclusione della coda. \n\"Sarkastodon\" era caratterizzato da un cranio alto e corto, insolitamente massiccio anche per un ossienodonte; la mandibola era particolarmente robusta e dal profilo inferiore leggermente convesso. I canini erano grandi e massicci, in particolare quelli inferiori. Il dente carnassiale superiore era molto specializzato per l'azione tagliente ma, nel suo insieme, la dentatura ricordava quella di \"Patriofelis\". Insieme al quasi coevo \"Andrewsarchus\" e ai successivi \"Megistotherium\", \"Hyainailouros\" e \"Simbakubwa\", \"Sarkastodon\" deve essere stato uno dei pi\u00f9 grandi mammiferi carnivori terrestri conosciuti. \nClassificazione.\n\"Sarkastodon\" \u00e8 un rappresentante degli ossienodonti, un gruppo di mammiferi dalle attitudini carnivore tipici del Paleocene e dell'Eocene, i cui rappresentanti solitamente avevano la statura di un lupo o di un leopardo. In particolare, sembra che \"Sarkastodon\" fosse una delle forme pi\u00f9 specializzate del gruppo.\nIl genere \"Sarkastodon\" venne descritto per la prima volta nel 1938 da Walter Granger, sulla base di un cranio quasi completo ritrovato nella zona di Iren Dabasu in Mongolia Interna (Cina), in terreni dell'Eocene medio-superiore. La specie tipo, e anche quella meglio conosciuta, \u00e8 Sarkastodon mongoliensis, i cui resti sono stati ritrovati in varie localit\u00e0 della Cina e della Mongolia in terreni dell'Eocene medio-superiore. Un'altra specie attribuita a questo genere, \"S. henanensis\", \u00e8 basata su un singolo dente ritrovato in terreni risalenti all'Eocene medio nella zona di Shipigou nella provincia di Henan, in Cina.\nPaleoecologia.\nLe mascelle e i denti di \"Sarkastodon\" erano ancora pi\u00f9 sviluppati di quelli dei suoi parenti: probabilmente questo animale utilizzava il suo formidabile apparato boccale per spezzare le ossa delle prede, o forse per nutrirsi di carogne."}
{"id": "725389", "revid": "1516087", "url": "https://it.wikipedia.org/wiki?curid=725389", "title": "Contessa Serbelloni Mazzanti Vien dal Mare", "text": "La Contessa Pia Serbelloni Mazzanti Vien dal Mare \u00e8 un personaggio letterario e cinematografico ideato dallo scrittore e attore Paolo Villaggio, che compare in una fortunata serie di racconti apparsi su \"l'Espresso\" e su \"l'Europeo\", nei libri \"Fantozzi\" e \"Il secondo tragico libro di Fantozzi\" e nei film \"Il secondo tragico Fantozzi\" (1976), di Luciano Salce e \"Fantozzi 2000 - La clonazione\" (1999) di Domenico Saverni.\nNel primo film della saga, \"Fantozzi\" (1975), appare invece la figlia della nobildonna \u2013 la contessina Alfonsina Serbelloni Mazzanti Vien dal Mare \u2013, interpretata dalla bionda Elena Tricoli, nelle scene della gita a Courmayeur. A tal proposito, riconoscendosi nel personaggio di Alfonsina, Marta Marzotto ha dichiarato: \u00abLa Contessa Serbelloni Mazzanti Vien dal Mare ero io. Nel disegnarne il personaggio [...] Paolo Villaggio si era ispirato a me. In famiglia lo sapevano e ridevano\u00bb.\nNel film Superfantozzi compare inoltre il personaggio medievale della contessina Melisenda Serbelloni Mazzanti Viendalmare, interpretata dalla svedese Eva Lena.\nPersonaggio.\nIl personaggio incarna lo stereotipo dell'aristocratico che si crede superiore agli altri per il proprio titolo nobiliare e per la propria ricchezza. Viene descritta come una delle maggiori azioniste della Megaditta. All'interno della pellicola, la nobildonna \u00e8 coinvolta in diverse situazioni, in cui umilia - spesso involontariamente - Fantozzi e Filini.\nFiglia della \"bellissima\" Isa Serbelloni Vien dal Mare e di un ignoto conte, la contessa ha assunto anche il cognome Mazzanti dopo che il padre spos\u00f2 in seconde nozze, per \"un tragico errore\", un tale ragioniere Ugo Mazzanti.\nPer la forte carica satirica e per alcune frasi diventate \"cult\", il personaggio ha acquisito valore di antonomasia; \"Serbelloni Mazzanti Vien dal Mare\" viene spesso citato come esempio di cognome nobiliare palesemente fasullo o per indicare qualcuno che si d\u00e0 false arie di superiorit\u00e0, e viene spesso aggiunto, con intenzioni derisorie, al nominativo di persone dal cognome multiplo."}
{"id": "725390", "revid": "1610933", "url": "https://it.wikipedia.org/wiki?curid=725390", "title": "Gibbone agile", "text": ""}
{"id": "725391", "revid": "3082", "url": "https://it.wikipedia.org/wiki?curid=725391", "title": "Prusa", "text": ""}
{"id": "725419", "revid": "119836916", "url": "https://it.wikipedia.org/wiki?curid=725419", "title": "Yukon (fiume)", "text": "Lo Yukon (: ) \u00e8 un fiume artico del Nordamerica. Nasce nell'omonimo territorio canadese, attraversa l'Alaska e sfocia nel Mare di Bering. Ha una lunghezza complessiva di 3.185 km e un bacino idrografico di 839.200\u00a0km\u00b2. Il fiume fu teatro della corsa all'oro dell'Ottocento.\nPercorso.\nLo Yukon nasce da diversi rami sorgentiferi originati dai laghi Tagish, Atlin e Teslin, situati nelle zone montuose nei pressi del confine fra la Columbia Britannica e il territorio dello Yukon. Il primo tratto del fiume, orientato da sud-est verso nord-ovest, tocca Whitehorse, Carmacks e Dawson, e riceve gli affluenti Big Salmon, Pelly, White River, Stewart e Klondike.\nIl secondo tratto del fiume, in Alaska, muta orientamento, puntando a sud-ovest per 2.036\u00a0km. Riceve alcuni affluenti (fra cui Porcupine, Tanana e Koyukuk) e sfocia nel Mare di Bering con un vasto delta.\nIl fiume Yukon nel cinema.\nSecondo gli autori della Walt Disney, il personaggio dei fumetti Paperon de' Paperoni, in et\u00e0 giovanile, fu tra i cercatori d'oro che cercarono pepite nelle acque del fiume Yukon."}
{"id": "725423", "revid": "56818", "url": "https://it.wikipedia.org/wiki?curid=725423", "title": "Parotide", "text": ""}
{"id": "725424", "revid": "86341", "url": "https://it.wikipedia.org/wiki?curid=725424", "title": "Suddivisioni della Russia", "text": "Le suddivisioni della Russia si distinguono tra:\nSoggetti federali.\nSecondo la Costituzione il Paese \u00e8 composto da 85 soggetti federali, Nel 1993, quando la Costituzione \u00e8 entrata in vigore, vi erano ottantanove soggetti federali, ma in seguito alcuni di loro sono stati uniti.\nCiascun soggetto federale \u00e8 poi amministrativamente suddiviso in distretti (\"Rajon\").\nCircondari federali.\nI circondari federali, in tutto 8, sono stati costituiti nel maggio 2000 (con la legge del 13 maggio n.849) per consentire un maggior controllo sugli enti territoriali da parte del governo centrale; comprendono pi\u00f9 soggetti federali senza costituire entit\u00e0 federative. Ciascun circondario ha un centro amministrativo corrispondente alla citt\u00e0 pi\u00f9 grande del territorio."}
{"id": "725425", "revid": "1982", "url": "https://it.wikipedia.org/wiki?curid=725425", "title": "Suddivisioni amministrative della Russia", "text": ""}
{"id": "725426", "revid": "3535", "url": "https://it.wikipedia.org/wiki?curid=725426", "title": "Reed Solomon", "text": ""}
{"id": "725429", "revid": "1705737", "url": "https://it.wikipedia.org/wiki?curid=725429", "title": "Parco nazionale del Bryce Canyon", "text": "Il parco nazionale del Bryce Canyon \u00e8 un piccolo parco nazionale situato nel sud-ovest degli Stati Uniti nello stato dello Utah. L'area protetta comprende il celebre Bryce Canyon che, nonostante il nome, non \u00e8 propriamente un canyon ma un enorme anfiteatro originatosi dall'erosione del settore orientale dell'Altopiano di Paunsaugunt (in inglese: Paunsaugunt Plateau). Il Bryce Canyon \u00e8 celebre per i caratteristici pinnacoli, gli \"hoodoos\", prodotti dall'erosione delle rocce sedimentarie fluviali e lacustri, erosione dovuta all'azione di acque, vento e ghiaccio. Le rocce hanno un'intensa colorazione che varia dal rosso, all'arancio al bianco.\nIl Bryce ha una superficie di 145\u00a0km\u00b2 ed un'altitudine che varia tra 2400 m e 2700 m. I primi colonizzatori del canyon furono i mormoni che si insediarono a partire dal 1850, e fu chiamato cos\u00ec grazie a Ebenezer Bryce che si insedi\u00f2 in questa area nel 1875. L'area venne proclamata monumento nazionale nel 1924 e istituito come Parco nazionale del Bryce Canyon nel 1928.\nStoria.\nIl parco nazionale del Bryce Canyon \u00e8 situato nel sud-ovest dello Utah al limite est dell'Altopiano di Paunsaugunt; nonostante l'asprezza dell'ambiente quest'area \u00e8 stata occupata da varie popolazioni negli ultimi 10000 anni. Alla fine dell'era glaciale popolazioni preistoriche usavano questa zona come riserva di caccia e cos\u00ec anche gli antichi abitanti dei Pueblo, gli indiani Paiute raccoglievano pinoli e organizzavano cacce al coniglio su vasta scala. I pionieri mormoni portarono l'acqua dal plateau alla valle sottostante scavando un canale di irrigazione lungo 16\u00a0km che permise lo sviluppo dell'agricoltura in quest'area altrimenti arida.\nNativi americani.\nLa popolazione di Fremont e gli Anasazi occuparono probabilmente quest'area tra il 200 e il 1200, alcune tracce sono state ritrovate nella zona sud del parco. In seguito gli indiani Paiute iniziarono ad utilizzare la regione dell'Altopiano di Paunsaugunt come riserva di caccia stagionale e come luogo di raccolta ma non crearono mai insediamenti permanenti.\nIl popolo Paiute elabor\u00f2 una leggenda secondo la quale prima della comparsa degli indiani i 'Legend People' (To-when-an-ung-wa) vivevano nel Bryce canyon, erano in molti e diverso tipo, uccelli, lucertole e altri animali, ma nessun uomo. Per qualche ragione questi Legend People erano malvagi cos\u00ec il dio Coyote li trasform\u00f2 tutti in sassi e si possono vedere ancora oggi come pinnacoli del parco, le loro facce colorate di rosso tramutate in roccia. Questo posto ha preso il nome di Angka-ku-wass-a-wets (volti dipinti di rosso).\nI pionieri.\nNel 1776 una spedizione spagnola, guidata dai frati francescani Silvestre Velez de Escalante e Francisco Atanasio Dominguez, pass\u00f2 nello Utah meridionale al confine con l'Arizona e probabilmente furono i primi europei a vedere i pinnacoli del Bryce Canyon. Una serie di altre spedizioni e molti uomini della frontiera attraversarono questa terra alla ricerca di nuove rotte verso la California fino alla met\u00e0 del 1800.\nNel 1874 un gruppo di famiglie fond\u00f2 la citt\u00e0 di Clifton, dove si incontrano il fiume Paria con Henrieville Creek. Ebenezer Bryce e la sua famiglia arrivarono a Clifton nel 1875 ma si trasferirono immediatamente pi\u00f9 a monte, nella valle di Henderson. Bryce aiut\u00f2 a realizzare un canale di irrigazione che partiva dal fiume Paria e costru\u00ec una strada attraverso le rocce per facilitare l'accesso ai boschi. La gente inizi\u00f2, quindi, a chiamare Bryce Canyon l'anfiteatro dove terminava questa strada.\nEbenezer Bryce, con la sua famiglia, si trasfer\u00ec in Arizona nel 1880, ma il suo nome rimase legato a questo luogo. Ebenezer Bryce descrisse il canyon come \"il posto peggiore dove perdere una mucca\", questa frase ancora oggi \u00e8 utilizzata per enfatizzare la tortuosit\u00e0 del labirinto formato dai pinnacoli del canyon. La citt\u00e0 di Clifton fu abbandonata nel 1877 e vennero in seguito fondate Cannonville e Henrieville. L'opera dei pionieri permise di trasformare questa terra ostile in pascoli per il bestiame, che insieme allo sfruttamento dei boschi ne furono le principali fonti di sostentamento. L'allevamento del bestiame era gi\u00e0 ben sviluppato nel Bryce Canyon ancor prima dell'insediamento del 1870. Tra il 1903 e il 1929 l'allevamento del bestiame era consentito solo con l'autorizzazione del servizio forestale, dopodich\u00e9 il controllo pass\u00f2 al parco che si impegn\u00f2 a trasferirlo al di fuori dei confini del parco stesso, operazione portata a termine nel 1964.\nLa nascita del parco.\nLa persona che pi\u00f9 contribu\u00ec alla nascita del parco fu J. W. Humphrey, un supervisore del Servizio Forestale degli Stati Uniti, che si era trasferito a Panguitch, Utah, nel luglio del 1915. Gli venne suggerito di visitare l'area pi\u00f9 orientale del Paunsaugunt Plateau e quando Humphrey arriv\u00f2 sul margine del plateau in quello che oggi \u00e8 noto come Sunset Point, rimase incantato. Da quel momento il suo pensiero principale fu come rendere accessibile al pubblico quel luogo. Humphrey fece una serie di foto e di filmati del canyon e li invi\u00f2 all'ufficio centrale del servizio forestale e ai dirigenti della Union Pacific Railroad. Nel 1916 invest\u00ec 50 dollari per mettere in sicurezza la strada che raggiungeva Sunset Point in modo da garantire l'accessibilit\u00e0 al traffico automobilistico.\nNel 1919 due turisti provenienti da Salt Lake City in visita al Bryce Canyon, Ruby e Minnie Syrett montarono una tenda e iniziarono a distribuire cibo per le persone che intendevano trascorrere la notte al Sunset Point. Nel 1920 la famiglia Syrett costru\u00ec il Tourist's Rest, un ristorante di 22 m per 9 m con 8 o 10 piccole baite e una piattaforma per ballare all'aperto. Nel 1923 la Union Pacific Railroad rilev\u00f2 il ristorante e la famiglia Syrett costru\u00ec il Ruby's Inn (attualmente di propriet\u00e0 della catena Best Western) appena fuori dal parco.\nGilbert Stanley Underwood venne incaricato dall'Union Pacific Railroad di progettare un albergo vicino al Sunset Point, l'edificio principale fu ultimato nel maggio 1925 e la struttura fu completata nel 1927, una serie di baite vennero realizzate vicino all'albergo tra il 1925 e il 1929.\nIl presidente Warren Gamaliel Harding proclam\u00f2 il Bryce Canyon Monumento Nazionale l'8 giugno del 1923. Il 7 giugno 1924 il Congresso approv\u00f2 la costituzione del Parco nazionale dello Utah e impegnava il governo federale ad acquistare tutta la terra all'interno del parco. Il 25 febbraio 1928 tutta la terra era nuovamente di propriet\u00e0 del governo e venne costituito ufficialmente il Parco nazionale del Bryce Canyon.\nNel 1930 venne completato il tunnel Zion-Monte Carmel, grazie al quale venivano collegati il Bryce, lo Zion, il Cedar Breaks e la sponda nord del Grand Canyon, i treni potevano trasportare passeggeri fino a Cedar City e dei bus portava i turisti ai 4 parchi.\nLa dimensione del parco venne ampliata agli attuali 14500 ettari nel 1931 grazie al Presidente Hoover, nello stesso anno il personale del parco complet\u00f2 6,4\u00a0km di sentieri a piedi e a cavallo che congiungevano Sunset Point al Bryce Point, Bryce Point al Peek-a-boo Canyon e Sunrise Point a Campbell Canyon. Nel 1934 dei privati realizzarono la strada che porta a Rainbow Point. Durante gli anni 30 vennero realizzate una serie di infrastrutture, come il campeggio, vari parcheggi, recinzioni e sentieri.\nFauna.\nIl Bryce Canyon ha un dislivello di circa 650 metri, questo fa s\u00ec che ci siano 3 zone climatiche distinte: la foresta di abeti, la foresta di pini di Ponderosa e la foresta di ginepri e pini. Questi diversi habitat fanno s\u00ec che ci sia un'elevata biodiversit\u00e0, \u00e8 cos\u00ec possibile vedere pi\u00f9 di 100 specie di uccelli e decine di specie di mammiferi.\nUccelli.\nSono state avvistate all'interno del parco 175 differenti specie di uccelli, alcune solo di passaggio altre stanziali. Il Condor della California \u00e8 il pi\u00f9 grande uccello predatore del nord America, ma non \u00e8 il pi\u00f9 grande in assoluto; \u00e8 decisamente raro, nel 1982 si contavano solo 22 esemplari in natura di questo uccello, grazie al programma di salvaguardia della specie nel 1995 il loro numero \u00e8 salito a 103, attualmente la riproduzione di questa specie avviene quasi esclusivamente in cattivit\u00e0. \nLa Nocciolaia di Clark gioca un ruolo importante nella riproduzione di alcune specie di pino, i pinoli di queste piante sono il principale alimento della nocciolaia e ne nasconde una parte come riserva nel terreno, tutti i semi non mangiati avranno buone probabilit\u00e0 di diventare pianta. Il falco pescatore \u00e8 un piccolo falco molto specializzato, trova le sue prede volando sopra i bacini d'acqua e attende che la preda si avvicini sulla superficie per catturarla, costruisce il nido sugli alberi nei pressi dell'acqua; \u00e8 facilmente visibile tra maggio e luglio. Il falco pellegrino \u00e8 monogamo e la coppia dura per tutta la vita; minacciato di estinzione, si pensava dovesse scomparire alla fine del 900, invece il 20 agosto del 1999 \u00e8 stato rimosso dalla lista delle specie in pericolo; \u00e8 facilmente visibile in primavera ed estate, nel parco la sottospecie presente \u00e8 il \"Falco peregrinus anatum\". Il corvo imperiale comune \u00e8 un uccello molto intelligente, \u00e8 dotato di un linguaggio rudimentale che gli permette di comunicare idee ad altri membri della specie, gli inuit utilizzano questo animale per la caccia all'alce, \u00e8 facilmente visibile durante tutte l'anno in qualunque habitat. La ghiandaia di Steller \u00e8 un animale solitario e curioso non teme l'uomo ed \u00e8 quindi facile essere avvicinati mentre si mangia, \u00e8 comune soprattutto vicino alla foresta dei pini di Ponderosa lungo la sponda del canyon. La rondine verdeviola \u00e8 facilmente visibile nei pressi dell'acqua e negli spazi aperti dove pu\u00f2 cacciare gli insetti, \u00e8 particolarmente comune al Sunset Point da aprile a settembre.\nMammiferi.\nNel Bryce Canyon ci sono 59 specie di mammiferi alcune delle quali sono facilmente visibili. Lo scoiattolo di terra dorato \u00e8 una delle due specie di scoiattoli presenti nel parco insieme allo scoiattolo delle rocce, \u00e8 molto diffuso soprattutto nelle aree da picninc e nei punti panoramici in quanto abituato a ricevere cibo dagli esseri umani ed \u00e8 facilmente visibile in estate mentre in inverno va in letargo.\nIl puma, conosciuto anche come coguaro o leone di montagna, una volta molto diffuso in tutto il nord America, \u00e8 attualmente presente solo nella Columbia Britannica e Alberta in Canada e nei 12 stati dell'ovest degli Stati Uniti d'America oltre alla Florida. \u00c8 molto raro poterlo incontrare: le maggiori possibilit\u00e0 si hanno di notte nelle zone pi\u00f9 remote del parco dove minore \u00e8 la presenza umana e la stagione in cui \u00e8 pi\u00f9 attivo \u00e8 l'inverno, in quanto la neve rallenta i movimenti delle prede rendendo pi\u00f9 facile la sua caccia; \u00e8 invece molto pi\u00f9 facile scorgere le sue impronte. Il chipmunk \u00e8 una delle 3 specie di tamias presenti nel parco ed \u00e8 la pi\u00f9 comune, non ha un periodo di letargo ma durante l'inverno si nutre del cibo che ha raccolto e nascosto in estate, vive normalmente nei tronchi degli alberi morti (Cip e Ciop della Disney erano esemplari di questo genere). Il cane della prateria dello Utah \u00e8 stato reintrodotto nel Bryce Canyon nel 1973 all'interno del programma di salvaguardia dall'estinzione di questa specie, attualmente sono presenti 200 esemplari e si tratta della pi\u00f9 grande colonia protetta, in estate \u00e8 facile vederne nei prati lungo la strada che attraversa il parco nella zona nord. L\"'Antilocapra americana\" \u00e8 uno dei mammiferi pi\u00f9 diffusi nel parco ed \u00e8 il mammifero pi\u00f9 veloce del continente americano ed il secondo nel mondo, \u00e8 facile avvistarne al tramonto in estate mentre pascola nei prati del parco. Il cervo mulo \u00e8 il mammifero pi\u00f9 diffuso nel parco ed \u00e8 quindi facilissimo incontrarne lungo le strade o nei boschi.\nRettili e anfibi.\nEssendo un parco freddo e in quota, il Bryce Canyon non \u00e8 l'habitat ideale per rettili e anfibi, ci\u00f2 nonostante 11 specie di rettili e 4 specie di anfibi sono presenti al suo interno. Il \"Crotalus oreganus\" \u00e8 abbastanza raro tranne che durante le estati molto calde e asciutte, se le temperature sono sufficientemente elevate, \u00e8 possibile vederlo anche di notte, le probabilit\u00e0 di imbattersi in uno di questi rettili aumentano al di fuori dei sentieri e il suo morso \u00e8 velenoso nel 30-40% dei casi, infatti preferisce conservare veleno per predare invece che per difendersi. La \"Phrynossoma douglassi\" \u00e8 visibile in estate anche se bisogna guardare con molta attenzione dato che si mimetizza molto bene con il terreno, a volte viene scambiata per un rospo per via del suo corpo schiacciato e largo. La \"Uta stansburiana\" \u00e8 molto attiva in primavera, estate e autunno ed \u00e8 molto diffusa all'interno del parco sotto i 2700 metri nelle zone con vegetazione rada e sui pendii rocciosi, nonostante l'elevata mortalit\u00e0 dei piccoli \u00e8 molto comune grazie alla sua elevata capacit\u00e0 di riprodursi. Il \"Masticophis teaniatus\" \u00e8 un colubridae non molto diffuso all'interno del parco, \u00e8 pi\u00f9 facile incontrarlo nella parte bassa del canyon, \u00e8 possibile vederlo anche sulle piante in quanto si arrampica per cacciare uccelli. La salamandra tigre \u00e8 la pi\u00f9 grande salamandra vivente, \u00e8 presente nello Swamp Canyon e nelle varie sorgenti presenti nel parco, le maggiori possibilit\u00e0 di avvistarla si hanno dopo forti piogge e di notte o al crepuscolo.\nFlora.\nIl parco pu\u00f2 essere diviso in due zone, un'area desertica situata a quote basse e un'area umida situata in quota sul plateau, dove le piogge sono pi\u00f9 abbondanti e in estate le temperature sono pi\u00f9 miti. Le foreste di abeti e pioppi dominano la parte superiore del Paunsaugunt Plateau, il pino giallo domina a quote medie e le foreste di pino e ginepro a basa quota dove sono diffusi anche la quercia di Gambel, i cactus e la yucca. L'abete del Colorado, l'albero simbolo dello Utah, si trova principalmente su suoli umidi vicino ai ruscelli tra i 2400 e i 2500 metri. Il \"Pinus longaeva\" e il \"Pinus aristata\" sono gli organismi viventi pi\u00f9 longevi della terra, crescono sulle versanti di roccia aridi o sulle creste tra i 2280 e i 3500 metri, sono visibili lungo il Fairyland Loop Trail e il Bristlecone Loop Trail al Rainbow Point, gli esemplari pi\u00f9 antichi del parco si trovano allo Yovimpa Point e la loro et\u00e0 stimata \u00e8 di 1600 anni. L'abete di Douglas cresce sui suoli umidi ma ben drenati o in zone pi\u00f9 aride ma ombreggiate, \u00e8 abbastanza comune nel parco e il pi\u00f9 famoso esemplare si trova in Wall Street lungo il Navajo Loop Trail. Il \"Pinus flexilis\" cresce sulle pareti di roccia arida e sulle vette delle montagne pi\u00f9 alte dove molti altri alberi non riescono a sopravvivere, tra i 1500 e i 3650 metri, i suoi rami sono particolarmente flessibili cos\u00ec non spezzarsi sotto il peso della neve o a causa del vento, l'esemplare pi\u00f9 famoso nel parco \u00e8 quello visibile al Sunrise Point oltre la ringhiera protettiva. Il pino del Colorado cresce su terreni aperti e asciutti tra i 1500 e i 2100 metri, il sistema radicali raggiunge la stessa dimensione della parte superiore dell'albero, \u00e8 facile vederlo a bassa quota lungo il canyon. Il pino giallo cresce in zone con piogge moderate ad altitudini fra 1220 e i 2700 metri, \u00e8 uno dei pini pi\u00f9 alti del sud ovest degli Stati Uniti, \u00e8 molto comune nel parco e non \u00e8 improbabile imbattersi in esemplari in parte bruciati, questo \u00e8 dovuto agli incendi controllati appiccati dai ranger per simulare l'effetto del fuoco naturale sulla sopravvivenza di questa pianta e in generale della foresta, il fuoco infatti uccide piante che altrimenti andrebbero ad occupare l'habitat del pino giallo.\nIl pioppo tremulo cresce su suoli umidi ai bordi delle foreste di pini e abeti, \u00e8 visibile lungo la strada che attraversa il parco a sud, le foto storiche del Bryce Canyon mostrano che in passato questo albero era molto pi\u00f9 diffuso di oggi. Il ginepro delle Montagne Rocciose \u00e8 visibile a bassa quota in aree molto assolate, sono caratteristici i suoi frutti blu ricoperti da uno strato di cera che permette di trattenere l'acqua. La \"Dasiphora fruticosa\" cresce nei prati subalpini al limite del bosco e nelle aree in vicinanze ai corsi d'acqua, i suoi fiori gialli sono visibili tra giugno e agosto e le sue foglie sono alimento per i cervi. La \"Castilleja parvula\" chiamata anche \"pennello del Bryce Canyon\", \u00e8 un raro membro della famiglia delle Scrophulariaceae che cresce solo in questo parco, \u00e8 visibile lungo il Peekaboo Trail e il Queen's Garden Trail tra i detriti rocciosi in primavera. L\"'Iris missouriensis\" cresce nei prati aperti e umidi, questa pianta \u00e8 molto tossica, le foglie hanno un'elevata concentrazione di un glicoside, l'irigenin 7-glucoside, che \u00e8 velenoso sia per gli animali che per l'uomo, questo iris pu\u00f2 essere visto in grandi gruppi a bassa quota.\nGeologia.\nL'anfiteatro del Bryce Canyon \u00e8 rivelatore di una lunga storia geologica di sedimentazione ed erosione. Il Bryce Canyon non \u00e8 un vero canyon in quanto non \u00e8 stato scavato da un corso d'acqua, l'acqua \u00e8 stata per\u00f2 un fattore importante sotto forma di ghiaccio e di agente chimico.\nPer 200 giorni all'anno la temperatura oscilla intorno a 0\u00a0\u00b0C, durante il giorno l'acqua si infiltra nelle fratture della roccia, durante la notte si congela espandendosi del 9%. Sotto forma di ghiaccio l'acqua esercita una forte pressione sulla roccia che finisce per frantumarsi. In aggiunta le precipitazioni, che sono acide, sciolgono lentamente il calcare erodendo le cime e portando via i detriti.\n\"Hoodoos\".\nI camini delle fate, chiamati anche \"hoodoos\" sono guglie alte e sottili di roccia che si sollevano dalla base di bacini aridi e dei calanchi. Il parco del Bryce Canyon contiene la maggiore concentrazione al mondo di queste formazioni, sebbene siano comuni nella regione degli High Plateaus nell'Altopiano del Colorado e nella regione di Badlands nel Northern Great Plains. La differenza tra gli \"hoodoos\" e le spirali consiste nel fatto che i primi hanno un corpo che varia di spessore, assomigliando spesso a dei totem, mentre le seconde hanno una superficie pi\u00f9 liscia e uno spessore che si assottiglia dal basso verso l'alto.\nAl Bryce Canyon i camini delle fate hanno un'altezza che va da 1,70 metri fino a 30 metri. Formati da strati di roccia sedimentarie di diversa durezza, le forme degli hoodoos sono scolpite dall'erosione. Il nome dato alla formazione rocciosa di cui gli \"hoodoos\" fanno parte, \u00e8 la Formazione Claron. Questo strato \u00e8 formato da diversi tipi di roccia, tra cui la siltite, l'arenaria e principalmente il calcare. Questa formazione si \u00e8 originata tra i 30 e i 40 milioni di anni fa in un lago che copriva buona parte dello Utah occidentale. I minerali formatisi nei diversi tipi di roccia fanno s\u00ec che gli hoodoos abbiano diversi colori.\nDue diversi processi legati all'acqua contribuiscono alla creazione di queste formazioni rocciose. Il primo \u00e8 il congelamento/scioglimento dell'acqua infiltrata nella roccia, il secondo \u00e8 la pioggia. Piogge acide sciolgono lentamente gli strati di calcare e quando raggiungono gli strati di siltite e arenaria l'azione erosiva rallenta grazie alla maggiore resistenza di queste rocce all'attacco degli acidi. Molti degli hoodoos pi\u00f9 resistenti hanno in cima uno strato di dolomia, questa roccia si dissolve molto lentamente, quindi protegge gli strati sottostanti di calcare.\nLa velocit\u00e0 di erosione va da 0,6 metri a 1,3 metri ogni cento anni, di questo passo tra 3 milioni di anni il ramo orientale del fiume Sevier scorrer\u00e0 attraverso l'anfiteatro e inizier\u00e0 ad erodere la roccia finendo per formare un classico canyon. Il processo \u00e8 inarrestabile, il solo camminare alla loro base contribuisce ad accelerare l'erosione.\nPinne e Slot Canyon.\nLe pinne sono stretti muri di roccia divisi da fratture o giunti. Man mano che la pioggia e l'erosione ingrandiscono queste fratture, si vengono a formare gli slot canyon.\nI giunti sono molto comuni in tutte le rocce sedimentarie e si formano nella stessa maniera in cui si originano le crepe nel fango mentre secca. Al Bryce Canyon i giunti sono sottoposti ad un ulteriore stress creato dell'enorme quantit\u00e0 di energia rilasciata durante i terremoti che si verificarono lungo la faglia di Paunsagunt e la faglia inversa di Ruby. Queste faglie sono attualmente dormienti ma alcuni milioni di anni fa la loro attivit\u00e0 ha contribuito ad ampliare e a rendere pi\u00f9 profondi i giunti. In inverno la neve che si scioglie penetra in questi giunti, di notte l'acqua ghiaccia e frattura la roccia in piccole parti. Nella tarda estate le regolari piogge pomeridiane contribuiscono a dilavare i detriti formatisi sotto l'azione del ghiaccio, venendo cos\u00ec a formare gli slot canyon.\nLa continua distruzione della roccia dovuta all'azione del ghiaccio e della pioggia a volte porta alla formazione di finestre e hoodoos.\nArchi.\nGli archi o finestre sono buchi naturali che si formano lungo le fratture di muri di roccia sottili. Questi buchi devono avere un diametro di almeno 90 centimetri in due direzioni perpendicolari per assumere il nome di archi. Esiste una differenza tra archi e ponti da un punto di vista della loro formazione: i ponti sono scavati da acqua corrente invece gli archi sono scavati da qualunque altro elemento naturale. Al Bryce Canyon molti degli archi sono stati scavati da infiltrazioni di ghiaccio. Gli archi continuano ad ingrandirsi mano a mano che l'erosione procede, fino a quando la volta non collassa dando vita agli hoodoos. All'interno del parco ci sono centinaia di archi e il pi\u00f9 grande ed anche pi\u00f9 accessibile \u00e8 il Natural Bridge che si trova a met\u00e0 della strada principale.\nGrand Staircase.\nIl Grand Staircase \u00e8 un'immensa sequenza di strati sedimentari che si distende dal parco nazionale del Bryce Canyon al Grand Canyon passando attraverso il parco nazionale di Zion. Gli strati pi\u00f9 vecchi di questa sequenza sono visibili al Grand Canyon, gli strati intermedi allo Zion e i pi\u00f9 giovani sono visibili al Bryce Canyon.\nAttivit\u00e0.\nIl parco riceve un numero inferiore di visitatori rispetto al Parco nazionale di Zion e al Grand Canyon a causa della sua distanza da importanti centri abitati.\nIl parco \u00e8 aperto tutto l'anno, 24 ore al giorno. Il centro informazioni \u00e8 aperto dalle 8 alle 20 da maggio a settembre, dalle 8 alle 18 ad ottobre, dalle 8 alle 16:30 da novembre a marzo e dalle 8 alle 18 ad aprile. Gli unici giorni di chiusura sono Natale e il giorno del Ringraziamento. In inverno alcune strade possono essere temporaneamente chiuse a causa delle tempeste di neve.\nL'ingresso al parco \u00e8 a pagamento, ci sono tre campeggi e un hotel al suo interno, \u00e8 anche possibile campeggiare liberamente nelle aree remote acquistando un apposito permesso dei ranger. \u00c8 possibile muoversi all'interno del parco utilizzando la navetta che collega tutti i principali punti di interesse, il servizio \u00e8 gratuito ma non obbligatorio, questo servizio rimane attivo da maggio a settembre.\nMolte delle strutture del parco sono state costruite tra il 1930 e il 1960, in alcune sono state abbattute le barriere architettoniche mentre per altre l'accesso \u00e8 possibile solo se assistiti. Il centro informazioni \u00e8 accessibile a tutti i visitatori come anche l'hotel.\nGli animali domestici sono consentiti solo sulle strade del parco, nei parcheggi o nel campeggio ma devono sempre essere controllati fisicamente, non gli \u00e8 invece consentito stare sui sentieri o fuori di essi, nei belvedere, nelle zone remote, sui mezzi pubblici o negli edifici.\nL'aria tersa e limpida aumenta la visibilit\u00e0, inoltre il parco beneficia della sua posizione in quota e della distanza da centri abitati. Tutto ci\u00f2 fa s\u00ec che le notti siano molto buie e sia cos\u00ec possibile vedere circa 7.500 stelle nelle notti senza luna, mentre di giorno la vista pu\u00f2 spaziare fino a oltre 300\u00a0km. Ogni anno la Salt Lake Astronomical Society organizza un festival astronomico per celebrare la notte.\nNei giorni di plenilunio vengono organizzate escursioni della lunghezza di 3,2\u00a0km e della durata di 2-3 ore per poter ammirare l'effetto spettrale delle ombre degli hoodoos al sorgere della luna piena. L'escursione guidata da un ranger \u00e8 gratuita, l'iscrizione \u00e8 obbligatoria e non si pu\u00f2 prenotare.\nSentieri.\nIl parco ha molti sentieri che variano sia in lunghezza che in difficolt\u00e0, questi percorsi portano ad una serie di punti di osservazioni e a molte delle formazioni rocciose pi\u00f9 famose.\n\"Mossy Cave\" (lunghezza 1,3\u00a0km): facile sentiero che porta nei pressi di una grotta e di una piccola cascata, attiva da maggio a ottobre.\nPasseggiate a cavallo.\n\u00c8 consentito l'uso di cavalli e dei muli in alcuni dei sentieri del parco, \u00e8 proibito per\u00f2 addentrarsi nelle aree remote per trascorrervi la notte. Inoltre tutte le passeggiate a cavallo e coi muli devono essere autorizzate. All'interno del parco non vi sono strutture adatte ad accogliere cavalli durante la notte. Al centro informazioni sono disponibili mappe con riportati tutti i percorsi da compiere.\nBiking.\nLe biciclette non sono autorizzate lungo i sentieri del parco ma possono solo percorrere la strada principale che lo attraversa. Bisogna tenere presente che il parco si trova tra i 2400 metri e i 2700 metri, quindi risulta pi\u00f9 difficile l'attivit\u00e0 fisica che a bassa quota.\nClima.\nIl Parco nazionale del Bryce Canyon si trova in una zona desertica in altura e in estate le temperature si avvicinano ai 30\u00a0\u00b0C, mentre in inverno le minime sono costantemente sotto lo 0\u00a0\u00b0C."}
{"id": "725431", "revid": "478814", "url": "https://it.wikipedia.org/wiki?curid=725431", "title": "Sottospecie", "text": "Nella gerarchia della classificazione degli organismi viventi, la sottospecie si colloca un gradino pi\u00f9 in basso della specie. Viene utilizzata per indicare organismi della stessa specie ma con delle differenze minime, che non sono sufficienti per considerarli una specie completamente diversa.\nIn nomenclatura zoologica, quando una specie \u00e8 divisa in sottospecie, la popolazione originariamente descritta viene mantenuta come sottospecie nominale che ripete lo stesso nome della specie. Ad esempio, \"Motacilla alba alba\" \u00e8 la sottospecie nominale della specie \"Motacilla alba\" (ballerina bianca).\nSuddivisioni minori in botanica della sottospecie sono la variet\u00e0, che di solito si riferisce alle razze prodottesi spontaneamente in natura, o la cultivar, termine utilizzato per le variet\u00e0 di piante coltivate."}
{"id": "725432", "revid": "1573940", "url": "https://it.wikipedia.org/wiki?curid=725432", "title": "Agama agama", "text": "L'agama comune (Agama agama ) \u00e8 una specie di sauro appartenente alla famiglia Agamidae.\nDescrizione.\n\u00c8 un sauro di dimensioni medio-piccole, che pu\u00f2 raggiungere i 40\u00a0cm di lunghezza, dei quali oltre la met\u00e0 dovuti alla coda. Al di fuori della stagione riproduttiva la livrea, sia dei maschi che delle femmine, \u00e8 di colore bruno. Nel periodo riproduttivo i maschi sviluppano una colorazione molto appariscente: la testa ed il collo virano verso il rosso e l'arancio mentre il corpo e la coda diventano di colore blu scuro.\nBiologia.\nSi nutre di insetti e si \u00e8 ben adattata a vivere tra gli uomini.\nRiproduzione.\nGli esemplari delle zone equatoriali hanno un periodo riproduttivo definito: i maschi producono spermatozoi tutto l'anno, ma le femmine possono deporre uova solo fra giugno e settembre, dopo le piogge, quando il cibo \u00e8 abbondante e sostanzioso.\nComportamento.\nOltre ai colori, anche i singolari movimenti attirano l'attenzione. L'agama si rizza spesso sulle zampe anteriori, e in questo atteggiamento inizia una serie di movimenti della testa, che alza e abbassa con rapidit\u00e0 e armonia, aggiungendo alle flessioni del collo anche quelle degli arti. Finita l'esibizione, che pu\u00f2 durare uno o due minuti, l'agama arcobaleno riprende la caccia alle formiche e ad altri insetti nelle fessure dei muri delle abitazioni o sulle rocce dei kopjes.\nDistribuzione e habitat.\nVive in gran parte dell'Africa subsahariana, nei centri abitati o fra le rocce e gli sterpeti."}
{"id": "725433", "revid": "339392", "url": "https://it.wikipedia.org/wiki?curid=725433", "title": "Stellione", "text": ""}
{"id": "725436", "revid": "89688", "url": "https://it.wikipedia.org/wiki?curid=725436", "title": "Sant'Angelo in Vado", "text": "Sant'Angelo in Vado (\"Sant'Ang\u00ebl\" in dialetto gallo-piceno; anticamente \"Tifernum Mataurense\") \u00e8 un comune italiano di abitanti della provincia di Pesaro e Urbino nelle Marche. Fu sede vescovile, ora unita nell'arcidiocesi di Urbino-Urbania-Sant'Angelo in Vado.\nStoria.\nSant'Angelo in Vado sorge sulle rovine dell'antica citt\u00e0 romana di Tiphernum Mataurense, denominazione che deriva da \"tipher\" o \"tifia\", pianta acquatica che si sviluppa nelle zone paludose. Lo studio della pianta della Tiphernum, ricostruita in base alle informazioni ottenute con le operazioni di scavo e con le interpretazioni aerofotografie, porta alla constatazione che la citt\u00e0 aveva forma quadrata, con i classici cardo e decumano incrociati secondo il tipo urbano del \"castrum\". L'esistenza dell'antico municipio romano \u00e8 attestata dai molti reperti archeologici ritrovati e oggi conservati nell'Antiquarium della citt\u00e0. Si ritiene che questa, dopo l'avvento del cristianesimo, fosse sede vescovile.\nLa lunga guerra tra Bizantini e Ostrogoti durante il VI secolo interess\u00f2 anche il territorio della Tiphernum Mataurense, che sub\u00ec la totale distruzione. I Longobardi ricostruirono il nuovo abitato sulle rovine della citt\u00e0 romana quasi completamente ricoperte dai terreni alluvionali, e lo dedicarono all'arcangelo Michele, di qui il nome di Sant'Angelo. La seconda parte del nome \"in Vado\" fu aggiunta successivamente e sarebbe da attribuire al fatto che per raggiungere i due tronconi della citt\u00e0 adagiata sulle rive del fiume, si dovesse \"guadare\" il fiume Metauro. Secondo un'altra interpretazione invece la parola \u00e8 collegata al guado, una pianta che cresce piuttosto abbondante lungo le rive del fiume e dalla quale, attraverso un opportuno procedimento, si estraeva un inchiostro scuro utilizzato per stampe e la tintura dei tessuti.\nSullo scorcio del medioevo Sant'Angelo in Vado fu capitale della Massa Trabaria, provincia forestale dello Stato della Chiesa. Qui si radunava il parlamento della Provincia di Massa Trabaria che comprendeva il territorio incluso tra Cagli-Urbino e l'Appennino. La citt\u00e0 nel tempo ha avuto giurisdizione anche sui contigui castelli di Sorbetolo, Ca' Resto (entrambi della famiglia degli Ubaldini), Baciuccaro e Monte Majo, cos\u00ec come sulla torre e podere dei Bensi, acquistato da Giulio Bensi, un tempo al servizio delle milizie della corte toscana. Il governo temporale della citt\u00e0 era affidato a un magistrato composto da un gonfaloniere appartenente alla nobilt\u00e0, tre priori appartenenti a citt\u00e0, arti e contado, e controllato da un consiglio costituito da cittadini e nobilt\u00e0.\nNel 1636 papa Urbano VIII elev\u00f2 Sant'Angelo in Vado al rango di \"citt\u00e0\" e la promosse a diocesi. Nel luglio del 1849 di qui pass\u00f2 Giuseppe Garibaldi in fuga dopo la caduta della repubblica romana. Nel 1860-61 viene a far parte del Regno d'Italia.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e importanti vi sono quelle artigianali, come la lavorazione e l'arte della ceramica e della maiolica.\nAmministrazione.\nGemellaggi.\nSant'Angelo in Vado \u00e8 gemellata con:\nSport.\nCalcio.\nLe squadre di calcio del paese sono due, la storica Vadese che \u00e8 militante in Prima Categoria e la ASD Santangiolese militante in terza categoria.\nLa formazione locale di calcio a 5 maschile \u00e8 denominata Asd Vado C5 e disputa il campionato di Serie D marchigiana, quella femminile Real Vado Pink disputa il campionato UISP."}
{"id": "725437", "revid": "14691", "url": "https://it.wikipedia.org/wiki?curid=725437", "title": "Agama comune", "text": ""}
{"id": "725439", "revid": "289247", "url": "https://it.wikipedia.org/wiki?curid=725439", "title": "Moesia", "text": ""}
{"id": "725440", "revid": "1534511", "url": "https://it.wikipedia.org/wiki?curid=725440", "title": "Percettrone", "text": "Il percettrone (in inglese perceptron) \u00e8 un modello di rete neurale artificiale, il primo di questo genere, introdotto nel 1958 dallo psicologo statunitense Frank Rosenblatt. \nDescrizione.\nNell'apprendimento automatico, il \"percettrone\" \u00e8 un tipo di classificatore binario che mappa i suoi ingressi formula_1 (un vettore di tipo reale) in un valore di output formula_2 (uno scalare di tipo reale) calcolato con\nformula_3\ndove formula_4 \u00e8 un vettore di pesi con valori reali, l'operatore formula_5 \u00e8 il prodotto scalare (che calcola una somma pesata degli input), formula_6 \u00e8 il 'bias', un termine costante che non dipende da alcun valore in input e formula_7 \u00e8 la funzione di output.\nLe scelte pi\u00f9 comuni per la funzione formula_7 sono:\ndove formula_12 \u00e8 la funzione di Heaviside\nIl primo caso corrisponde a un classificatore binario (l'output pu\u00f2 assumere solamente i valori formula_13 e formula_14); un caso particolarmente studiato \u00e8 quello in cui sia gli input formula_1 che l'output formula_2 sono binari.\nIl bias formula_6 pu\u00f2 essere pensato come un settaggio della funzione di attivazione (per esempio quando formula_18 \u00e8 come nel caso 3), o come un livello base di attivazione per l'output del neurone (per esempio quando formula_7 \u00e8 come nei casi 1 e 2). In quest'ultima situazione, il valore formula_20 rappresenta un valore di soglia che la somma pesata degli input deve superare affinch\u00e9 il dispositivo sia attivo (cio\u00e8 che l'output sia positivo).\nIl percettrone pu\u00f2 essere considerato come il pi\u00f9 semplice modello di rete neurale \"feed-forward\", in quanto gli input alimentano direttamente l'unit\u00e0 di output attraverso connessioni pesate. Nel caso in cui gli input e gli output sono dello stesso tipo, \u00e8 possibile creare reti pi\u00f9 complesse unendo pi\u00f9 percettroni insieme, per esempio usando un gruppo (o strato) di percettroni come input per un secondo gruppo di percettroni, oppure facendo in modo che l'input di ogni percettrone della rete sia dato dall'output di ogni altro percettrone (rete \"fully-connected\").\nStoria.\nIl percettrone fu proposto da Frank Rosenblatt nel 1958 come un'entit\u00e0 con uno strato di ingresso ed uno di uscita ed una regola di apprendimento basata sulla minimizzazione dell'errore, la cosiddetta funzione di \"error back-propagation\" (retropropagazione dell'errore) che in base alla valutazione sull'uscita effettiva della rete rispetto ad un dato ingresso altera i pesi delle connessioni (sinapsi) come differenza tra l'uscita effettiva e quella desiderata.\nL'entusiasmo fu enorme e nacque il settore della cibernetica, ma dopo che Marvin Minsky e Seymour Papert dimostrarono i limiti del percettrone e cio\u00e8 la sua capacit\u00e0 di riconoscere dopo un opportuno addestramento solamente funzioni linearmente separabili (ad esempio la funzione logica XOR non pu\u00f2 essere implementata da un percettrone) l'interesse scem\u00f2 rapidamente.\nDi fatto una rete a pi\u00f9 livelli di percettroni poteva risolvere problemi pi\u00f9 complessi, ma la crescente complessit\u00e0 computazionale dell'addestramento rendeva impraticabile questa strada. Solo nel decennio successivo si riprese a considerare l'utilit\u00e0 di questa entit\u00e0 operazionale.\nIl problema dell'apprendimento.\nModificando il vettore dei pesi formula_4, \u00e8 possibile modulare l'output di un percettrone, con lo scopo d'ottenere delle propriet\u00e0 di apprendimento o di memorizzazione.\nPer esempio, si pu\u00f2 cercare di istruire un percettrone in modo che, dato un input formula_1, l'output formula_2 sia quanto pi\u00f9 vicino possibile a un dato valore formula_24 scelto a priori; le capacit\u00e0 computazionali di un singolo percettrone sono tuttavia limitate, e le prestazioni che \u00e8 possibile ottenere dipendono fortemente sia dalla scelta degli input (che potrebbero per esempio essere limitati ad un sottoinsieme di tutti gli input possibili, oppure venire estratti a caso secondo una certa distribuzione di probabilit\u00e0 prefissata) che dalla scelta della funzione che si desidera implementare, formula_24. In misura minore, dipendono anche da come viene quantificata la distanza tra gli output effettivi e quelli attesi.\nUna volta che si sia definito il problema dell'apprendimento, si pu\u00f2 cercare di trovare l'assegnazione ottimale di pesi formula_26 per il problema dato.\nAlgoritmo di apprendimento standard.\nL'algoritmo di apprendimento standard \u00e8 un algoritmo iterativo, definito come segue: ad ogni iterazione formula_27, un vettore di input formula_28 viene presentato al percettrone, che calcola l'output formula_29 e lo confronta con il risultato desiderato formula_30; quindi, il vettore dei pesi formula_31 viene aggiornato come segue:\nformula_32\ndove formula_33 \u00e8 una costante di apprendimento strettamente positiva che regola la velocit\u00e0 dell'apprendimento.\nAl passo successivo, il nuovo input formula_34 verr\u00e0 pesato secondo il nuovo vettore formula_35, che verr\u00e0 poi nuovamente modificato in formula_36 e cos\u00ec via.\nL'insieme formula_37 da cui sono estratti i campioni formula_1 presentati al percettrone durante il periodo dell'apprendimento \u00e8 detto training set.\nNel caso in cui esistano:\nil training set \u00e8 detto linearmente separabile (geometricamente, questa condizione descrive la situazione in cui esiste un iperpiano in grado di separare, nello spazio vettoriale degli input, quelli che richiedono un output positivo da quelli che richiedono un output negativo). In questo caso, Novikoff (1962) ha provato che l'algoritmo standard converge, nel senso che il numero di errori \u00e8 limitato da formula_42, in un numero finito di passi.\nNon \u00e8 invece garantito che l'algoritmo descritto converga se il training set non \u00e8 linearmente separabile. Inoltre, altri algoritmi (per es. l'algoritmo adatron), possono avere, in determinate situazioni, prestazioni migliori in termini di tempo di convergenza, di capacit\u00e0 di apprendimento, di generalizzazione ecc."}
{"id": "725441", "revid": "1782831", "url": "https://it.wikipedia.org/wiki?curid=725441", "title": "Valrovina", "text": "Valrovina \u00e8 una frazione di Bassano del Grappa in provincia di Vicenza. Sorge ai piedi dell'Altopiano dei Sette Comuni, in un territorio collinare ricco in sorgenti ed attraversato da alcuni torrenti. L'omonima parrocchia dipende dalla diocesi di Vicenza.\nOrigini del nome.\nIl toponimo si lega al latino \"ruina\", in riferimento alle devastazioni causate in passato dai disastri naturali.\nStoria.\nValrovina \u00e8 una delle localit\u00e0 interessate dalle vicende umane e storiche che si svolsero tra l'XI secolo e il XIII secolo e dalle numerose propriet\u00e0 che videro protagonisti i vari componenti della famiglia degli Ezzelini. Propriet\u00e0 che furono certosinamente accertate, censite e documentate dopo la loro definitiva sconfitta avvenuta nel 1260.\nIl suo nome \u00e8 documentato per la prima volta nel 1175 in una citazione notarile in cui in un corposo elenco di bassanesi compare \"Martinelus de Valruina\" (Verci, Codice Eceliniano, pag. 452).\nNel 1262 ritroviamo una citazione del nome in riferimento alla chiesa \"San Ambrosii di Valleruina\" di questo villaggio.\nAnticamente apparteneva al territorio della Federazione dei Sette Comuni come \"Contrada Annessa\". Fino al 1812 si hanno notizie della \"Vicin\u00eca di Valrovina\" a cui facevano capo: Sil\u00e0n, Cal\u00f9ga, Contr\u00e0, Cima il Collo, Campi\u00e8n, Fagar\u00e8, R\u00f2vole, R\u00f9bbio. Scrive il Macc\u00e0 nel 1812: \"\u00c8 colonnello, ossia contrada annessa ai Sette Comuni, e gode le stesse immunit\u00e0, provilegi, esenzioni, e comodit\u00e0, che godono essi. Oggid\u00ec, pianta il tabacco per l'appaltatore pubblico, il quale d\u00e0 a quelli che tabaccano le loro porzioni.\"\nValrovina, dopo lo scioglimento della Federazione dei Sette Comuni, divenne Comune, Rubbio (la parte nord-ovest) una sua frazione in cui manteneva un cappellano: nel 1938 fu accorpata al Comune di Bassano del Grappa con la zona di Rubbio e i secolari boschi e alpeggi di Vallerana.\nSignificativa \u00e8 la \"Festa del Maron\" (tipico frutto della zona) che si svolge dal 1974, nel mese di ottobre.\nMonumenti e luoghi d'interesse.\nParrocchiale di Sant'Ambrogio.\nPare esistesse gi\u00e0 nel XIII secolo. Di certo \u00e8 attestata nel Quattrocento, quando era dotata di un proprio cimitero e di un proprio rettore, bench\u00e9 dipendente dalla pieve di Sant'Eusebio di Angarano. Le rimase affiliata anche dopo l'istituzione della parrocchia, nel 1475.\nNel corso dei secoli l'edificio fu pi\u00f9 volte rinnovato. L'attuale parrocchiale venne costruita tra il 1867 ed il 1876 su progetto di Angelo Tescari. L'edificio fu restaurato nel 1970-71, concluso con la consacrazione del vescovo ausiliare di Vicenza Carlo Fanton del 3 ottobre di quell'anno.\nVi sono conservate opere di grande valore artistico. L'altare maggiore, in legno dorato, \u00e8 dei Marinali (1685). In una nicchia si trova la \"Madonna del Rosario con il Bambino e i santi Ambrogio, Antonio, Rocco e Sebastiano\", opera cinquecentesca di Francesco dal Ponte; attorno sono disposte quindici tavolette dipinte raffiguranti i misteri del Rosario. \u00c8 attribuita a Jacopo dal Ponte la \"Madonna tra i santi Rocco e Sebastiano\" e provengono sempre dall'ambito dei dal Ponte la \"Crocifissione\" (XVI secolo) e il \"San Valentino in gloria\" (XVII secolo). Pregevole anche un'icona di anonimo raffigurante una \"Madonna con Bambino\" (XV secolo)."}
{"id": "725443", "revid": "289247", "url": "https://it.wikipedia.org/wiki?curid=725443", "title": "Mesia superiore", "text": ""}
{"id": "725446", "revid": "1543377", "url": "https://it.wikipedia.org/wiki?curid=725446", "title": "Oliero", "text": "Oliero \u00e8 una frazione del comune di Valbrenta in provincia di Vicenza, posizionata a circa met\u00e0 del Canale di Brenta.\nSi suddivide nelle due borgate di Oliero di Sopra e Oliero di Sotto, rispettivamente a nord e a sud del fiume omonimo. \u00c8 nota in quanto vi si trova l'importante complesso cavernicolo delle grotte di Oliero.\nStoria.\nOliero \u00e8 citata per la prima volta nel 1221 nell'atto di fondazione della chiesa di Santo Spirito come \"Pratum Lethri\", ma il toponimo \u00e8 di difficile interpretazione.\nAssieme a Valstagna e Campolongo, fece parte della federazione dei Sette Comuni quale \"contrada unita\".\nMonumenti e luoghi d'interesse.\nChiesa parrocchiale.\nIntitolata al Santo Spirito, fu costruita, assieme a una casa monastica benedettina, precedentemente al 1221 da Ezzelino II da Romano, il quale fu soprannominato \"il Monaco\" perch\u00e9, in quell'anno, si ritir\u00f2 nel piccolo convento. Il feudatario scelse una localit\u00e0 strategica, in prossimit\u00e0 di un guado sul Brenta e ben sorvegliata dai vari punti di avvistamento dei dintorni. Dal punto di vista ecclesiastico, il cenacolo dipendeva dal monastero di Campese, a sua volta affiliato all'abbazia di Polirone.\nDopo la morte di Ezzelino il Monaco la comunit\u00e0 monastica venne meno, ma la chiesa rimase un centro religioso di rilievo, cui erano affiliate anche le cappelle di Valstagna e Campolongo. Continu\u00f2 a dipendere da Campese sino al 1783 allorch\u00e9, soppresso il monastero, divenne una parrocchiale della diocesi di Padova.\nIl complesso ha subito nei secoli numerosi interventi, in particolare nel 1786 quando venne sostanzialmente ricostruito (si possono tuttavia ancora riconoscere alcune parti della fabbrica originale). Il campanile \u00e8 del 1921 e sostitu\u00ec il precedente distrutto durante la grande guerra.\nAll'interno si conservano pregevoli opere d'arte: si citano la pala di Francesco Bassano il Vecchio presso l'altare maggiore, un tabernacolo a muro trecentesco (se non coevo alla costruzione della chiesa) e un crocifisso ligneo quattrocentesco.\nVilla Scolari, Cavalli, Lazzarotto, Olivieri Saussi.\nLocalizzata in prossimit\u00e0 della chiesa, \u00e8 un edificio signorile a pianta rettangolare costituito da tre piani pi\u00f9 seminterrato.\nIl fronte principale \u00e8 rivolto a nord e presenta al centro del piano nobile una trifora con aperture centinate e, al di sotto, in portale d'accesso ad arco ribassato. I partiti laterali si caratterizzano per due assi di finestre rettangolari con davanzale in pietra.\nPer quanto riguarda gli interni, al piano terra si trova una bassa sala centrale con soffitto a travature. Due colonne ioniche sul lato sud introducono a una scala a doppia rampa, racchiusa in un volume sporgente. Nella sala centrale del primo piano sono riportate alcune iscrizioni in latino che narrano le vicende della famiglia Scolari, ricordando che l'edificio fu restaurato nel 1696 da Orazio Scolari.\nDavanti all'edificio si innalza una colonna, ci\u00f2 che resta di una delle due esedre che delimitavano una piazzola.\nTomba dei Bora.\n\u00c8 una modesta collinetta, in parte artificiale, che si innalza tra l'inizio del viale d'accesso alla chiesa e la costa della montagna.\nSecondo la tradizione, nascondeva un sistema di gallerie che conducevano alla \"domus\" monastica di Ezzelino il Monaco, identificata nella vicina villa Scolari. Non si hanno riscontri certi per confermare quanto detto, ma alcune ricerche hanno effettivamente rilevato la presenza di cunicoli nel sottosuolo della montagnola.\nQuanto al nome, \"Bora\" dovrebbe essere il soprannome di una famiglia locale (da un termine dialettale indicante un tronco di legno tagliato corto).\nEx cartiera Parolini.\nSi trova sulla riva sinistra del fiume Oliero. Oggi rappresenta l'accesso alle grotte di Oliero e la sede del museo delle Cartiere.\nLe acque dell'Oliero erano sfruttate per azionare opifici sin dal Trecento. La cartiera fu fondata nel 1691 dai veneziani Cappello, convertendo un vecchio mulino da grano. Nel 1738 fu data in affitto ai celebri Remondini, ma appena trent'anni fu venduta a Francesco Parolini, padre dell'agronomo Alberto. Il 19 marzo 1878 fu devastata da un incendio che distrusse anche l'adiacente villa Parolini-Agostinelli, ma entrambe vennero presto ricostruite.\nNulla resta, invece, di un analogo stabilimento dei Tiepolo localizzato di fronte, sulla riva destra. Affittato anch'esso ai Remondini e a questi venduto nel 1766, nel 1861 pervenne ai padovani Randi."}
{"id": "725455", "revid": "339392", "url": "https://it.wikipedia.org/wiki?curid=725455", "title": "Agama stellio", "text": ""}
{"id": "725456", "revid": "21583", "url": "https://it.wikipedia.org/wiki?curid=725456", "title": "Inti peruviano", "text": "L'Inti \u00e8 stata la valuta del Per\u00f9 dal 1\u00ba febbraio 1985, quando sostitu\u00ec il sol de oro, fino al 1991, quando fu sostituito dal Nuevo sol peruviano. Il suo codice ISO 4217 era \"PEI\" e l'abbreviazione usata localmente era \"I/.\". Anche se aveva perso valore molto rapidamente, l'inti era suddiviso in 100 c\u00e9ntimo.\nL'inti prese il nome da Inti, il dio del sole Inca, per mantenere la connessione solare nei nomi delle monete del Per\u00f9.\nStoria.\nL'inti fu introdotto il 1\u00ba febbraio 1985 in sostituzione del sol peruviano che aveva sub\u00ecto un'elevata inflazione. Un inti aveva lo stesso valore di 1000 sol. Le monete con la nuova denominazione furono poste in circolazione dal maggio 1985 e le banconote dal dicembre dello stesso anno.\nDal 1990 anche l'inti sub\u00ec un'inflazione cos\u00ec forte che fu sostituito dal nuevo sol il 1\u00ba luglio 1991, con un cambio di milione di inti = 1 nuovo sol. Come misura provvisoria dal gennaio al luglio 1991, come unit\u00e0 di conto fu usato il \"inti en miles\" (migliaia di inti).\nLe monete e le banconote in Inti non hanno pi\u00f9 corso legale in Per\u00f9 n\u00e9 possono essere cambiate con la nuova moneta.\nMonete.\nLe monete furono introdotte nel 1985 con i valori di 1, 5, 10, 20 e 50 centimo e da 1 e 5 inti. La moneta da 1 c\u00e9ntimo fu emessa solo nel 1985. La moneta da 5 c\u00e9ntimo fu emessa fino al 1986. Tutte le altre furono emessa fino al 1988.\nBanconote.\nIn seguito alla svalutazione si emisero biglietti da 1.000, 5.000, 10.000, 50.000, 100.000, 500.000, 1.000.000, 5.000.000.\nNel 1985 furono emesse le prime banconote da 10, 20, 50, 100 e 500 inti. L'anno successivo fu aggiunta la banconota da 1000 inti, seguita da quelle da 5.000 e 10.000 nel 1988, da 50.000 e 100.000 nel 1989, e da 500.000, 1 e 5 milioni di inti nel 1990. Il fronte dei biglietti mostra:"}
{"id": "725463", "revid": "57532", "url": "https://it.wikipedia.org/wiki?curid=725463", "title": "Parco Nazionale di Zion", "text": ""}
{"id": "725464", "revid": "2215316", "url": "https://it.wikipedia.org/wiki?curid=725464", "title": "Sclerodermus domesticus", "text": "L'amico degli antiquari (Sclerodermus domesticus ) \u00e8 una piccola specie d'insetto dell'ordine degli imenotteri, appartenente alla famiglia dei betilidi. \nDescrizione.\nSi tratta di una specie parassitoide, che si nutre principalmente di larve del tarlo del legno (\"Anobium punctatum\"), non disdegnando quelle di altri coleotteri (come \"Stegobium paniceum\", \"Lasioderma serricorne\", \"Oligomerus ptilinoides\", \"Oligomerus brunneus\", \"Hylotrupes bajulus\" e \"Nicobium castaneum\") o anche lepidotteri.\nIl maschio \u00e8 alato e privo di pungiglione, ma appare raramente; la femmina pu\u00f2 essere lunga 2-5 mm, \u00e8 aculeata e attera, di colore marrone-nero e simile nell'aspetto ad una formica. La femmina si introduce nei cunicoli scavati dalle sue prede, che paralizza con il suo pungiglione e su cui depone le uova; una volta schiuse, le larve si nutriranno della vittima. Il pungiglione, come negli altri imenotteri, \u00e8 posto nella parte posteriore del corpo e deriva dall'ovopositore modificato comunicante con una ghiandola velenifera.\nRapporto con l'uomo.\nQuesto insetto si nutre delle larve di altri insetti dannosi per l'uomo, in particolare il tarlo del legno, una caratteristica a cui deve il suo nome comune di \"amico degli antiquari\". \nOccasionalmente pu\u00f2 pungere anche l'uomo, sia di giorno, sia di notte. La puntura \u00e8 molto dolorosa, e pu\u00f2 causare pomfi o papule pruriginose, malessere generale, febbre e, in certi casi, gravi dermatiti. Un solo esemplare pu\u00f2 infliggere anche decine di punture, e gli effetti durano a lungo, fino a due settimane. Le lesioni sono talvolta confuse con quelle provocate da \"Pyemotes ventricosus\", una specie di acaro dalle abitudini simili (le due specie possono talvolta essere presenti contemporaneamente). \nOltre ai danni sanitari, a \"S. domesticus\" vengono attribuiti anche danni economici (per il costo della disinfestazione) e psicologici (legati all'ansia che le persone colpite da questo insetto sconosciuto e \"invisibile\" sviluppano nei suoi confronti). Uno dei metodi per eliminare \"Sclerodermus domesticus\" \u00e8 di risolvere l'infestazione da tarli del legno, trattando i manufatti lignei con le microonde oppure, se si tratta di mobili, ricorrendo ad interventi in atmosfera modificata.\nDistribuzione e habitat.\nLa specie \u00e8 cosmopolita, ma predilige i climi temperati; la sua diffusione \u00e8 attestata, oltre che in Italia, anche in Francia, Germania, isole britanniche e Vicino Oriente.\nSi trova principalmente dentro casa, negli stessi ambienti frequentati dalle sue prede, ossia mobilio e arredi in legno antichi, vecchi materassi e imbottiture di crine o lana; all'esterno pu\u00f2 anche essere trovato in vecchi tronchi o alberi secchi."}
{"id": "725477", "revid": "124142246", "url": "https://it.wikipedia.org/wiki?curid=725477", "title": "William Bradford Shockley", "text": "Assieme a John Bardeen e Walter Houser Brattain fu insignito, nel 1956, del Premio Nobel per la Fisica per \"le loro ricerche sui semiconduttori e la scoperta dell'effetto transistor\".\nL'esperimento di Haynes e Shockley, che dimostr\u00f2 la possibilit\u00e0 di iniettare lacune in una barretta di germanio mediante un contatto a punta, misurandone mobilit\u00e0 e vita media, fu il precursore del primo \"transistor a filamento\" e diede il via alla moderna elettronica dei semiconduttori. \nGli sforzi intrapresi da Shockley per commercializzare un nuovo design di transistor negli anni cinquanta e sessanta portarono alla creazione della \"Silicon Valley\" in California, che sarebbe cos\u00ec divenuta uno dei centri nevralgici per lo sviluppo dei dispositivi a semiconduttore. \nNegli ultimi periodi della sua vita, Shockley fu professore all'Universit\u00e0 di Stanford.\nBiografia.\nShockley nacque a Londra da genitori americani; quando aveva tre anni, si trasferirono negli Stati Uniti, a Palo Alto in California, cittadina da cui provenivano i suoi genitori. Suo padre, William Hillman Shockley, era un ingegnere minerario che lavorava nel settore della compravendita di miniere e sapeva parlare otto lingue. Sua madre, Mary Bradford, era cresciuta nell'ovest degli Stati Uniti e si era laureata all'Universit\u00e0 di Standford, divenendo poi la prima donna americana a rivestire il ruolo di vice ispettore minerario. Shockley si laure\u00f2 in fisica nel 1932 al California Institute of Technology e ottenne poi il dottorato di ricerca nel 1936 al Massachusetts Institute of Technology, avendo come professore referente John Slater. \nL'inizio di carriera.\nDopo il dottorato, Shockley si un\u00ec ad un gruppo di ricerca guidato da Clinton Davisson ai Laboratori Bell, nel New Jersey. Nei successivi cinque anni, pubblic\u00f2 diversi articoli fondamentali nell'ambito della fisica dello stato solido sulla rivista \"Physical Review\". Nel 1938, registr\u00f2 inoltre il suo primo brevetto, il \"Dispositivo di scarica elettronica\" (\"Electron Discharge Device\"), riguardante gli elettromoltiplicatori.\nQuando scoppi\u00f2 la seconda guerra mondiale, Shockley venne coinvolto nella ricerca sulla tecnologia radar a Manhattan, New York, sempre per conto dei Laboratori Bell. Nel maggio del 1942, lasci\u00f2 la compagnia di Bell e divenne direttore di ricerca del Gruppo per le Operazioni di Guerra Antisommergibili, alla Columbia University. Tale gruppo ide\u00f2 metodi per contrastare le tattiche dei sottomarini, in particolare quelli tedeschi, migliorando le tecniche evasive dei convogli marittimi, ottimizzando i modelli delle cariche di profondit\u00e0 e altro ancora. Questi progetti richiesero frequenti viaggi al Pentagono e in generale a Washington, dove Shockley incontr\u00f2 molti alti ufficiali sia dell'Esercito americano che del governo. Nel 1944, organizz\u00f2 un programma d'addestramento per i piloti di B-29 sull'uso del mirino radar per i bombardamenti e, sul finire dello stesso anno, inizi\u00f2 un viaggio di tre mesi dirigendosi in basi aeree in tutto il mondo per valutarne i risultati. Per tale progetto, il Segretario alla Guerra Robert Porter Patterson gli confer\u00ec la Medaglia al Merito (\"Medal of Merit\"), il 17 ottobre 1946.\nNel luglio 1945, il Dipartimento della guerra degli Stati Uniti chiese a Shockley di stilare un rapporto sul probabile numero di vittime in un'eventuale invasione del territorio nazionale giapponese. Le conclusioni di Shockley furono: \u00abSe gli studi dimostrano che il comportamento delle nazioni, in tutti i casi storici comparabili al Giappone, \u00e8 di fatto rimasto invariabilmente consistente con il comportamento delle truppe in battaglia, allora ci\u00f2 significa che i morti giapponesi e gli infermi nel momento della sconfitta supereranno il corrispondente numero per i tedeschi. In altre parole, dovremo probabilmente uccidere almeno da 5 a 10 milioni di giapponesi. Questo ci costerebbe da 1,7 a 4 milioni di vittime inclusi dai 400 agli 800 mila morti.\u00bb Questo rapporto influenz\u00f2 la decisione degli Stati Uniti di sganciare le bombe atomiche su Hiroshima e Nagasaki, portando cos\u00ec alla resa incondizionata del Giappone.\nShockley fu il primo fisico a proporre l'uso della distribuzione lognormale per definire i modelli dei processi di creazione negli articoli di ricerca scientifica.\nLo sviluppo del transistor.\nNel 1945, poco dopo il termine del conflitto, i Laboratori Bell formarono un gruppo di ricerca sulla fisica dello stato solido, guidato dallo stesso Shockley e dal chimico Stanley Morgan, e che includeva John Bardeen, Walter Brattain, il fisico Gerald Pearson, il chimico Robert Gibney, l'esperto di elettronica Hilbert Moore e diversi tecnici. Il loro compito era di cercare un'alternativa in stato solido dell'amplificatore tubo a vuoto, realizzato in vetro fragile. Il loro primo tentativo si bas\u00f2 sull'idea di Shockley di utilizzare un campo elettrico esterno su un materiale semiconduttore per modificarne la conduttivit\u00e0 elettrica. Gli esperimenti per\u00f2 fallirono continuamente con ogni sorta di materiale e configurazione. Il gruppo si trov\u00f2 cos\u00ec ad un punto morto, finch\u00e9 Bardeen non sugger\u00ec una teoria che riguardo agli stati energetici superficiali degli elettroni e che impediva al campo elettrico di penetrare nel semiconduttore. Si concentrarono cos\u00ec nello studiare questi stati superficiali e si incontrarono quasi giornalmente per discutere i risultati e scambiarsi idee.\nNell'inverno del 1946, avevano sufficienti risultati affinch\u00e9 Bardeen pot\u00e9 firmare un articolo sugli stati superficiali sulla rivista \"Physical Review\". Brattain inizi\u00f2 degli esperimenti per studiare questi stati energetici superficiali attraverso osservazioni effettuate mentre il semiconduttore veniva illuminato dalla luce. Ci\u00f2 port\u00f2 a altri articoli, di cui uno venne firmato anche da Shockley, che stimavano la densit\u00e0 di stati superficiali in quantit\u00e0 superiore a quella necessaria a spiegare i loro fallimenti iniziali. Il ritmo del lavoro crebbe ulteriormente quanto iniziarono a coprire i punti di contatto tra il semiconduttore e i fili elettrici con degli elettroliti. Moore realizz\u00f2 un circuito che permise loro di variare facilmente la frequenza dei segnali elettrici in ingresso e, infine, iniziarono a avere qualche prova di un'amplificazione di potenza quando Pearson, agendo su consiglio di Shockley, applic\u00f2 una tensione elettrica ad una goccia di glicole borato posizionata tra una giunzione p-n.\nGli avvocati dei Laboratori Bell presto scoprirono che il principio dell'effetto di campo scoperto da Shockley era stato anticipato e realizzato seguendo un brevetto del 1930 di Julius Edgar Lilienfeld, che registr\u00f2 il suo dispositivo simile ad un MESFET gi\u00e0 dapprima in Canada, il 22 ottobre 1925. Anche se il dispositivo brevettato sembrava non funzionare, gli avvocati basarono le applicazioni di uno dei quattro brevetti esclusivamente sul progetto del punto di contatto ideato da Bardeen e Brattain. Gli altri tre brevetti coprivano il transistor a base di elettroliti e avevano Bardeen, Gibney e Brattain come inventori. Il nome di Shockley non apparve in nessuno di essi e ci\u00f2 lo fece infuriare, poich\u00e9 riteneva che il suo lavoro fosse alla base dell'idea dell'effetto di campo. Tent\u00f2 pure di ottenere che il brevetto avesse riportato solo il suo nome e inform\u00f2 delle sue intenzioni sia Bardeen che Brattain.\nShockley continu\u00f2 segretamente il suo lavoro per realizzare un differente tipo di transistor, basato sulle giunzioni invece che su contatti puntiforme, aspettandosi che questo tipo di contatto fosse migliore per la commercializzazione. Il transistor a contatto puntiforme, egli credeva, si sarebbe infatti dimostrato fragile e difficile da costruire. Shockley era inoltre insoddisfatto di certe parti della spiegazione su come quel tipo di transistor funzionasse e cos\u00ec concep\u00ec la possibilit\u00e0 che vi fosse un'iniezione nel semiconduttore di portatori minoritari di carica elettrica. Il 13 febbraio 1948, un altro membro del gruppo, John N. Shive, realizz\u00f2 un transistor con contatti in bronzo su un sottile cuneo di germanio, provando che le lacune elettroniche possono diffondersi all'interno del materiale non solo lungo la sua superficie come precedentemente si pensava. L'invenzione di Shive fu come una scintilla per il transistor a giunzione che Shockley stava ideando. Qualche mese dopo, port\u00f2 a termine un intero nuovo tipo di transistor, molto pi\u00f9 robusto, con una struttura a strati. Tale struttura venne poi usata per la maggioranza dei transistor in tutti gli anni '60, divenendo il transistor a giunzione bipolare. Shockley in seguito ammise che il lavoro del gruppo fu \"un misto tra cooperazione e competizione\" e che aveva tenuto parte del suo lavoro segreto finch\u00e9 la scoperta di Shive nel 1948 non gli \"forz\u00f2 la mano\". Shockley lavor\u00f2 poi ad una pi\u00f9 completa descrizione di ci\u00f2 che lui chiamava \"transistor sandwich\" e una prima dimostrazione del principio di funzionamento si ebbe il 7 aprile 1949.\nNel frattempo, Shockley lavor\u00f2 anche alla sua opera \"Electrons and Holes in Semiconductors with Applications to Transistor Electronics\" (\"Elettroni e lacune nei semiconduttori con applicazioni all'elettronica dei transistor\"), pubblicata nel 1950. Il tomo includeva le sue idee sulla deriva e diffusione dei portatori di carica, le equazioni differenziali che governano il flusso di elettroni in un cristallo a stato solido e le equazione del diodo ideale di Shockley. Quest'opera diverr\u00e0 il testo di riferimento per gli scienziati che cercheranno di sviluppare e migliorare nuove varianti del transistor e di altri dispositivi realizzati con materiali semiconduttori.\nL'invenzione del transistor a giunzione bipolare venne infine resa pubblica in una conferenza stampa il 4 luglio 1951. Quello stesso anno, venne eletto all'Accademia nazionale delle scienze a soli quarantuno anni. Due anni dopo, viene scelto come destinatario del prestigioso Premio Costmock per la Fisica e, in seguito, di altri premi e onorificenze.\nLa crescente pubblicit\u00e0 generata dall'invenzione del transistor, port\u00f2 Shockley alla fama, a discapito di Bardeen e Brattain. I dirigenti dei Laboratori Bell, tuttavia, continuarono a presentare tutti e tre gli inventori assieme, come una squadra. Anche se Shockley stesso correggeva le affermazioni dei giornalisti quando gli accreditavano il merito unico per l'invenzione, alla fine fece estromettere Bardeen e Brattain, bloccando loro ogni possibilit\u00e0 di lavorare sul transistor a giunzione. Bardeen cominci\u00f2 quindi a sviluppare una teoria sulla superconduttivit\u00e0 e lasci\u00f2 i Laboratori Bell nel 1951. Brattain si rifiut\u00f2 di lavorare ancora con Shockley e venne assegnato ad un altro gruppo. N\u00e9 Bardeen n\u00e9 Brattain ebbero pi\u00f9 a che fare con lo sviluppo del transistor dopo il primo anno dalla sua invenzione.\nIl ritorno in California.\nNel 1956, Shockley si spost\u00f2 dal New Jersey a Mountain View, in California, dove fond\u00f2 la \"Shockley Semiconductor Laboratory\", potendo stare cos\u00ec pi\u00f9 vicino alla madre malata a Palo Alto. La compagnia, una branca della \"Beckman Instruments\", fu la prima a lavorare su dispositivi elettronici, usando il silicio come semiconduttore, nell'area che diverr\u00e0 nota come \"Silicon Valley\".\nIl \"suo metodo\" aziendale potrebbe essere in generale riassunto come prepotente e sempre pi\u00f9 paranoico. In un incidente divenuto poi noto, afferm\u00f2 che un taglio al pollice di una segretaria fosse il risultato di un atto malevolo e fece eseguire dei test alla macchina della verit\u00e0 per scoprire il colpevole quando, in realt\u00e0, la segretaria aveva semplicemente afferrato una maniglia di una porta che aveva un chiodo esposto, con lo scopo di appendervi delle note cartacee. Dopo aver ricevuto il Premio Nobel nel 1956, il suo comportamento cambi\u00f2, come dimostr\u00f2 il suo stile gestionale, sempre pi\u00f9 autocratico, erratico e difficile da soddisfare. Alla fine del 1957, otto ricercatori di Shockley, che divennero noti come gli \"Otto Traditori\", diedero le dimissioni dalla societ\u00e0, dopo che Shockely decidette di non continuare la ricerca sui semiconduttori a base di silicio. Gli otto fondarono poi la Fairchild Semiconductor e furono una perdita da cui l'azienda di Shockley non si riprese pi\u00f9. Nei vent'anni successivi, pi\u00f9 di sessantacinque nuove imprese finirono per avere impiegati riconducibili in passato alla Fairchild.\nUn gruppo di circa trenta colleghi che si erano incontrati pi\u00f9 volte dal 1956, si incontrarono nuovamente alla Stanford University nel 2002 per ricordare i tempi passati, in cui Shockley era al centro della rivoluzione tecnologia dell'informazione. L'organizzatore di questo gruppo ebbe a dire che \"Shockley \u00e8 l'uomo che ha portato il silicio nella Silicon Valley\".\nVita personale.\nMentre era ancora uno studente, Shockley spos\u00f2 Jean Bailey all'et\u00e0 di ventitr\u00e9 anni, nell'agosto 1933. Nel marzo 1934, la coppia ebbe una bambina, Alison. Nel frattempo divenne un ottimo scalatore, salendo spesso in cima al Shawangunks, nella valle del fiume Hudson, dove per primo affront\u00f2 una salita attraverso una sporgenza, nota oggi come la \"punta di Shockley\". Shockley divenne popolare anche come speaker, conferenziere e mago amatoriale. Una volta, produsse \"magicamente\" un bouquet di rose alla fine del suo discorso di fronte all'American Physical Society. Da giovane era noto anche per le sue battute sofisticate.\nShockley don\u00f2 il suo sperma alla Repository for Germinal Choice (\"Deposito per la scelta germinale\"), una banca del seme fondata dal genetista Robert Klark Graham nella speranza di diffondere i migliori geni dell'umanit\u00e0. La banca, chiamata dai media \"la banca del seme dei premi Nobel\", affermava di avere tra i propri donatori tre premi Nobel, anche se Shockley \u00e8 stato l'unico di essi ad aver reso pubblica la donazione. Tuttavia, le visioni controverse di Shockley portarono alla \"Repository for Germinal Choice\" una certa notoriet\u00e0 e potrebbe aver scoraggiato altri premi Nobel a donarle il proprio seme.\nQuando Shockley lasci\u00f2 la \"Shockley Semiconductor\", inizi\u00f2 a lavorare per l'Universit\u00e0 di Stanford dove, nel 1963, ricevette l'incarico di professore di ingegneria e scienza applicata, che era stato di Alexander M. Poniatoff, e che mantenne fino al pensionamento nel 1975.\nMorte.\nShockley mor\u00ec di cancro alla prostata nel 1989, all'et\u00e0 di 79 anni. All'epoca della sua morte, era quasi diventato un estraneo per la maggior parte dei suoi amici e familiari, ad eccezione per la sua seconda moglie, Emmy Lanning. I suoi figli pare abbiano saputo della sua morte leggendo la notizia sui quotidiani. Shockley \u00e8 sepolto nell\"Alta Mesa Memorial Park\", un cimitero a Palo Alto, California.\nVisioni politiche.\nIn et\u00e0 avanzata, Shockley si interess\u00f2 a scrivere sempre pi\u00f9 riguardo a questioni come la razza, l'intelletto e l'eugenetica. Riteneva che questi temi fossero importanti per il futuro genetico della specie umana e cominci\u00f2 a descrivere i suoi scritti come i pi\u00f9 importanti della sua carriera, anche se esprimere le sue visioni danneggiava la sua reputazione. Shockley argoment\u00f2 che un tasso di riproduzione pi\u00f9 alto tra le persone meno intelligenti avrebbe portato ad un effetto disgenico che avrebbe portato ad un calo dell'intelligenza media e, infine, ad un declino della civilizzazione. Riguardo alle differenze razziali, era solito usare una frase come la seguente, usata in un dibattito pubblico: \u00abLe mie ricerche mi portano inevitabilmente all'idea che la causa principale dei deficit intellettivi e sociali dei negri americani \u00e8 ereditaria e di origine genetica razziale e quindi non rimediabile in misura maggiore da miglioramenti pratici nell'ambiente.\u00bb Gli articoli pubblicati da Shockley su questi argomenti erano parzialmente basati sugli scritti dello psicologo Cyril Burt e sovvenzionate dal \"Pioneer Fund\" (\"Fondo pionieristico\"). Shockley propose inoltre che gli individui con quoziente d'intelligenza al di sotto di 100 avrebbero dovuto essere pagati per andare volontariamente a farsi sterilizzare.\nL'antropologo Roger Pearson, i cui scritti sono basati su un approccio evoluzionistico e razziale, difese Shockley in un libro auto-pubblicato, dove Shockley stesso era un coautore. Il professore Edgar G. Epps, dell'Universit\u00e0 di Winsconsin-Milwaukee, afferm\u00f2 che \"la posizione di William Shockley lo porta ad un'interpretazione razzista\".\nNel 1981, Shockley present\u00f2 una denuncia per diffamazione contro l\"Atlanta Constitution\" dopo che uno scrittore scientifico, Roger Witherspoon, compar\u00f2 le sue affermazioni sul programma di sterilizzazione volontaria agli esperimenti dei nazisti sugli ebrei. La denuncia impieg\u00f2 tre anni per arrivare al processo, dove Shockley vinse la causa ma ricevette un solo dollaro come risarcimento. Il biografo di Shockley, Joel Shurkin, uno scrittore scientifico dell'Universit\u00e0 di Stanford in quegli anni, ritiene che l'affermazione era diffamatoria ma che la reputazione di Shockley non ne aveva risentito pi\u00f9 di tanto all'epoca del verdetto. Shockley registrava le sue conversazioni telefoniche con i giornalisti e poi inviava loro le trascrizioni per posta raccomandata. Ad un certo punto, pens\u00f2 di fare loro un semplice quiz sul suo lavoro prima di iniziare una discussione su di esso con loro. La sua abitudine di archiviare tutte le sue carte, persino le liste della lavanderia, diede un'abbondante documentazione per i suoi biografi."}
{"id": "725478", "revid": "74801", "url": "https://it.wikipedia.org/wiki?curid=725478", "title": "Ludvika (comune)", "text": "Ludvika \u00e8 un comune svedese di abitanti, situato nella contea di Dalarna. Il suo capoluogo \u00e8 la cittadina omonima, che, nel 2004, contava abitanti.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "725485", "revid": "124324942", "url": "https://it.wikipedia.org/wiki?curid=725485", "title": "Ludvika", "text": "Ludvika \u00e8 una cittadina della Svezia centrale, capoluogo del comune omonimo ed estesa anche sul territorio del comune di Smedjebacken, nella contea di Dalarna; nel 2010 aveva una popolazione di abitanti su un'area di .\nLa citt\u00e0 \u00e8 famosa per essere la citt\u00e0 dove Peter T\u00e4gtgren, chitarrista e cantante della band Death Metal Hypocrisy ha fondato la band stessa."}
{"id": "725496", "revid": "709565", "url": "https://it.wikipedia.org/wiki?curid=725496", "title": "Tomorrow Stories", "text": "Tomorrow Stories (letteralmente \"Storie di domani\" in inglese) \u00e8 una serie antologica a fumetti creata da Alan Moore per la linea editoriale America's Best Comics, pubblicata dalla Wildstorm (una divisione della DC Comics).\nLa serie, durata 12 numeri dall'agosto 1999 al febbraio 2002, presentava storie brevi di vari personaggi, molti dei quali erano spesso ispirati da \"riviste pulp\" e archetipi fumettistici, come il \"ragazzo-genio\" (Jack B. Quick) e il detective mascherato (Greyshirt).\nPremi ricevuti.\nLa serie ha ottenuto tre Eisner Award, uno come \"Migliore antologia\" (\"Best Anthology\") nel 2000 e due per l'autore Alan Moore come \"Miglior scrittore\" (\"Best Writer\") nel 2000 e nel 2001 per i suoi lavori su \"La Lega degli Straordinari Gentlemen\", \"Promethea\", \"Tom Strong\", \"Tomorrow Stories\" e \"Top 10\".\nPubblicazione italiana.\nIn Italia le storie della collana sono state pubblicate sulla testata bimestrale \"America's Best Comics\" della Magic Press dal numero 1 al numero 16. Successivamente sono state ristampate in due volumi monografici.\nGli speciali \"America's Best Comics 64 Page Giant\" e \"America's Best Comic's Sketchbook\" sono stati pubblicati nello speciale \"America's Best Comics Special\" dell'aprile 2003. I due \"64-Page Special\" e \"America's Best Comics: A to Z\" sono invece inediti in Italia."}
{"id": "725501", "revid": "38120", "url": "https://it.wikipedia.org/wiki?curid=725501", "title": "Tomorrow stories", "text": ""}
{"id": "725502", "revid": "78273", "url": "https://it.wikipedia.org/wiki?curid=725502", "title": "Museo Civico di Bologna", "text": ""}
{"id": "725503", "revid": "1766026", "url": "https://it.wikipedia.org/wiki?curid=725503", "title": "Giancarlo Corradini", "text": "Da calciatore ha vinto un Campionato italiano di Serie C1 (Girone A 1980-1981) con la Reggiana; ha in seguito militato nelle file del Torino (squadra a cui ha legato la maggior parte della sua carriera) ed \u00e8 stato campione d'Italia nel 1990 con il Napoli, con cui ha vinto anche la Coppa UEFA 1988-1989 e la Supercoppa Italiana 1990.\nDa allenatore, dopo varie esperienze negli staff tecnici della Juventus tra il 1999 e il 2007, ha \"de iure\" vinto il Campionato di Serie B 2006-2007 proprio con la compagine \"zebrata\".\nCaratteristiche tecniche.\nGiocatore.\nNacque come terzino ma si impose ad alti livelli come difensore centrale.\nCarriera.\nGiocatore.\nDopo gli esordi nella prima squadra del Sassuolo all'et\u00e0 di sedici anni, milita due anni nelle file del e della . Nel 1982 si trasferisce in Serie A al che, nel 1985, arriva al secondo posto in campionato dietro il di Osvaldo Bagnoli.\nChiuse la propria carriera di calciatore professionista con il di Diego Armando Maradona, nel periodo d'oro della squadra azzurra. Con la squadra partenopea conquista infatti nel 1989 una Coppa UEFA, e l'anno seguente uno scudetto e una Supercoppa italiana.\nProprio nella vittoria del secondo scudetto partenopeo, fu determinante con due importanti reti: il 17 settembre 1989 segn\u00f2 il gol decisivo della vittoria in Napoli- (3-2), e il 14 gennaio 1990 realizz\u00f2 il gol del pareggio in -Napoli (2-2).\nAllenatore.\nRitiratosi dall'attivit\u00e0 agonistica nel 1994, intraprende la carriera come allenatore, iniziando dal settore giovanile del e passando poi, nel 1999, al settore giovanile della . Dal 2001 al 2004 fa parte dello staff tecnico della prima squadra bianconera di Marcello Lippi, che nel biennio 2002-2003 vince consecutivamente lo scudetto e la Supercoppa italiana. Nell'estate del 2004 diventa secondo di Fabio Capello, con cui vince i campionati 2005 e 2006 \u2013 poi revocati dalle sentenze seguite a Calciopoli.\nCon la retrocessione d'ufficio della Juventus in Serie B, non segue Capello al , ma \u00e8 confermato nel ruolo di allenatore in seconda anche dal nuovo tecnico bianconero Didier Deschamps. Il 29 maggio 2007, dopo le dimissioni di quest'ultimo a due giornate dalla fine del campionato cadetto e a promozione acquisita, assume la conduzione tecnica della prima squadra, con la quale debutt\u00f2 il 3 giugno 2007, rimediando due sconfitte contro e , ma schierando molti giovani del vivaio bianconero.\nIl 22 giugno 2007 diviene il nuovo allenatore del , formazione militante nel campionato di Prima Divisione, ma il 30 agosto viene esonerato dopo la prima giornata, a seguito della sconfitta interna per 1-2 contro la di Mondonico. Il 10 novembre 2008 diventa l'allenatore del , squadra militante nel campionato di Serie D e della quale fa parte anche il figlio Cristiano; vince contro lo Spezia al debutto casalingo, e la squadra sotto la sua guida tecnica conquista la matematica salvezza con quattro giornate di anticipo (vittoria di misura sul Savona) sulla conclusione del torneo. Riconfermato dal presidente, Corradini nell'estate del 2009 lascia comunque l'incarico di allenatore della squadra. Nel luglio del 2012 diviene il vice di Gianfranco Zola sulla panchina del Watford, club militante nella Football League Championship, la seconda serie del calcio inglese; ha lasciato il club inglese nel luglio dell'anno seguente.\nIl 6 ottobre 2017 diventa il nuovo allenatore del Castelvetro, formazione modenese militante in Serie D ma viene esonerato il 24 ottobre.\nStatistiche.\nStatistiche da allenatore.\n\"Statistiche aggiornate al 17 maggio 2009\"."}
{"id": "725508", "revid": "767487", "url": "https://it.wikipedia.org/wiki?curid=725508", "title": "Libellus", "text": "Al tempo dell'Impero romano il libello era una supplica indirizzata all'imperatore con cui si chiedevano diverse cose, dal trasferimento di un processo al tribunale imperiale alla riabilitazione di un condannato, oppure l'ottenimento o il mantenimento di sgravi fiscali e immunit\u00e0 fiscali. A indirizzare queste suppliche potevano essere sia singoli individui sia intere citt\u00e0.\nCon questo termine si indicava per\u00f2 anche un'opera satirica che attaccava gli imperatori o i privati cittadini."}
{"id": "725509", "revid": "599013", "url": "https://it.wikipedia.org/wiki?curid=725509", "title": "Snc", "text": ""}
{"id": "725514", "revid": "2039709", "url": "https://it.wikipedia.org/wiki?curid=725514", "title": "La Pimpa", "text": "La Pimpa \u00e8 un personaggio immaginario protagonista dell'omonima serie a fumetti italiana ideata nel 1975 dal fumettista Altan. La serie, pubblicata negli anni settanta e ottanta sul settimanale \"Corriere dei Piccoli\", diviene una delle pi\u00f9 apprezzate del periodo e, a seguito del successo riscontrato, nel 1982 ne viene prodotta una serie a cartoni animati. Il personaggio ha anche ispirato un vasto merchandising.\nStoria editoriale.\nAltan crea il personaggio per la figlia, che gli aveva chiesto di disegnarle un cane, e nel 1975 esordisce sul settimanale \"Corriere dei Piccoli\" nr. 28 del 13 luglio, sul quale pubblica fino al 1994, anno di chiusura della testata. Nel 1981, sempre la Rizzoli gli dedica il primo volume, monografico, della serie: \"\"Gli Albi del Corriere dei Piccoli\".\" Nel 1987 gli viene riservata una serie mensile di albi monografici, edita prima dalla Glenat e poi dalla Panini. Nel 1980 fu creata anche una serie a cartoni animati, ispirata al fumetto stesso.\nBiografia del personaggio.\nIl personaggio \u00e8 una cagnolina bianca con grandi pallini rossi, lunghe orecchie e la lingua spesso a penzoloni. \u00c8 molto simpatica e ha una grandissima fantasia, che usa per giocare, disegnare e fare tutto ci\u00f2 che fanno i bambini. Non le piace mangiare il minestrone e gli spinaci, mentre adora il gelato, ed usa veicoli come aeroplani o idrovolanti per spostarsi in luoghi lontani e conoscere nuovi amici.\nIl personaggio vive in un mondo fantastico fatto di animali parlanti e di oggetti animati, in una casa di campagna lontana dalla citt\u00e0, dove abita con il signor Armando, un uomo dalla carnagione gialla, con un nasone e grandi baffi marroni, che le fa sia da padrone che da padre, molto gentile ed accomodante, anche se spesso giustamente severo. Il primo incontro dei due protagonisti \u00e8 avvenuto in un bosco dove Armando, in cerca di fragole, scorge i grandi pois della cagnolina e scopre che sa parlare, \u00e8 curiosa, simpatica e affettuosa e decide di invitarla a casa sua mettendole a disposizione una stanza con un grande letto e una vivacissima trapunta multicolore. Tra gli amici della cagnolina ci sono la gatta azzurra Rosita, il coniglio a pois celesti Coniglietto e il pulcino Colombino. Poi c'\u00e8 Tito, un cagnolino piccolo tutto azzurro che in alcune storie appare come secondo cane di Armando. Altri personaggi, apparsi nei fumetti e nei cartoni animati della Pimpa, sono la rondine Luisa, il pinguino Nino, la formica Bib\u00ec, la lucciola Lucia, la foca Lul\u00f9, la zebra Adele, Olivia Paperina, Bombo Ippopotamo, Bella Coccinella, Ciccio Porcellino e Pepita, una dinosaura-bambina bianca a pallini rossi come la Pimpa. C'\u00e8 anche la Pimpa Gemella, che appare dallo specchio del bagno della Pimpa originale che non si limita a riflettere l'immagine della Pimpa, ma le parla e la consiglia, e a volte la prende in giro.\nSorridente e piena di vita, la Pimpa si avventura dappertutto, esplorando il mondo attorno a s\u00e9, magari volando in aeroplano fino in Africa, navigando in barca fino all'Australia o ancora partendo con il razzo \"Egidio\" per volare tra le nuvole, sulla luna e in mezzo alle stelle. A sera, la cagnolina rientra a casa e racconta ad Armando l'esperienza della giornata: \"Armandone\" appare in genere profondamente scettico e la Pimpa puntualmente lo rassicura regalandogli i souvenir dei suoi fantastici viaggi. Poi si fa dare dall'Armando un bel bicchiere di latte, si mette a dormire salutando gli oggetti attorno a s\u00e9 e guarda verso lo schermo strizzando l'occhio ai telespettatori.\nSerie televisive.\nEsistono quattro serie televisive de \"La Pimpa\".\nEpisodi speciali.\nDal 2003 al 2009 sono stati realizzati quattro episodi speciali della durata di mezz'ora ciascuno. Questi episodi sono stati trasmessi da Rai 2, Rai 3 e Rai YoYo. La Pimpa \u00e8 doppiata da Francesca Vettori e l'Armando da Carlo Bonomi nei primi tre speciali e da Giorgio Scaramuzzino nel quarto. Le musiche sono realizzate da Altan e Corrado Tringali e vengono cantate da Jasmine Laurenti.\nAltri media.\nTeatro.\nDal 2006 la Pimpa \u00e8 stata affiancata da Olivia Paperina, papera gialla creata per la nipote dell'autore. Come La Pimpa, anche Olivia Paperina \u00e8 stata rappresentata a teatro per la prima volta il 2 settembre 2008 al Kulturni center Lojze Bratu\u017e di Gorizia nello spettacolo omonimo."}
{"id": "725516", "revid": "916580", "url": "https://it.wikipedia.org/wiki?curid=725516", "title": "Panthera pardus ciscaucasica", "text": ""}
{"id": "725517", "revid": "701660", "url": "https://it.wikipedia.org/wiki?curid=725517", "title": "Costantina", "text": "\u00c8 venerata come santa, con il nome di Costanza.\nBiografia.\nAnnibaliano e Vetranione.\nNel 335 spos\u00f2 il cugino Annibaliano, figlio di Flavio Dalmazio e \u00abRe dei Re e delle Genti Pontiche\u00bb per volere di Costantino I; il titolo del marito faceva riferimento ad un regno, probabilmente da creare nella zona del Ponto o dell'Armenia a seguito di una campagna che per\u00f2 non fu mai iniziata; Costantina ricevette contemporaneamente il titolo di \"augusta\" dal padre. Rimase presto vedova, quando, nel 337, Annibaliano mor\u00ec nelle purghe che seguirono la morte di Costantino I e volute, o quanto meno non ostacolate, dai fratelli di Costantina, Costantino II, Costanzo II e Costante I.\nA seguito della spartizione del potere fra i tre fratelli, Costantina and\u00f2 a vivere in occidente, alla corte di Costante. Quando l'usurpatore Magnenzio si ribell\u00f2 a Costante uccidendolo (350), Costantina convinse il \"magister militum\" Vetranione a nominarsi augusto e scrisse lei stessa al fratello (e ormai unico imperatore) Costanzo II per spiegargli le ragioni dell'atto di Vetranione, e anche in modo convincente, in quanto Costanzo riconobbe il nuovo augusto; \u00e8 plausibile che fosse previsto un matrimonio tra Costantina e Vetranione. Quando poi Vetranione e Magnenzio si allearono, i loro ambasciatori offrirono a Costanzo una pace da suggellare con il matrimonio di Magnenzio e Costantina e quello di Costanzo con la figlia di Magnenzio, ma Costanzo rifiut\u00f2.\nCostanzo Gallo.\nCostanzo depose Vetranione, ma doveva ancora affrontare la minaccia posta da Magnenzio. Per poter occuparsi dell'usurpatore in Occidente, decise di nominare il proprio cugino Costanzo Gallo (il cui padre e fratello erano morti nelle purghe del 337, ma la cui sorella era stata la prima moglie di Costanzo) cesare d'Oriente e di affidargli la cura della frontiera orientale, dove i Sasanidi erano pronti ad approfittare di ogni sintomo di debolezza romana per attaccare l'impero. Per rinsaldare il legame tra augusto e cesare, Costantina spos\u00f2 Gallo, probabilmente nel 351: i due sposi erano divisi da diversi anni di et\u00e0, in quanto Gallo aveva venticinque o ventisei anni all'epoca del matrimonio. Alcuni documenti suggeriscono che il matrimonio fu celebrato allo scopo di garantire la lealt\u00e0 di Gallo a Costanzo, ma \u00e8 possibile che la decisione fu presa anche per allontanare Costantina dalla corte imperiale, a seguito del suo ruolo nella ribellione di Vetranione. Non \u00e8 da escludere che sia stata Costantina stessa a suggerire il matrimonio con Gallo, che le avrebbe permesso di controllare il cesare di Oriente. Ad ogni modo, questo matrimonio vide la nascita di una figlia, il cui nome e destino sono ignoti.\nGiunti in Oriente, Gallo e Costantina si alienarono il sostegno dei propri sudditi con un governo dissoluto e arbitrario. Ad esempio, Costantina convinse Gallo a condannare a morte un certo Clemazio di Alessandria d'Egitto dietro il pagamento della di lui suocera. Quando Gallo entr\u00f2 in contrasto con il prefetto del pretorio Domiziano e con Monzio Magno, fu Costantina, secondo una versione, ad afferrare Monzio e trascinarlo via dalla sua sedia, gettandolo ai soldati che l'uccisero.\nDopo la morte di due suoi funzionari, Costanzo fu costretto a richiamare Gallo a Milano: Costantina precedette il marito, partendo per la corte probabilmente per intercedere presso il fratello a favore di Gallo, ma non raggiunse mai Milano, in quanto mor\u00ec a Caeni Gallicani, in Bitinia. Fu seppellita a Roma, lungo la via Nomentana, in un mausoleo che ne conteneva il sarcofago in porfido rosso (oggi conservato ai Musei Vaticani) e un mosaico raffigurante Costantina e Annibaliano. In seguito il mausoleo di Costantina divenne la basilica di Santa Costanza, quando Costantina fu venerata come santa.\nAgiografia.\nCostantina, con il nome di Costanza, \u00e8 venerata come santa dalla Chiesa cattolica. La leggenda vuole che, ammalata incurabile, Costanza si sarebbe recata sulla tomba di sant'Agnese a Roma, dove sarebbe miracolosamente guarita; a seguito di questo miracolo, Costanza si sarebbe convertita al cristianesimo.\nPromessa sposa di un ufficiale romano di nome Gallicano, gli avrebbe dato i propri due migliori servi, Giovanni e Paolo, quando Gallicano dovette partire per la guerra. Costanza avrebbe avuto due figlie dal primo matrimonio, Attica e Artemia, che avrebbe educato convertendole al cristianesimo; assieme a loro visse come delle vergini e costru\u00ec la prima basilica di Sant'Agnese fuori le mura, vivendo fino alla morte in una casa l\u00ec vicino.\nLe reliquie di Costanza e delle due figlie sarebbero state poste da papa Alessandro IV sotto un nuovo altare a Santa Costanza; nel XVI secolo vennero incluse per la prima volta nel Martirologio Romano.\nViene venerata da sola il 25 febbraio e assieme alle figlie il 19 settembre."}
{"id": "725523", "revid": "2101245", "url": "https://it.wikipedia.org/wiki?curid=725523", "title": "Rocky Joe", "text": " \u00e8 un manga pubblicato da K\u014ddansha dal 1968 al 1973 (in Italia dal 2002 da Star Comics), scritto da Asao Takamori (pseudonimo di Ikki Kajiwara) e disegnato da Tetsuya Chiba. La storia \u00e8 stata suddivisa complessivamente in 20 \"tank\u014dbon\".\nDal manga sono stati tratti due anime televisivi (il primo nel 1971, a manga ancora in corso, composto da 79 episodi, il secondo realizzato nel 1980 e composto da 47 episodi). I primi 12 episodi della 2\u00aa serie sono un riassunto dell'ultima parte della prima serie, reso necessario dai quasi dieci anni intercorrenti tra le due serie.\nNel 1981 ne \u00e8 stato anche realizzato un film, \"Rocky Joe - L'ultimo round\", mentre nel 1990 \u00e8 uscito il videogioco \"Legend of Success Joe\", basato sul manga.\nUn live action per il cinema ha infine visto la luce nel 2011 dal titolo \"Ashita no Joe\" con Tomohisa Yamashita nella parte del protagonista.\nTrama.\nIl protagonista \u00e8 Joe Yabuki (letteralmente \"piedi piccoli\"), un giovane tormentato il quale ha trascorso gran parte della sua ancora breve vita negli orfanotrofi statali (non ha difatti mai conosciuto i suoi genitori) fino a quando non riesce a scappare da quello di Tokyo,\nJoe vive cos\u00ec vagando da un luogo all'altro come un cane randagio. Nella baraccopoli nei bassifondi della citt\u00e0 incontra Danpei Tange, un vecchio pugile ed ex allenatore di boxe in pensione, ormai ridotto ad una vita da barbone e perennemente ubriaco.\nEd \u00e8 proprio la periferia (luogo d'esclusione sociale e psicologica) la comprimaria co-protagonista al principio della storia: una zona che nell'immediato dopoguerra, ai tempi della ricostruzione e del miracolo economico, era disagiata, povera e piena di delinquenza organizzata (la famosa yakuza, la cosiddetta mafia giapponese) e minorile.\nI due personaggi principali, Joe e Danpei, al loro primo incontro (come fosse stato segnato dal destino) finiscono a prendersi a botte per un futile motivo. Ma subito dopo aver preso un bel po' di pugni l'ubriaco ex-pugile rinsavisce di colpo, accorgendosi immediatamente del grande talento posseduto dal giovane. Comincia allora a seguirlo, ripetendogli continuamente la sua proposta: farsi allenare da lui e diventare un pugile. Joe all'inizio proprio non vuole saperne, non ci pensa nemmeno a prendere in considerazione una proposta all'apparenza cos\u00ec bislacca, fattagli per di pi\u00f9 da un vecchio avvinazzato.\nPoi per\u00f2 sembra accettare, sia per passar un po' il tempo che per sfruttare il suo acquisito tutore; potendo cos\u00ec disporre di vitto, alloggio e un po' di denaro gratis da spendere. Danpei lo aiuta e Joe continua a combatter la sua battaglia esistenziale attraverso le strade dei quartieri pi\u00f9 poveri, giungendo a creare una banda composta dai ragazzini della zona: si mette per\u00f2 nei guai per colpa d'una truffa perpetrata ai danni d'una giovane ereditiera (dopo aver coinvolto anche i bambini del rione), e finisce in riformatorio.\nPer Danpei il ragazzo diventa come un figlio: per lui smette quasi del tutto di bere, ricomincia a lavorare come muratore specializzato, facendo i lavori pi\u00f9 duri e pesanti per potere continuare a mantenere entrambi.\nPer\u00f2 la notizia delle molteplici bravate di Joe lo delude e lo sconcerta: non si era reso conto di che tipo di persona avesse tra le mani. Ma con ferrea determinazione sar\u00e0 lui stesso a snidarlo dal nascondiglio in cui s'era rifugiato e a consegnarlo cos\u00ec alle autorit\u00e0, perch\u00e9 possa mettersi in regola con la legge e maturare, prendendo finalmente coscienza di s\u00e9 ed assumendosi la piena responsabilit\u00e0 per le azioni commesse.\nInizialmente viene portato in un carcere temporaneo, ove combatte subito contro Nishi, leader d'un gruppo di teppisti (e suo futuro miglior amico): insieme vengono poi trasferiti al vero e proprio carcere minorile.\nQui nel riformatorio (ov'\u00e8 stato condannato ad un anno e tre mesi di detenzione) a trattamento speciale per minorenni a miglia di distanza da Tokyo Joe conosce molti altri ragazzi, riuscendo anche a moderare un poco il suo caratteraccio, ma non si far\u00e0 in ogni caso grandi amicizie. L'unico col quale riesce forse ad aver un buon rapporto \u00e8 Nishi.\nMa quello che sembra capace di tenergli fin dall'inizio testa, si dimostra esser Tooru Rikiishi, un prodigio della boxe che sta finendo di scontar la sua pena; una grandissima rivalit\u00e0 si sviluppa immediatamente fra di loro. Il suo desiderio di boxare sgorga improvviso: comincia allora ad accettare le lezioni per corrispondenza di Danpei (intitolate \"Per il domani\"), e ad allenarsi in cella. Si affrontano e se le danno di santa ragione: questo fatto ispira anche tutti gli altri detenuti i quali uno alla volta iniziano a praticarla in palestra.\nNel frattempo per\u00f2 Danpei ha iniziato ad allenare il piccolo Aoyama, prendendolo temporaneamente sotto la sua ala ed abbandonando in apparenza Joe. Questo fa s\u00ec che il ragazzo si senta d'improvviso del tutto sperduto, teme inoltre ci\u00f2 che Danpei sta insegnando a quello che potrebbe anche rivelarsi in futuro come un rivale.\nIl nonno di Yoko (la ragazza precedentemente truffata da Joe) ha organizzato un match all'interno della prigione ed in semifinale proprio Joe e Ayoma si affrontano. Il primo attacca aggressivamente ma non risulta esser in grado di colpir l'avversario che s'\u00e8 specializzato in velocit\u00e0 e gioco di gambe: Joe impara di colpo che occorre anche difendersi in modo efficace e non solo attaccare alla cieca... questo era quello che aveva voluto insegnargli Danpei col suo \"tradimento\". In finale si trova a combattere contro Rikiishi, dominato da quest'ultimo dall'inizio alla fine; fino a quando all'ultimo round Joe sferra un attacco micidiale e finiscono entrambi knock-out. Joe e Riki si son fatti reciprocamente una promessa solenne: d'incontrarsi tornati liberi per poter combatter ancora uno contro l'altro, ma stavolta in un incontro ufficiale.\nUscito dal riformatorio ed istruito costantemente da Danpei, Joe inizia a dedicarsi alla boxe da professionista disputando i suoi primi incontri. Si trova a dover combattere contro il campione regionale Wolf, ma prima dell'incontro Joe lo provoca in una rissa negli spogliatoi del palazzetto dello sport, insultandolo e denigrandolo. Questo fa s\u00ec che Wolf coltivi un forte rancore e per rappresaglia fa rapire e picchiare a sangue i bambini amici di Joe; il quale trova a questo punto ad aver ancor pi\u00f9 motivazioni per sconfiggerlo senza piet\u00e0. Joe riesce a vincerlo, guadagnandosi cos\u00ec il diritto di combattere sul ring contro il professionista Tooru Rikiishi.\n\u00c8 diventato nel frattempo famoso per essere un pugile brutale e violento, che utilizza le tecniche pi\u00f9 dannose per la salute sua e degli altri, senza alcun riguardo. Rikiishi da par suo desidera con tutte le sue forze sconfiggere Joe: gli brucia ancora molto il pareggio ottenuto contro di lui nel torneo al riformatorio, avvenuto per doppio K.O. contemporaneo d'entrambi i pugili, dopo che Joe \u00e8 riuscito a mettere a segno quello che diverr\u00e0 il suo colpo pi\u00f9 famoso, il \"colpo d'incontro incrociato\".\nMa poich\u00e9 Rikiishi \u00e8 di tre classi superiore a Joe prende la drastica decisione di diminuire di peso per arrivare a potere disputare nuovamente un incontro con Joe nella sua categoria, quella dei pesi gallo, e vincerlo ufficialmente seguendo tutte le regole. Affronta cos\u00ec un programma intensivo di calo di peso: la dieta intrapresa da Rikishi \u00e8 drammatica, cessa quasi di mangiare, tanto da diventar quasi pelle e ossa. Per poter meglio resistere ai morsi della fame si fa perfino rinchiudere a chiave nel magazzino della palestra dove si allena, di propriet\u00e0 della bella Yoko, implicitamente innamorata di Rikiishi.\nPer compensare la potenza d'attacco che ha perduto Rikiishi s'allena senza sosta in uppercut, scagliando montanti fino a quando non riesce a colpir l'avversario. Alla fine i due grandi rivali combattono tra di loro, il momento della verit\u00e0 tanto atteso \u00e8 finalmente giunto: si affrontano e,\nnonostante la debolezza, Rikiishi dimostra un'indubbia superiorit\u00e0, per tecnica, forza, e intuito.\nJoe \u00e8 sconfitto, ma mentre \u00e8 in procinto di stringergli la mano e congratularsi con lui per l'ottimo incontro disputato Rikiishi, anche a causa dei tremendi colpi ricevuti, delle cadute e dell'esaurimento generale, muore.\nJoe la prende malissimo, e inizia a vagabondare senza meta come un disperato. Questo segna la fine del primo arco narrativo (anche se la prima serie continua fino all'incontro con Carlos).\nLa storia riprende (la seconda serie riparte dalla morte di Rikishi, ripetendo quel che accadde in seguito) con un flashback del match tra Joe e Rikishi, come fosse un lontano ricordo: Joe \u00e8 ancora profondamente scosso da quell'incontro (e soprattutto dalle conseguenze che ha portato nella sua vita e in quella d'altri), sia mentalmente che fisicamente. Alla fine torna a casa di Danpei, dopo circa un anno e comincia nuovamente ad allenarsi. Apparentemente sembra non esser cambiato, il talento \u00e8 sempre lo stesso, ma dopo le prime vittorie Nishi s'accorge (e lo fa subito notare anche a Danpei) che, durante i match fin qui sostenuti, Joe non \u00e8 stato capace di assestare nemmeno un colpo al volto, come se avesse un blocco o un qualche impedimento dovuto alla paura.\nJoe si rende conto che sta avendo un problema serio, non riuscendo pi\u00f9 a dar colpi al viso: ovviamente \u00e8 stata la morte di Rikishi a causargli un tale shock. Gli ci vuole un po' di tempo per riprendersi, fa leva su s\u00e9 stesso e cerca di superar cos\u00ec il trauma; ma riuscire ad ottener questo non \u00e8 affatto facile e ci\u00f2 gli costa tre sconfitte consecutive.\nDurante l'incontro con un campione locale, Joe ce la far\u00e0 finalmente a colpire l'avversario alle tempie, ma improvvisamente ha un rigetto che lo spinge a vomitare sul ring e quindi ad esser squalificato. Ci\u00f2 \u00e8 dovuto al senso di colpa ormai interiorizzato: la morte dell'amico/rivale Rikishi, \u00e8 stata causata proprio da uno dei suoi colpi sferrati alla tempia.\nIntanto nessuno accetta pi\u00f9 di affrontare il pugile Yabuki, che vede cos\u00ec ben presto dissolversi nel nulla la sua promettente carriera che pare finita per sempre. Tuttavia riuscir\u00e0 infine a vincere le sue paure quando si trover\u00e0 a dover affrontare un altro grande campione.\nIl destino \u00e8 infatti pronto a dargli un'altra occasione, una sfida contro il numero 6 al mondo, il pugile venezuelano Carlos Rivera. Costui \u00e8 venuto in Giappone per sondare l'ambiente, in cerca di un degno rivale e sembra che il detentore del titolo mondiale dei pesi gallo non abbia il coraggio di misurarsi con lui, temendone la potenza. Proprio per questo motivo Carlos \u00e8 soprannominato il \"Re senza corona\" e viene considerato da tutti come un pretendente legittimo alla cintura mondiale, uno sfidante pericolosissimo per chiunque. Joe si propone e viene ingaggiato per fare da sparring al campione. Durante un allenamento particolarmente violento Joe supera il suo complesso e riesce finalmente a colpire al volto l'avversario.\nJoe e Carlos stringono una bella amicizia, e decidono di affrontarsi in un match regolare che si terr\u00e0 il 1\u00ba gennaio. L'incontro \u00e8 avvincente ed equilibrato e termina in un pareggio. Poco tempo dopo viene finalmente proposto a Carlos di disputare l'incontro per il titolo mondiale della sua categoria e affrontare il campione messicano Jos\u00e9 Mendoza. Costui pi\u00f9 che un pugile sembra un superuomo. In lui \u00e8 presente la \"summa\" di tutte le caratteristiche del migliore atleta, devastante il suo attacco, impenetrabile la sua difesa.\nJoe viene a sapere che Rivera \u00e8 stato battuto dopo appena un minuto e 30 secondi, con un solo colpo. La carriera di Joe, rivitalizzata dall'aver pareggiato con numero 6 al mondo, procede di bene in meglio fino a vincere la cintura di campione asiatico contro Max Ryan, un reduce di guerra che ha sviluppato una freddezza simile a quella di un automa. Dopo aver sconfitto ai punti il secondo nella classifica mondiale e aver difeso il titolo asiatico, Joe pu\u00f2 finalmente sfidare il campione del mondo Mendoza, con cui vuole vendicarsi per la vittoria su Rivera, che ha subito danni cerebrali permanenti a causa del loro incontro.\nArrivati a questo punto il fisico di Joe \u00e8 molto danneggiato dai colpi ricevuti, e comincia a soffrire dei sintomi della \"sindrome del pugile ubriaco\". Nonostante se ne sia accorto benissimo, e molto prima del medico, Joe decide di nascondere il suo male per poter vendicare Carlos e per finalmente diventare campione del mondo dei pesi gallo. Durante il suo incontro contro Jos\u00e9 Mendoza, d\u00e0 tutto se stesso e anche di pi\u00f9; dopo pochi round di combattimento, durante il quale subisce molti colpi potenti, diventa cieco da un occhio, ma impara a riprodurre la tecnica di avvitamento del pugno del suo avversario, il segreto che rendeva i colpi di Mendoza micidiali.\nDanpei, preoccupato per la sua incolumit\u00e0, tenta di gettare la spugna, ma Joe lo convince a rinunciare al suo intento.\nMendoza lo colpisce con tutta la sua forza, sperando di convincerlo ad abbandonare l'incontro, ma Yabuki ha una tenacia e una resistenza spaventose e non si tira indietro, anzi, prende l'iniziativa e risponde colpo su colpo al campione. Joe \u00e8 quasi catatonico, assente, ma resta in piedi e continua ad incassare e a rispondere, quasi automaticamente. Mendoza adesso \u00e8 spaventato da questo ragazzo che sembra non aver paura di morire e comincia a sospettare che Joe sia gi\u00e0 morto nonostante sia in piedi ad incassare i colpi: \u00e8 sotto questo terribile sospetto che a Mendoza vengono i capelli bianchi dallo spavento, tanto da sembrare un vecchio alla fine dell'incontro.\nAl termine dell'incontro, il verdetto premia il pur distrutto Mendoza e Yabuki, sereno dopo aver dato tutto, consegna i guantoni a Yoko, dicendole che per lui sono stati tutta la sua vita; pochi istanti prima che l'arbitro proclami la vittoria di Mendoza, Yabuki resta seduto e muore al proprio angolo col sorriso sulle labbra..\nNel primo adattamento italiano dell'anime, cos\u00ec come viene modificata buona parte della trama originale, alcune scene finali vengono rimontate ed altre tagliate. I dialoghi cambiano in modo da lasciare intendere l'intenzione di Joe di sposare Yoko e di continuare a combattere, per riprovare a diventare campione del mondo.\nNell'edizione italiana del film OAV \"Rocky Joe - L'ultimo round\", che si focalizza molto sull'ultimo episodio, viene rispettata la trama e i dialoghi originali dell'anime. Anche il nome del protagonista viene riportato all'originale (Jo Yabuki), togliendo dai dialoghi i riferimenti a \"Rocky\".\nMedia.\nManga.\nIl manga scritto da Asao Takamori e disegnato da Tetsuya Chiba \u00e8 stato serializzato dal 1\u00ba gennaio 1968 al 13 maggio 1973 sulla rivista \"Weekly Sh\u014dnen Magazine\" edita da K\u014ddansha. In seguito i vari capitoli sono stati raccolti in venti volumi \"tank\u014dbon\" pubblicati dal 7 marzo 1970 al 15 giugno 1973.\nIn Italia la serie \u00e8 stata pubblicata da Star Comics dal 19 ottobre 2002 al 20 maggio 2004. Nel 2017 sempre la Star Comics ha avviato la pubblicazione di una edizione del manga, una \"Perfect Edition\", e che si \u00e8 conclusa con il tredicesimo volume.\nAnime.\nEpisodi e film d'animazione.\nDal manga \u00e8 stata tratta una serie televisiva di 79 episodi nel 1970 e una seconda serie di 47 episodi nel 1980. Nel 1980 e nel 1981 sono stati inoltre realizzati due film riassuntivi ottenuti dal montaggio degli episodi delle serie. \u00c8 da notare che i primi 12 episodi della seconda serie sono il remake degli ultimi 26 della prima, principalmente incentrati sulla figura di Carlos Rivera.\nEntrambe le serie vantano un'ottima realizzazione tecnica. Mentre la prima propone un design pi\u00f9 fedele al fumetto originale, che risente maggiormente, soprattutto nei volti, della scuola di Osamu Tezuka (non a caso la casa di produzione \u00e8 proprio la sua Mushi), nella seconda i personaggi sembrano generalmente pi\u00f9 adulti e presentano corpi pi\u00f9 slanciati. La prima serie presenta un tratto pi\u00f9 marcato e \"sporco\" che in alcuni episodi (il 4\u00ba e il 51\u00ba su tutti) raggiunge quasi l'effetto della tecnica del carboncino. Nella seconda, di contro, la regia di Osamu Dezaki \u00e8 giunta alla sua maturit\u00e0 e vi si possono trovare tutti i suoi stilemi pi\u00f9 frequenti, dai giochi di luce alle inquadrature storte ed angolate dal basso.\nUna differenza tra manga ed anime riguarda l'et\u00e0 che ha Joe all'inizio della storia, difatti nell'opera cartacea Joe \u00e8 poco pi\u00f9 di un bambino, infatti ha appena quindici anni mentre nell'anime \u00e8 gi\u00e0 cresciuto avendo diciotto anni.\nIn Italia fu dato il titolo di \"Rocky Joe\", perch\u00e9 il nome rievoca molti grandi pugili americani. Probabilmente proprio in onore al pugile Rocky Marciano per la stessa potenza di pugni e Rocky Balboa, protagonista della serie di film, \"Rocky\", a quei tempi molto attuali. La serie fu trasmessa per la prima volta su Rete 4 (non ancora Fininvest) nel 1982, in fascia preserale.\nNella versione home video edita da Yamato Video, sono state ripristinate tutte le scene censurate o tagliate, reinserendo per il finale della serie l'audio proveniente dal film di montaggio \"Rocky Joe - L'ultimo round\" e sottotitolando le scene non doppiate in italiano.\nDoppiaggio.\nAlla voce \"personaggi\", qualora compaiano due nomi diversi \u00e8 a causa del fatto che le due serie hanno avuto due adattamenti diversi (il primo indicato \u00e8 il nome usato nella prima serie mentre quello che segue \u00e8 la versione pi\u00f9 anglofona della seconda serie).\nIl doppiaggio italiano della serie, che palesa una forte distonia di adattamento dialoghi tra le due serie fu eseguito dalla C.D. (Cooperativa Doppiatori) per ci\u00f2 che concerne la prima serie, mentre la seconda serie venne doppiata dalla TELECOLOR 2000 su dialoghi adattati da Graziano Galoforo.\nSoprattutto nella versione cartacea, molti atleti pugili vengono identificati con un \"ring name\" una sorta di appellativo legato all'attivit\u00e0 pugilistica agonistica.\nNegli adattamenti italiani, il primo filo-nipponico e il secondo decisamente anglofono, per un gioco di assonanze tali soprannomi sono stati spesso puerilmente storpiati: Tooru Rikishi \u00e8 diventato Toro Riki, Wolf Kanagushi \u00e8 diventato Lupo (dall'inglese Wolf) Canesecco e cos\u00ec via.\nC'\u00e8 da dire inoltre, che dall'opera originale si evince come lo stesso Joe si sia guadagnato soprannomi \"da ring\" come \"assassino\", \"re della rissa\", ecc.\nColonna sonora.\nSigle italiane.\n\"Rocky Joe, il campione\" \u00e8 stato trasmesso nelle TV locali abbinato alla sigla originale di \"Forza Sugar\". Probabilmente alla base dell'errore c'\u00e8 il fatto che entrambe le serie hanno come sfondo il pugilato.\nVideogiochi.\nDalla serie sono stati tratti nove videogiochi, quasi tutti di genere picchiaduro a incontri, usciti esclusivamente in Giappone.\nIl primo, sviluppato da Wave Corp, si intitola \"Ashita no Joe\" ed \u00e8 uscito come arcade nel 1990. La stessa azienda torner\u00e0 a lavorare alla serie, creando cos\u00ec anche \"Legend of Success Joe\", reso disponibile sempre per arcade ed in seguito per Neo Geo nel corso dell'estate 1991 e \"Ashita no Joe\" (omonimo del primo capitolo) usc\u00ec per Super Nintendo il 27 novembre 1992.\nUn ulteriore titolo arcade, \"Boxing Mania: Ashita no Joe\", fu distribuito nelle sale giochi nel 2001. Il 29 marzo dello stesso anno giunse anche \"Ashita no Joe Touchi: Typing namida hashi\" per PlayStation 2 ad opera di Sunsoft.\nSu PlayStation 2 arrivarono ben presto altri due capitoli dedicati alla storia di Joe, \"Ashita no Joe 2: The Anime Super Remix\", prodotto da Capcom, basato sulla seconda serie e distribuito il 20 giugno 2002, e \" Ashita no Joe masshiro ni moe tsukiro!\", nuovamente ad opera di Konami e pubblicato il 4 dicembre 2003. Nella medesima data il franchise tocc\u00f2 anche la console portatile Game Boy Advance, con \"Ashita no Joe makkani moeagare!\".\nL'ultimo videogioco prodotto al momento \u00e8 \"Bikkuri Pachinko: Ashita no Joe - Kyoraku Collection Vol. 1\" per PlayStation 3 uscito il 21 aprile 2011, l'unico a non essere un picchiaduro ma bens\u00ec un simulatore di pachinko.\nAccoglienza.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Rocky Joe\" si \u00e8 classificata al 29\u00ba posto."}
{"id": "725524", "revid": "287204", "url": "https://it.wikipedia.org/wiki?curid=725524", "title": "Costantina (disambigua)", "text": ""}
{"id": "725525", "revid": "5245", "url": "https://it.wikipedia.org/wiki?curid=725525", "title": "Gwathl\u00f3", "text": ""}
{"id": "725526", "revid": "287204", "url": "https://it.wikipedia.org/wiki?curid=725526", "title": "Gwathlo", "text": ""}
{"id": "725527", "revid": "1698703", "url": "https://it.wikipedia.org/wiki?curid=725527", "title": "Uomo Sabbia", "text": "L'Uomo Sabbia (\"Sandman\"), il cui vero nome \u00e8 William \"Bill\" Baker, conosciuto anche come Flint Marko, \u00e8 un personaggio dei fumetti, creato da Stan Lee (testi) e Steve Ditko (disegni) nel 1963, pubblicato dalla Marvel Comics. La sua prima apparizione avviene in \"The Amazing Spider-man\" (vol. 1) n. 4 (settembre 1963).\n\u00c8 un supercriminale che nel corso della sua carriera spesso si \u00e8 dato degli pseudonimi per celare la propria identit\u00e0. Si \u00e8 fatto chiamare Flint Marko, poi Sylvester Mann. Fra i primi nemici dell'Uomo Ragno, l'Uomo Sabbia \u00e8 stato un membro dei Sinistri Sei e dei Terribili Quattro.\nDotato di una personalit\u00e0 complessa, non pu\u00f2 essere definito completamente diabolico, perch\u00e9 non \u00e8 mai stato un assassino spietato e una parte della sua carriera si \u00e8 svolta in collaborazione con supereroi come i Vendicatori, oppure come mercenario al servizio di Silver Sable, i cui metodi sono sempre ai confini della legalit\u00e0 ma mai volti al male.\nStoria editoriale.\nApparve per la prima volta su \"Amazing Spider-Man\" n. 4 (vol. 1, settembre 1963), tradotto in italiano per la prima volta in \"L'Uomo Ragno\" n. 4 (prima serie, Editoriale Corno, giugno 1970), poi ristampato diverse volte, fra le quali si ricordano \"Grandi Eroi Marvel\" n. 54 (Comic Art), \"Uomo Ragno Classic\" n. 2 (Star Comics, febbraio 1991) e \"Spider-Man Collection\" n. 1 (Panini Comics, settembre 2004).\nBiografia del personaggio.\nInizi.\nWilliam Baker nacque nel borough di Queens a New York. Quando Baker aveva solo tre anni, suo padre lo abbandon\u00f2, lasciandolo alle cure di sua madre. William cresce senza il padre e viene continuamente tormentato dai bulli della scuola capitanati da un ragazzo di nome Vic Rollins, che spesso lo picchiano e distruggono le sue \"opere di sabbia\". Infatti, William aveva un lato molto creativo e utilizzava la sabbia per creare delle sculture. Il suo talento venne notato dalla sua insegnante, Miss Flint, per la quale si prese una cotta.\nWilliam cambi\u00f2 dopo aver appreso che la sua insegnante stava per sposarsi e divent\u00f2 un ragazzo violento e forte, che divenne il capo dei bulli che lo avevano tormentato in precedenza, adottando il soprannome di Flint, in riferimento alla sua insegnante. Flint divenne rapidamente un ottimo giocatore di football americano alle superiori, dimostrandosi per\u00f2 troppo aggressivo e rabbioso.\nPur di salvare l'amico Vic Rollins tormentato dagli strozzini, Flint fin\u00ec per far perdere intenzionalmente un'importante partita, ma ci\u00f2 caus\u00f2 la sua espulsione della squadra. Per la rabbia, Flint arriv\u00f2 anche a picchiare duramente l'allenatore e intraprese, da quel giorno, la strada del crimine. Comp\u00ec diverse rapine, finendo per essere catturato molte volte. Per sua stessa ammissione, a ventun'anni era gi\u00e0 stato in prigione cinque volte. Durante il periodo in carcere, Flint conosce suo padre, ma non gli rivela di essere suo figlio, per paura di non essere accettato. Assume, dunque, l'alias di Flint Marko. Dopo il rilascio di suo padre, Flint, per stare accanto al genitore, fugge dalla prigione. Inseguito dalla polizia, arriv\u00f2 in un'area di sperimentazione, dove venne investito da un'esplosione nucleare che mischi\u00f2 le sue molecole con la sabbia, donandogli la possibilit\u00e0 di trasformare il suo corpo in sabbia e mutando parti del suo corpo in armi. La sua capacit\u00e0 di scomporsi in granelli lo rese perci\u00f2 un nemico difficile da danneggiare.\nCarriera criminale.\nLa prima volta che lo affront\u00f2, l'Uomo Ragno lo sconfisse con un aspirapolvere nel liceo Midtown, in cui studiava come Peter Parker. Il motivo per cui giunse nel liceo era per chiedere al rettore della scuola che gli venisse assegnato il diploma che non era mai riuscito ad ottenere. Ritornato libero, Flint si un\u00ec al gruppo Sinistri Sei per potersi vendicare dell'Uomo Ragno, ma anche questa volta venne sconfitto dal supereroe dopo un duro scontro all'interno di una cassa ermetica; infatti, all'interno di tale cassa, Flint non aveva abbastanza aria per contrastare l'avversario che, invece, riusciva a tenere il respiro pi\u00f9 a lungo del suo grazie ai suoi fantastici poteri. La terza apparizione del personaggio risale al periodo in cui Peter Parker era preoccupato per la salute di sua zia May e, per starle accanto, sfuggiva alle battaglie contro i suoi acerrimi nemici. Spider-Man, durante questo periodo, affront\u00f2 due volte l'Uomo Sabbia: nel primo scontro, l'eroe si ritir\u00f2 dal combattimento, mentre durante il secondo scontro, l'Uomo Sabbia venne sconfitto insieme ai suoi alleati, i Duri, grazie all'intervento dell'arrampicamuri e della Torcia Umana.\nIn seguito, Uomo Sabbia comparve anche come nemico dei Fantastici Quattro, prima da solo e poi, con Wizard, Medusa e Trapster, con in Terribili Quattro, un supergruppo malvagio.\nDurante uno scontro con Hydro-Man, un supercriminale con la capacit\u00e0 di diventare acqua, si trasform\u00f2 nell'Uomo Fango, ma dopo che la fusione si sciolse, inizi\u00f2 a riflettere sulla sua vita, e cambi\u00f2 il suo nome in Sylvester Mann, ed and\u00f2 a vivere dalla famiglia Cassada, sbrigando anche qualche lavoretto per Silver Sable e lavorando a Coney Island come manutentore. Tuttavia, il suo vecchio amico Wizard lo cattur\u00f2 e fece emergere il suo lato malvagio, e cos\u00ec, William ritorn\u00f2 ad essere uno dei \"cattivi\". Dopo aver riassemblato i Sinistri Sei affront\u00f2 nuovamente l'Uomo Ragno, ma persero a causa di Venom, che voleva assumerne il controllo, e che mangi\u00f2 un pezzo del suo corpo. A causa della mutilazione venne meno la coesione fra la sabbia che componeva il corpo e il supercriminale temette di morire. Il suo corpo si disciolse poco a poco e col\u00f2 nelle fogne ma si riaggreg\u00f2 successivamente su una spiaggia. In seguito, William torn\u00f2 alla vecchia vita da criminale.\nBack in Black.\nDurante \"Back in Black\" chiese aiuto a Spider-Man per capire chi fosse l'uomo che suo padre Floyd aveva ucciso (che poi si scopr\u00ec essere il Camaleonte del 2211 camuffato, che aveva assunto anche le sembianze di zio Ben).\nLa sfida.\nL'Uomo Sabbia \u00e8 il secondo nemico che l'Uomo Ragno affronta nella Sfida, narrata nella miniserie in due parti \"Il castello di Keemia\" di Fred Van Lente e Javier Pulido.\nFino alla fine del mondo.\nSuccessivamente si unisce alla nuova incarnazione dei Sinistri Sei riunita dal Dottor Octopus. e lo aiuta a rubare tecnologia dal Baxter Building e a derubare del Cannone Zero l'Intelligencia. Viene poi sconfitto e imprigionato dal trio Uomo Ragno, Silver Sable e Vedova Nera nel deserto del Sahara.\nSuperior Spider-Man.\nSar\u00e0 poi recuperato, in forma di semplice testa, dalla base dei Fantastici Quattro da Superior Spider-Man ed utilizzato come una sorta di schiavo controllato mentalmente insieme ad alcuni suoi ex-compagni di squadra nei Sinistri Sei, finch\u00e9 Spider-Man, nel corso di una missione, non perder\u00e0 il controllo su lui e gli altri.\nNella miniserie \"Spider-Man: Chapter One\" viene presentato come lontano cugino di Norman Osborn, cio\u00e8 Goblin. Tuttavia questa serie non \u00e8 pi\u00f9 considerata parte della \"continuity\" ufficiale dell'universo Marvel.\nPoteri e abilit\u00e0.\nCome suggerisce il suo nome di battaglia, Baker ha la capacit\u00e0 di trasformarsi in sabbia, mantenendo il controllo su ogni minuscola particella del suo corpo: \u00e8 in grado di assumere qualsiasi forma, tanto da avere una malleabilit\u00e0 pari a quella di Mister Fantastic, ma pu\u00f2 volere che il suo corpo sia indurito, compattato, disperso o modellato, o una combinazione di queste qualit\u00e0; inoltre \u00e8 in grado di aumentare o diminuire entro un certo limite le dimensioni del suo corpo. Il pi\u00f9 delle volte in combattimento, questa capacit\u00e0 gli consente di assorbire la maggior parte dei colpi con pochi o nessun effetto negativo oltre a riformarsi, un'azione relativamente veloce. \nL'Uomo Sabbia pu\u00f2 modellare le sue braccia e le sue mani in forme rigide, come un martello o una mazza, per combattere Spider-Man e gli altri suoi nemici. La sua massa, forza e capacit\u00e0 di mutare forma corrispondono al numero di particelle di sabbia e roccia che lo compongono. Pu\u00f2 anche assorbire la sabbia dell'ambiente circostante, modellandola e muovendola a piacimento. Pi\u00f9 incorpora (nelle vicinanze) granelli di sabbia e granuli di roccia nel suo corpo, pi\u00f9 queste qualit\u00e0 vengono migliorate. Anche se controlla ogni particella del suo corpo, la sua mente esiste nel piano astrale. Pu\u00f2 trasformarsi in una tempesta di sabbia, che gli consente di volare a grandi distanze e di soffocare i suoi nemici.\nOltre alla sua superba resistenza, l'Uomo Sabbia possiede una forza sovrumana diverse volte quella di Spider-Man e cos\u00ec via, alla pari con la Cosa. Il suo corpo assume le qualit\u00e0 chimiche della sabbia, impermeabile a molti elementi. Tuttavia, il contatto col cemento che si secca pu\u00f2 immobilizzarlo, sebbene senza ucciderlo. Altro punto debole dell'Uomo Sabbia \u00e8 la temperatura; a 3.400 gradi Fahrenheit, il suo corpo si trasforma in vetro, una forma che comunque pu\u00f2 controllare. A differenza della rapida trasformazione del personaggio da sabbia a vetro, la sua trasformazione da vetro a sabbia richiede tempo.\nSebbene sia invulnerabile alla maggior parte degli attacchi fisici, anche ai proiettili perch\u00e9 lo attraversano, l'acqua \u00e8 una storia diversa. Ci sono alcune eccezioni, ad esempio durante la lotta contro Venom; la quantit\u00e0 di sabbia rimossa bruscamente, e forse a causa dei veleni di Venom, ha lasciato la massa dell'Uomo Sabbia in contorsione, paralizzata in modo irreparabile. L'Uomo Sabbia inizi\u00f2 a disintegrarsi, poi flu\u00ec in un canale di scolo, e poi si lav\u00f2 su e in una spiaggia.\n\u00c8 stato rivelato che, mentre l'Uomo Sabbia pu\u00f2 assorbire e perdere la sabbia, il suo corpo deve conservare una particella chiave di sabbia che contiene la sua mente cosciente, permettendo a Spider-Man di sconfiggerlo una volta isolando quel granello dal resto dell'Uomo Sabbia (sebbene la difficolt\u00e0 insita nell'organizzazione di questi eventi in primo luogo ne renda poco pratico l'uso regolare).\nAltre versioni.\nLa versione Ultimate dell'Uomo Sabbia \u00e8 completamente diversa da quella classica. Qui ha ottenuto i suoi poteri a causa di un esperimento per replicare il siero del supersoldato. \u00c8 un criminale malvagio al soldo di Norman Osborn, con il compito di uccidere Peter Parker. Inoltre, il suo nome di battesimo non \u00e8 William Baker, ma Flint Marko. Ha fatto parte de I Sei."}
{"id": "725534", "revid": "599013", "url": "https://it.wikipedia.org/wiki?curid=725534", "title": "Kodiak", "text": ""}
{"id": "725537", "revid": "287204", "url": "https://it.wikipedia.org/wiki?curid=725537", "title": "Campionato italiano di hockey su ghiaccio 1961-1962", "text": "Il campionato italiano di hockey su ghiaccio 1961-62 fu organizzato dalla FISG.\nSerie A.\nFormula.\nSi ritorna, dopo una sola stagione, alla formula con doppia andata e ritorno.\nFormazioni.\nSono sempre 4 le squadre iscritte: Cortina, Bolzano, Ortisei e Diavoli Milano.\nCampionato.\nFavoriti d'obbligo i campioni in carica del Cortina che, fin dalle prime battute, dimostrano la loro superiorit\u00e0 vincendo 3-2 a Bolzano e 7-1 in casa dei Diavoli Milano. Gli scoiattoli nel corso del Campionato perdono solo 3 punti dei 24 disponibili a causa del pareggio casalingo per 3-3 nel primo girone di ritorno, imposto dal Bolzano, e dalla sconfitta patita a Milano contro i Diavoli per 4-3 a giochi oramai fatti.\nLa lotta per la conquista del secondo posto \u00e8 affare del Bolzano e dei Diavoli Milano, con questi ultimi che la spuntano confermandosi Vice Campioni d'Italia con 14 p.ti. Per la formazione meneghina vanno rimarcate le difficolt\u00e0 incontrate nelle due gare interne contro l'Ortisei, formazione cenerentola del torneo, che \u00e8 uscita dal ghiaccio con sconfitte di stretta misura per 1-0.\nAl terzo posto il Bolzano con 12 p.ti. Chiude la classifica l'Ortisei; grazie al pareggio per 2-2 ottenuto contro i Diavoli Milano nella prima gara di andata, i gardenesi conquistano il primo punto da quando sono tornati a disputare il massimo campionato. Il problema principale per la formazione altoatesina \u00e8 la mancanza di una pista artificiale che possa permettere ai suoi giocatori una preparazione adeguata; nel corso del torneo l'Ortisei si rende protagonista di un ritiro nella partita del 18 gennaio 1962 contro il Bolzano a seguito di un goal dei gialli bolzanini, contestato dai giocatori locali, ma convalidato dagli arbitri Besostri e Saudati di Milano. Infine il risultato della seconda gara casalinga contro gli stessi avversari, terminata 1-1, \u00e8 ribaltato dalla Federazione in 5-0 a favore degli ospiti, annullando cos\u00ec il secondo punto conquistato sul ghiaccio.\nClassifica Finale.\n La Sportivi Ghiaccio Cortina conquista il suo quinto scudetto.\nFormazione Campione d'Italia: Enrico Benedetti - Alberto Da Rin - Gianfranco Da Rin - Paolo De Zanna - Bruno Frison - Paolo Gaspari - Ivo Ghezze - Giuseppe Lorenzi - Francesco Macchietto - Silvano Marzenta - Giulio Oberhammer - Carmine Tucci - Giulio Verocai - Giuseppe Zandegiacomo.\nClassifica marcatori.\nIl vincitore della classifica marcatori \u00e8 stato Gianfranco Da Rin (Cortina) con 15 reti, seguito da Sigfrido Schlemmer (Bolzano, 12 reti), Carmine Tucci (Cortina, 12 reti), Ivo Ghezze (Cortina, 10 reti) ed Enrico Benedetti (Cortina, 10 reti)."}
{"id": "725542", "revid": "125662182", "url": "https://it.wikipedia.org/wiki?curid=725542", "title": "Betsabea", "text": "Betsabea (in ebraico \u05d1\u05ea \u05e9\u05d1\u05e2 \"bath sheba\u2019\", che significa \"settima figlia\" o \"figlia del giuramento\") era dapprima la moglie di Uria l'Ittita e pi\u00f9 tardi del re Davide, cui partor\u00ec tre figli, il secondo dei quali fu Salomone e il terzo Natan. La \"Bibbia\" parla di lei soprattutto nel Secondo libro di Samuele e nel Primo libro dei Re.\nRacconto biblico.\nNarrano le Sacre Scritture che un giorno il re Davide, passeggiando sulla terrazza del suo palazzo, vede Betsabea fare il bagno.\nAnche se \u00e8 a conoscenza che ella \u00e8 moglie di Uria, uno dei suoi soldati attualmente impegnato in guerra, s'invaghisce di lei, la fa portare nel suo palazzo e la mette incinta.\nDavide richiama Uria dalla guerra affinch\u00e9 egli dorma con la propria moglie, ma il soldato si rifiuta di dormire a casa propria e giacere con la donna mentre i suoi uomini patiscono in guerra. Il piano di Davide di far credere che sia Uria il padre del bambino fallisce. Perci\u00f2 il re comanda al suo generale Joab di sferrare un attacco e ordina di mettere Uria in prima fila. Uria muore durante l'attacco e Davide \u00e8 libero di prendere in moglie Betsabea.\nA questo punto interviene il profeta Natan, inviato da Dio, che rimprovera Davide per aver causato la morte di Uria per poter prendere in moglie Betsabea. Davide si pente del male fatto e chiede perdono al Signore. Dio perdona Davide anche se il figlio nato da Betsabea, come castigo, muore dopo pochi giorni.\nDopo questo figlio, morto prematuramente, Davide e Betsabea hanno un secondo figlio, Salomone, che diventa il prediletto di David e gli succeder\u00e0 sul trono."}
{"id": "725544", "revid": "1305772", "url": "https://it.wikipedia.org/wiki?curid=725544", "title": "Aof", "text": ""}
{"id": "725550", "revid": "65435", "url": "https://it.wikipedia.org/wiki?curid=725550", "title": "Ryswick", "text": ""}
{"id": "725552", "revid": "89866", "url": "https://it.wikipedia.org/wiki?curid=725552", "title": "Jus prim\u00e6 noctis", "text": ""}
{"id": "725557", "revid": "1982", "url": "https://it.wikipedia.org/wiki?curid=725557", "title": "Cambiamento di stato", "text": ""}
{"id": "725559", "revid": "729019", "url": "https://it.wikipedia.org/wiki?curid=725559", "title": "Numero primo illegale", "text": "Un numero primo illegale \u00e8 un numero primo che codifica un'informazione la cui diffusione o il possesso non autorizzato sono proibiti dalla legge, ad esempio un file protetto da copyright o un crack. Il termine, privo di un effettivo significato matematico o giuridico, \u00e8 stato coniato negli USA per criticare le leggi che rendono illegale la detenzione di alcune informazioni. La ricerca dei numeri primi illegali \u00e8 infatti una sorta di \"divertissement\" volto ad evidenziare le possibili situazioni paradossali derivanti da interpretazioni estreme del Digital Millennium Copyright Act (DMCA), ed \u00e8 stata iniziata dal matematico e programmatore statunitense Phil Carmody. L'obiettivo \u00e8 quello di individuare un numero primo molto grande, degno quindi di interesse nelle pubblicazioni scientifiche, che allo stesso tempo codifichi delle informazioni la cui diffusione \u00e8 soggetta a restrizioni.\nIntroduzione.\nOgni informazione pu\u00f2 essere rappresentata da un numero tramite regole arbitrarie prestabilite, in modo tale da poter essere salvata e scambiata fra computer in formato digitale. Ad esempio, si pu\u00f2 associare ad ogni carattere di un testo un numero intero (come nel caso della codifica ASCII) o si pu\u00f2 assegnare ad ogni pixel di una immagine un valore che ne rappresenti il colore (come nella grafica raster). Mettendo assieme in sequenza tutti i numeri ottenuti dai caratteri si ottiene un unico numero intero che rappresenta un testo, oppure a seconda dei casi un brano musicale, una immagine, un film. In informatica infatti ogni informazione presente su un computer \u00e8 archiviata in formato binario e la successione di bit che costituiscono il file corrispondente determina il numero intero associato, visualizzabile in base dieci attraverso un semplice cambiamento di base.\nUna stessa singola informazione pu\u00f2 essere rappresentata da numeri differenti semplicemente scegliendo diversamente la codifica e le regole arbitrarie per la sua rappresentazione. Ad esempio, una stessa immagine pu\u00f2 essere memorizzata in diversi numerosi formati grafici, come jpg, png, bmp, raw, tiff, che si differenziano fra loro per l'utilizzo di vari algoritmi di compressione, per la diversa rappresentazione dei colori e per l'eventuale supporto di informazioni aggiuntive come note o commenti. Si pu\u00f2 quindi far corrispondere facilmente pi\u00f9 numeri a uno stesso contenuto ed \u00e8 possibile provare a sfruttare questa opportunit\u00e0 per generare un numero che sia interessante non solo per il contenuto che esso in una certa codifica rappresenta, ma che sia interessante in s\u00e9 per scopi accademici.\nBench\u00e9 la legislazione sulla tutela dei diritti d'autore protegga le opere dell'ingegno, dal punto di vista giuridico \u00e8 difficile bloccare la diffusione e la condivisione di un numero (soprattutto se di particolare interesse, come un numero primo) anche se in qualche modo codifica dei contenuti protetti da copyright, perch\u00e9 esso pu\u00f2 ammettere numerosi utilizzi differenti. \u00c8 anche possibile che qualche numero primo in qualche modo \"illegale\" sia, inconsapevolmente, gi\u00e0 noto e pubblicato. Un numero non \u00e8 inoltre brevettabile o assoggettabile a copyright in quanto tale; pu\u00f2 al pi\u00f9 esserne limitato l'uso commerciale quando sia riconosciuto come marchio registrato (come ad esempio il 500 della Fiat 500).\nStoria.\nI numeri primi illegali nascono in seguito alle vicende giudiziarie di Jon Lech Johansen, noto come \"DVD Jon\", legate al suo software DeCSS, un programma scritto in C che permetteva di aggirare le protezioni DRM sui DVD. Johansen \u00e8 stato processato ed infine assolto, ma la vicenda \u00e8 stata spunto per analizzare sotto vari aspetti l'illegalit\u00e0 di programmi e dati su computer o sull'interpretazione del Digital Millennium Copyright Act.\nUn ipotetico metodo per cercare di aggirare la restrizione ed evidenziare i limiti della legislazione era quello di codificare in qualche modo il programma sotto una forma alternativa che avesse altri utilizzi legittimi o addirittura propriet\u00e0 notevoli tali da renderla pubblicabile. Essendo il codice del programma, eventualmente in un archivo compresso, esprimibile sotto forma di un numero, nel 2001 il matematico e programmatore Phil Carmody ha cercato qualche numero primo che potesse codificare DeCSS. Essendo la primalit\u00e0 una propriet\u00e0 fondamentale ed indiscutibile della teoria dei numeri, tale numero sarebbe stato degno di interesse scientifico e quindi pubblicabile. Sfruttando alcune caratteristiche della codifica gzip e basandosi sul teorema di Dirichlet, Carmody \u00e8 riuscito prima a dimostrare l'esistenza almeno teorica di numeri primi che soddisfacessero tali requisiti, e successivamente ne ha individuato concretamente alcuni. Il primo numero primo illegale ad essere scoperto era relativamente piccolo, in quanto aveva solo 1041 cifre, cos\u00ec Carmody ha proseguito la ricerca, individuando in seguito un numero di 1905 cifre, all'epoca il decimo pi\u00f9 grande primo individuato con l'algoritmo ECPP e quindi inserito in alcune pubblicazioni di settore.\nDopo aver trovato un primo che codificasse il sorgente di DeCSS, Carmody ha proseguito la sua ricerca con un ulteriore obiettivo, ovvero trovare dei numeri primi che codificassero direttamente il programma in codice macchina. Con un ulteriore lavoro ha quindi individuato un numero primo che rappresenta, in linguaggio macchina, un file eseguibile ELF Linux i386 dalle funzionalit\u00e0 analoghe a DeCSS. Si tratta del primo programma eseguibile per il quale \u00e8 stata individuata una simile rappresentazione sotto forma di numero primo.\nSuccessivamente Charles M. Hannum, su suggerimento di Carmody, ha scoperto un primo che rappresenta il sorgente C di una variante di DeCSS, direttamente in ASCII e quindi facendo a meno dell'algoritmo di compressione. La variabilit\u00e0 della rappresentazione numerica del sorgente, non essendo pi\u00f9 fornita dalla codifica gzip, \u00e8 stata ottenuta tramite la manipolazione dei nomi delle variabili del programma. \u00c8 stato scoperto anche un ulteriore numero pi\u00f9 breve, sfruttando la codifica ASCII a 7-bit (che \u00e8 sufficiente a coprire tutti i caratteri usati nel linguaggio C).\nAlgoritmo.\nCarmody ha compresso con gzip il codice del programma DeCSS, ottenendo un file che pu\u00f2 essere espresso in formato binario tramite un numero \"n\". Poich\u00e9 il contenuto di un file gzip \u00e8 terminato da un byte nullo (e la parte seguente \u00e8 ignorata), i file nella forma \"n\"\u00b7256\"k\"+\"b\" con \"k\"&gt;log256 \"b\" sono decompressi con lo stesso output di \"n\". \u00c8 quindi possibile associare infiniti numeri ad uno stesso file tramite l'algoritmo di decompressione. Per il teorema di Dirichlet, una successione nella forma \"a\"\u00b7\"n\"+\"b\" (con \"a\" naturale e \"b\" coprimo con \"n\") contiene infiniti numeri primi. Ponendo \"a\"=256\"k\" e \"b\" intero coprimo con \"n\", il teorema assicura l'esistenza di infiniti primi capaci, almeno teoricamente, di codificare il file. Con il software open source OpenPFGW sono stati individuati una serie di candidati, sottoposti poi al test di primalit\u00e0 ECPP, individuando un primo nella forma \"n\"\u00b72562+2083. Tale numero, formato da 1041 cifre, era troppo piccolo per essere degno di nota in qualche pubblicazione, per cui Carmody ha proseguito la ricerca individuando un altro primo: \"n\"\u00b7256211+99. Quest'ultimo era sufficientemente grande (1905 cifre) da rientrare all'epoca al decimo posto nella lista dei venti pi\u00f9 grandi numeri primi scoperti con ECPP, pubblicata da The Prime Pages.\nPrimi illegali.\nIl primo numero primo illegale scoperto da Carmody \u00e8:\n4 85650 78965 73978 29309 84189 46942 86137 70744 20873 51357 92401 96520 73668 69851 34010 47237 44696 87974 39926 11751 09737 77701 02744 75280 49058 83138 40375 49709 98790 96539 55227 01171 21570 25974 66699 32402 26834 59661 96060 34851 74249 77358 46851 88556 74570 25712 54749 99648 21941 84655 71008 41190 86259 71694 79707 99152 00486 67099 75923 59606 13207 25973 79799 36188 60631 69144 73588 30024 53369 72781 81391 47979 55513 39994 93948 82899 84691 78361 00182 59789 01031 60196 18350 34344 89568 70538 45208 53804 58424 15654 82488 93338 04747 58711 28339 59896 85223 25446 08408 97111 97712 76941 20795 86244 05471 61321 00500 64598 20176 96177 18094 78113 62200 27234 48272 24932 32595 47234 68800 29277 76497 90614 81298 40428 34572 01463 48968 54716 90823 54737 83566 19721 86224 96943 16227 16663 93905 54302 41564 73292 48552 48991 22573 94665 48627 14048 21171 38124 38821 77176 02984 12552 44647 44505 58346 28144 88335 63190 27253 19590 43928 38737 64073 91689 12579 24055 01562 08897 87163 37599 91078 87084 90815 90975 48019 28576 84519 88596 30532 38234 90558 09203 29996 03234 47114 07760 19847 16353 11617 13078 57608 48622 36370 28357 01049 61259 56818 46785 96533 31007 70179 91614 67447 25492 72833 48691 60006 47585 91746 27812 12690 07351 83092 41530 10630 28932 95665 84366 20008 00476 77896 79843 82090 79761 98594 93646 30938 05863 36721 46969 59750 27968 77120 57249 96666 98056 14533 82074 12031 59337 70309 94915 27469 18356 59376 21022 20068 12679 82734 45760 93802 03044 79122 77498 09179 55938 38712 10005 88766 68925 84487 00470 77255 24970 60444 65212 71304 04321 18261 01035 91186 47666 29638 58495 08744 84973 73476 86142 08805 29443.\nContiene il codice compresso di DeCSS ed \u00e8 nella forma \"n\"\u00b72562+2083 con \"n\":\n7 41044 29574 18790 12008 42574 26365 45009 92956 86147 32906 98855 53773 09675 13811 24893 90926 28016 47910 15512 26426 84536 40290 87440 11353 28764 08597 41783 90060 40635 62835 01017 77910 18021 02622 47771 18533 73465 87618 95844 03765 47622 33518 17095 77265 54214 86988 14010 61474 94418 10082 56543 59727 26836 72630 00042 71166 99961 35100 95098 26059 16148 77279 35484 86615 91540 05652 97833 71009 11513 86691 00023 62029 35048 52287 20014 69268 56524 32801 82163 38789 38341 67779 82101 96449 12061 62320 63611 66083 65515 37559 24207 96719 43279 39928 10576 78065 26524 74130 37733 41540 49244 33809 21624 54596 03075 58168 03742 44076 84596 19410 98167 08547 39685 47415 89770 88824 96025 80619 33594 19674 32400 36948 87235 11395 79119 89537 79554 05757 00109 17263 54318 53823 64234 87767 27641 55065 82497 47165 55121 96796 39514 90770 30294 71840 64677 64355 79179 96405 62167 01013 22912 78919 13829 71962 86539 12574 59008 22739 06331 17050 84119 24343 32388 17885 01860 41343 71280 04299 73088 64745 95762 43720 86816 26854 67558 72462 22717 11114 96784 03068 39840 83867 34002 73490 09878 65845 02940 61818 10939 22544 21399 66769 96414 61726 39541 03484 44852 39846 74886 03222 20123 16306 57115 56232 80080 39385 37607 53762 69144 10113 71902 57800 03497 94815 22568 19050 53201 05539 24572 76118 13197 01910 12711 78836 03813 07443 70938 19981 94460 25039 05868 95704 30176 65481 51652 49719 46004 97549 62206 41079 25887 98393 66865 81965 01733 71921 08258 25011 94357 99806 11880 53962 38895 83584 73479 55228 25183 25814 64792 92184 21153 26646 07628 24967 35297 62592 64074 77296 72639 48113 87918 81815 02744 42283 76380 69112 75446 87106 45760.\nIl primo numero primo eseguibile (ELF Linux i386) scoperto da Carmody \u00e8:\n4 93108 35970 28501 90027 57776 72390 76495 72849 07772 15020 86320 80750 18409 79262 78850 97658 86455 78020 13660 07328 67954 47341 12831 73536 78312 01557 53598 19785 45054 81157 19393 45877 33003 80099 32619 50587 64525 02382 04081 10189 88504 26151 76579 94170 42508 89037 02911 90158 70030 47943 28260 73821 46954 15703 30227 98755 76818 95601 62403 00641 11516 90087 28798 38194 25827 16745 64774 81668 43479 28464 58092 91315 31860 07001 00433 53189 36319 34391 29486 04450 37099 19800 47709 46292 15581 80711 16915 30318 76288 47787 83541 57593 28910 93295 44735 08818 82465 49506 00050 19006 27470 53053 81164 27829 42674 74853 49652 57453 68151 17065 50281 90555 26562 21353 14631 04210 08662 86797 11444 67063 66921 98258 61581 11251 55565 04813 42076 86732 34076 55054 85910 82695 62666 93066 23679 97021 04812 39656 25180 06818 32365 39593 48395 67535 75575 32461 90234 81064 70098 77530 27956 18689 29253 80693 30520 42381 49969 94545 69457 74138 33568 99060 05870 83218 12704 86113 36820 26515 90516 63518 74029 01819 76939 37677 85292 87221 09550 41292 57925 73818 66058 45015 05525 02749 94771 88312 93104 57698 09091 53046 13359 41903 02588 13205 93227 74443 85255 04667 79024 51869 70626 27788 89197 95804 23065 75061 56698 34695 61779 78796 59201 64405 19399 60716 98111 26151 95610 27628 32339 82579 14233 21726 96144 37443 81056 48552 93488 76349 21030 98870 28787 45323 31325 32122 67863 32837 02792 50997 49969 48877 59369 15917 64458 80327 18384 74023 59330 20374 88850 67557 06587 91946 11341 93230 78148 54436 45437 51132 07098 60639 07464 17564 12163 50423 88002 96780 85586 70370 38750 94107 69821 18376 54992 05204 36825 58546 42288 50242 99633 22685 36912 46485 50007 55916 64024 72924 07164 50725 31967 44999 52944 84347 41902 10772 96068 20558 13092 36268 37987 95196 61997 98285 52588 71610 96136 56178 07456 61592 48866 08898 16456 85417 21362 92084 66562 79131 47846 67915 50965 15431 01135 38586 20819 68758 36883 59557 78939 14545 39356 81996 09880 85404 76590 73589 72898 98342 50471 28918 41626 58789 68218 53808 79562 79039 97862 94493 97605 46753 48212 56750 12151 70827 37107 64627 07124 67532 10248 36781 59400 08750 54525 43537."}
{"id": "725560", "revid": "77358", "url": "https://it.wikipedia.org/wiki?curid=725560", "title": "Jus Prim\u00e6 Noctis", "text": ""}
{"id": "725562", "revid": "1543377", "url": "https://it.wikipedia.org/wiki?curid=725562", "title": "Friola", "text": "Friola (\"Frio\u0142a\" in veneto) \u00e8 una frazione del comune di Pozzoleone, Provincia di Vicenza, ha circa 1000 abitanti. La parrocchia di Sant'Ambrogio dipende dalla Diocesi di Vicenza.\nIl Brenta.\nIl territorio di Friola \u00e8 sempre stato segnato dalla presenza del fiume Brenta. Ai tempi dei romani Friola era nota perch\u00e9 vi scorreva il Medoacus, che era il nome romano del Brenta che allora si divideva in due rami, che si dirigevano verso Chioggia con percorsi successivamente abbandonati dopo una disastrosa alluvione avvenuta nel 589 che sconvolse gli alvei di diversi fiumi.\nIn seguito a un'altra terribile alluvione del Brenta nel 1748 arriv\u00f2 a Friola la Madonna del Pedancino da Cismon del Grappa.\nStoria.\nFriola \u00e8 una delle localit\u00e0 interessate dalle vicende umane e storiche che si svolsero tra il XI secolo e il XIII secolo e dalle numerose propriet\u00e0 che videro protagonisti i vari componenti della famiglia degli Ezzelini. Propriet\u00e0 che furono certosinamente accertate, censite e documentate dopo la loro definitiva sconfitta avvenuta nel 1260. Scrive il Pagliarino che Friola \"nel 1259 fu cinta di bastioni et di fossa dai Padovani... ma Eccelino... la prese per forza d'armi e distrusse tutti gli edifici non perdonando a sesso alcuno\". Se la data surriferita \u00e8 esatta, tali fortificazioni furono abbattute nel giro di pochi mesi, dato che Ezzelino III mori poco pi\u00f9 tardi, nello stesso anno.\nDopo la sua distruzione, il castello sembra non sia pi\u00f9 stato ricostruito. Nel patto di dedizione di Vicenza alla Serenissima del 1404, Venezia accordava al nobile Giampietro de Proti, uno degli autori dell'accordo, il privilegio \u00abdi poter fabbricare il suo castello della Friola. Tale progetto, comunque, non venne mai realizzato e le rovine vennero successivamente disperse del tutto, tant'\u00e8 vero che il Macc\u00e0 sulla fine del Settecento riusc\u00ec a vederne appena pochi avanzi.\nChe del castello in parola esistessero nel Quattrocento solo rovine, del resto, \u00e8 provato anche da due atti pubblici: il primo rogato il 24 maggio 1488 \"in castellano ditte ville\", ed il secondo scritto nel 1489 nella casa di un certo Catarin Corizzola, situata anch'essa \"in castellano ditte ville\"."}
{"id": "725571", "revid": "729019", "url": "https://it.wikipedia.org/wiki?curid=725571", "title": "FON", "text": "FON \u00e8 un'organizzazione a scopo di lucro spagnola operante nel campo delle comunicazioni wireless nata originariamente come movimento cooperativo senza fini di lucro.\nIl movimento.\nFon vide la luce in Spagna nel novembre 2005 come movimento popolare da un'idea di Mart\u00edn Varsavsky e punta a far s\u00ec che ogni persona dotata di collegamento privato a banda larga possa condividerlo via wireless con altri \"foneros\" (membri della comunit\u00e0), al fine di creare una rete condivisa e a basso costo di punti di accesso wireless. Il concetto di condivisione \u00e8, in questo caso, molto simile a quello utilizzato nelle reti di file sharing utilizzate per il funzionamento dei software peer to peer.\nL'azienda.\nNel 2006 il movimento FON ha subito una vera e propria mutazione: durante l'O'Reilly Emerging Technology Conference, tenutasi negli Stati Uniti tra il 24 e il 26 gennaio 2006, Ejovi Nuwere, in qualit\u00e0 di amministratore delegato e fondatore, ha presentato ufficialmente al pubblico FON USA. Oggi FON Technology S.L. \u00e8 un'azienda registrata e con sede in Spagna, diretta da Mart\u00edn Varsavsky (fondatore di Jazztel).\nIl 5 febbraio 2006 Google, eBay, Skype e Index Ventures e altri hanno investito 21 milioni di dollari in FON.\nIl 5 ottobre 2007 FON ha annunciato un accordo con British Telecom al fine di realizzare una rete comune WiFI estesa in tutto il mondo.\nDiffusione.\nA settembre 2006, FON contava oltre 80.000 utenti nel mondo (e oltre 4.000 in Italia).\nIn giugno 2007 si sono superati i 400.000 utenti attivi.\nIn aprile 2008 sono stati superati gli 800.000 foneros.\nNel settembre 2008 FON ha annunciato di aver superato quota 1.000.000 di utenti e oltre 40.000 hotspot FON attivi in tutto il mondo.\nTecnologia.\nInizialmente, per la diffusione del segnale wireless, gli ideatori di FON avevano adottato come hardware il router WRT54G prodotto dalla Linksys, che gli utenti potevano acquistare sul sito di FON gi\u00e0 correttamente configurato e su cui era installato OpenWRT, un firmware libero basato su Linux appositamente modificato per gestire la rete FON. L'utente poteva comunque acquistare il router da altri rivenditori o servirsi liberamente di altri modelli supportati (Linksys WRT54G (pre-v5), WRT54GL, WRT54GS e WRT54GSv4, o Buffalo WZR-RS-G54, WHR-HP-54 e WHR-G54S), su cui installare autonomamente l'apposito software.\nNel settembre 2006 il router Linksys \u00e8 stato sostituito con la Fonera, una piattaforma hardware/software di propriet\u00e0 della stessa Fon, dotata di porta ethernet per il collegamento al router ADSL (la Fonera non \u00e8 un modem ADSL) e di una antenna omnidirezionale rimovibile. \u00c8 inoltre disponibile una nuova versione (la \"Fonera+\") che include uno switch Ethernet a due porte che permette cos\u00ec il collegamento via cavo di un PC o altro dispositivo. Ad entrambi i modelli \u00e8 possibile collegare la Fontenna, un'antenna direzionale da 7,5\u00a0dB, prodotta sempre da Fon, che permette di aumentare la copertura all'esterno.\nAccesso alla rete Fon.\nPrecedentemente il 2015.\nDapprima movimento nato come associazione, ha mutato poi leggermente il suo schema, differenziandosi completamente dalle altre community wireless diffuse nel mondo.\nSono stati introdotti infatti vari livelli di affiliazione che tuttavia dal 2015 non sono pi\u00f9 utilizzati:\nAttuale.\nLa nuova modalit\u00e0 di partecipazione alla rete Fon consiste nell'acquistare direttamente un router Fon presso la casa distributrice, e questo d\u00e0 accesso alla rete Fon e a sua volta concede l'accesso della propria rete di casa agli altri utenti, sempre tramite condivisione tramite rete pubblica con solo accesso a internet.\nL'altra modalit\u00e0 di accedere alla rete Fon consiste nell'abbonarsi a partner di Fon, nel caso dell'Italia a Vodafone e questo concede l'accesso alla rete Fon per la durata dell'abbonamento e a sua volta tramite router vodafone concede agli altri membri Fon l'accesso alla rete del proprio router Vodafone.\nLa rete Fon \u00e8 internazionale e in molti paesi si \u00e8 sviluppato tale sistema come ad esempio in Germania con Deusche Telekom e in UK con British Telecom quindi vi sono molti hotspot internazionali per connettersi.\nFON e la legislazione italiana.\nIn Italia lo sviluppo del progetto FON e del mercato del Wi-Fi \u00e8 fortemente rallentato da un insieme di leggi particolarmente restrittive per quel che riguarda l'identificazione dell'utente che accede alla rete che regolano la materia, in particolar modo per gli esercenti obbligati ad effettuare una serie di adempimenti burocratici complessi. Va inoltre considerato che il contratto col provider potrebbe escludere esplicitamente il subaffitto della propria linea ad altre persone fisiche e/o enti.\nDal 2014 c'\u00e8 per\u00f2 un deciso impegno da parte di alcuni dei principali provider di connettivit\u00e0 per la diffusione di questa tecnologia che potrebbe far salire rapidamente la quantit\u00e0 di hot spot disponibili."}
{"id": "725573", "revid": "228587", "url": "https://it.wikipedia.org/wiki?curid=725573", "title": "Imperiale", "text": ""}
{"id": "725575", "revid": "827882", "url": "https://it.wikipedia.org/wiki?curid=725575", "title": "Plays standards and more", "text": "Plays standards and more \u00e8 un album del 1992 di Daniele Sepe"}
{"id": "725581", "revid": "33341", "url": "https://it.wikipedia.org/wiki?curid=725581", "title": "Smcitta", "text": ""}
{"id": "725582", "revid": "339392", "url": "https://it.wikipedia.org/wiki?curid=725582", "title": "Sharingan", "text": ""}
{"id": "725583", "revid": "1318658", "url": "https://it.wikipedia.org/wiki?curid=725583", "title": "Joseph Mazilier", "text": "Fu il creatore di molti ruoli principali di balletti classici dell'Ottocento, uno fra tutti il ruolo di James ne \"La Sylphide\", danzata con Maria Taglioni.\nCome coreografo viene ricordato per la creazione del balletto \"La Gypsy\" (1839) nel quale ball\u00f2 a fianco di Fanny Elssler in una famosa danza di carattere chiamata Cracovienne. "}
