{"id": "749695", "revid": "124841538", "url": "https://it.wikipedia.org/wiki?curid=749695", "title": "Mitsubishi GTO", "text": "La Mitsubishi GTO \u00e8 una autovettura coup\u00e9 prodotta dalla casa giapponese Mitsubishi Motors Corporation dal 1990 al 2001.\nQuesta sportiva, conosciuta come GTO in Giappone, come Mitsubishi 3000GT in Gran Bretagna e come Dodge Stealth negli Stati Uniti, simile nell'aspetto a una Corvette C5 ma ricca di know-how giapponese, ha visto la luce nel 1990.\nCaratteristiche.\nLa vettura \u00e8 spinta da un motore DOHC V6 24v con angolo di 60\u00b0, 3 Litri con sigla 6G72 sovralimentato da una coppia di turbocompressori TD04-13G spinti a 0,4 Bar (6 PSI) che lo rendono capace di produrre 286 CV a 6000 giri/min e 426 Nm di coppia motrice a 2500 giri/min (320 CV a 6000 giri/min e 427 Nm di coppia a 2500 giri/min per la seconda generazione).\nLa potenza raggiunge le quattro ruote grazie ad un sistema di trazione integrale permanente con differenziale viscoso a slittamento limitato. La ripartizione della coppia \u00e8 del 45% sull'avantreno e 55% al retrotreno, ma in funzione delle necessit\u00e0 il differenziale centrale riesce a trasmettere fino al 95% della coppia su uno dei due assali.\nLa 3000GT \u00e8 dotata di:\n-4WS un sistema a quattro ruote sterzanti, le ruote posteriori grazie ad un sistema idraulico ruotano in fase con quelle anteriori fino a 1,5\u00b0 superata una velocit\u00e0 di 60\u00a0km/h per garantire maggiore maneggevolezza e tenuta di strada nelle curve pi\u00f9 impegnative,\n-Active Aero un sistema di Aerodinamica Attiva composto da un alettone posteriore regolabile elettricamente per modificare la spinta aerodinamica verso il basso e uno spoiler con effetto Venturi all'anteriore anch'esso a comando elettronico automatico,\n-Active Exhaust un sistema di Scarico Attivo che pu\u00f2 essere regolato in 2 modalit\u00e0 operative (Sport o Tour) tramite una valvola a farfalla posta nella parte terminale della linea di scarico, anch'essa comandata elettronicamente.\nInoltre l'auto poteva vantare di un complesso sistema di controllo della forza di rilascio delle sospensioni, chiamato dalla Mitsubishi \"ECS\", ci\u00f2 permetteva di variare i parametri della sospensione direttamente da un pulsante posto nell'abitacolo vicino al volante.\nLa vettura \u00e8 in grado di passare da 0 a 100\u00a0km/h in 5,2 secondi e di raggiungere la velocit\u00e0 di punta di 280 km/h e coprire i 400m in 13,6 secondi grazie al Cambio Manuale Getrag a 5 rapporti, sostituito con una variante a 6 rapporti anch'esso Getrag nelle vetture di seconda generazione a partire dal 1994, grazie all'adozione di quest'ultimo, le prestazioni ne hanno giovato particolarmente portando lo scatto da 0 a 100km/h in soli 4.7 secondi.\nL'allestimento interno presenta: una plancia prettamente sportiva con strumentazione rivolta verso il conducente, con tre manometri caratteristici posti al centro che indicano la pressione di sovralimentazione, la pressione olio e la temperatura dell'acqua, i modelli per il mercato Europeo erano dotati anche di un orologio digitale integrato; un sistema di climatizzazione con display digitale; Sedili in pelle con regolazione lombare elettronica, Cruise Control e di Airbag conducente (Nei modelli di seconda generazione fu introdotto anche sul lato Passeggero).\nGrazie ai vari dispositivi elettronici di cui \u00e8 dotata di serie anche nelle versioni meno potenti rimane una vettura sicura anche alle alte velocit\u00e0. In caso di urto viene considerata una tra le pi\u00f9 sicure sportive nipponiche per merito della rigida struttura perimetrale del telaio in acciaio e alluminio, tanto da guadagnare cinque stelle su cinque all'NHTSA (National Highway Traffic Safety Administration), ente governativo americano che coordina i crash test oltreoceano.\nL'originale soluzione dei fari a scomparsa venne abbandonata nel 1993 e furono adottati dei proiettori fissi.\nIl treno di gomme di serie \u00e8 costituito da pneumatici 225/50 montati su cerchi in lega da 17 pollici, la frenata \u00e8 garantita da dischi autoventilanti con pinze a 4 pistoncini sull'anteriore e a 2 pistoncini sul posteriore che portano la 3000GT da 112\u00a0km/h all'arresto in soli 48 metri."}
{"id": "749697", "revid": "124716619", "url": "https://it.wikipedia.org/wiki?curid=749697", "title": "Gy\u00f6rgy D\u00f3zsa", "text": "Biografia.\nAppartenente alla piccola nobilt\u00e0 della Transilvania, guid\u00f2 la rivolta dei villici del 1514 che ne porta il nome. Il papa Leone X organizz\u00f2 una crociata anti-ottomana e decine di migliaia di contadini si fecero avanti pur di sfuggire al regime feudale delle campagne. Di fronte alla prospettiva di perdere una grande parte della manodopera i nobili si rifiutarono di rifornire questo esercito, vessando nel contempo le famiglie dei crociati che non erano disposti a rientrare.\nDopo i primi incidenti e la revoca della spedizione, l'armata a tal fine organizzata si trasform\u00f2 in una schiera di rivoltosi sul territorio dell'Ungheria e della Transilvania, sotto il comando di Gy\u00f6rgy D\u00f3zsa. Inizialmente vittorioso a Cenad e N\u0103dlac, dopo il tentativo non riuscito di conquistare Timi\u015foara, D\u00f3zsa venne catturato per ordine del conte J\u00e1nos Z\u00e1polya (futuro re d'Ungheria), torturato e condannato a morte."}
{"id": "749698", "revid": "120486", "url": "https://it.wikipedia.org/wiki?curid=749698", "title": "3000gt", "text": ""}
{"id": "749703", "revid": "7336", "url": "https://it.wikipedia.org/wiki?curid=749703", "title": "Fibre", "text": ""}
{"id": "749704", "revid": "638792", "url": "https://it.wikipedia.org/wiki?curid=749704", "title": "Pino (Pok\u00e9mon)", "text": ""}
{"id": "749705", "revid": "1543377", "url": "https://it.wikipedia.org/wiki?curid=749705", "title": "Luigi Malerba", "text": "Ha fatto parte della neoavanguardia sperimentalista del Gruppo 63. Tra i suoi romanzi pi\u00f9 noti si ricordano: \"La scoperta dell'alfabeto\", \"Il serpente\", \"Salto mortale\", \"Dopo il pescecane\", \"Testa d'argento\", \"Il fuoco greco\", \"Le pietre volanti\" e \"Itaca per sempre\". Ha inoltre scritto con Tonino Guerra storie per ragazzi e bambini.\nBiografia.\nNacque a Pietramogolana, frazione di Berceto in provincia di Parma, l'11 novembre 1927. \nDopo aver conseguito la laurea in giurisprudenza a Roma, lavora come giornalista, scrivendo opere di narrativa, perlopi\u00f9 racconti, e allo stesso tempo collaborando alla scrittura di alcune sceneggiature cinematografiche e televisive. A Parma, negli anni cinquanta, dirige la rivista cinematografica \"Sequenze\". Partecipa al Gruppo 63 ed \u00e8 presidente della Cooperativa scrittori (con Alberto Arbasino, Alfredo Giuliani, Giorgio Manganelli, Angelo Guglielmi, Nanni Balestrini, Walter Pedull\u00e0 e Elio Pagliarani).\nNel 1963 Bompiani pubblica il suo primo romanzo, \"La scoperta dell'alfabeto\", cui segue \"Il serpente\" nel 1966. Scrive poi \"Salto mortale\" (tradotto in francese come \"Saut de la mort\"), per il quale nel 1970 a Parigi gli \u00e8 conferito il Prix M\u00e9dicis per il miglior autore straniero, assegnato quell'anno per la prima volta, e \"Dopo il pescecane\", per il quale vince il Premio Brancati nel 1979. Per \"Testa d'argento\", poi, gli viene conferito il Premio Grinzane Cavour nel 1989 assieme a Stefano Jacomuzzi e Raffaele La Capria.\nScrive quindi \"Le pietre volanti\", uno dei suoi romanzi di maggior successo, per il quale vince il Premio Viareggio e il Premio Feronia nel 1992.\nNel 1997 Arnoldo Mondadori Editore pubblica quello che \u00e8 forse il suo romanzo pi\u00f9 noto, \"Itaca per sempre\", nel quale racconta, riprendendo inizialmente la \"Odissea\", il ritorno di Ulisse ad Itaca e, in particolare, il risentimento di Penelope, \"che in Omero \u00e8 appena abbozzato[...] si viene cos\u00ec innescando un dramma intimo che attira nel suo vortice anche Ulisse, il quale giunger\u00e0 a dubitare, non tanto della fedelt\u00e0 della donna, ma di s\u00e9\".\nPer la televisione si occupa con Biagio Proietti, Daniele D'Anza e Fabio Carpi della sceneggiatura di \"Madame Bovary\", sceneggiato RAI del 1978, tratto dal romanzo omonimo di Gustave Flaubert. Produce inoltre caroselli e spot pubblicitari, dalla \"Pasticca del re Sole\" alla \"Birra Becks\", alla \"Caramella Dufour\".\nMuore a 80 anni a Roma nel 2008, dove gli viene dedicata una mostra omaggio nel giugno 2009. Dal 2010 il Premio Luigi Malerba di narrativa e cinema \u00e8 dedicato a opere inedite e sceneggiature. Nel settembre 2016 esce il Meridiano Mondadori contenente una scelta antologica di romanzi e racconti di Malerba.\nPoetica.\nMalerba, attraverso quarant'anni di attivit\u00e0, ha dimostrato una vasta gamma di interessi:\nGiudizio critico.\n\"Scrittore divertente e divertito, Malerba \u00e8 un curioso: curioso del linguaggio, della storia, del costume, degli intrecci e delle coincidenze della vita. Non a caso passa dal romanzo al saggio linguistico, alle sceneggiature per cinema e televisione, ai racconti per ragazzi\".\nUmberto Eco, nel ricordarlo ha detto: \"Molti lo hanno accostato agli scrittori postmoderni. Ma la definizione funziona fino a un certo punto. L'autore di \"Salto mortale\" si comporta sempre in modo maliziosamente ironico, con svelamenti e ambiguit\u00e0\".\nHa scritto invece Walter Pedull\u00e0: \"Malerba corteggia il linguaggio che sia fattore di squilibrio. E questo sembra l'unica realt\u00e0 possibile. [...] Il gesto pi\u00f9 congeniale a Malerba \u00e8 lo svuotamento. E di questo \"fa il pieno\": cio\u00e8 il suo linguaggio \u00e8 dappertutto linguaggio che scava\".\nE Paolo Mauri: \"Malerba si muoveva nell'ambito della neoavanguardia: gli piaceva l'idea che qualcuno rovesciasse i tavoli delle vecchie discussioni e azzardasse prove nuove, sperimentali. Cos\u00ec con i romanzi \"Il serpente\" e \"Salto mortale\" cominci\u00f2 a giocare sul filo del paradosso, con indagini che non portano a nulla, eroi partoriti dalla mente dello scrittore e fatti vivere sulla pagina salvo poi svelare il trucco e un linguaggio nuovo, assolutamente originale. Avrebbe poi continuato, di romanzo in romanzo, rinnovandosi continuamente nei temi e nei modi\"."}
{"id": "749706", "revid": "767487", "url": "https://it.wikipedia.org/wiki?curid=749706", "title": "Domenico Auletta", "text": "Era figlio di Pietro Auletta.\nPoco si conosce della vita di Auletta. Durante la propria vita era sicuramente attivo nella propria citt\u00e0 natale come organista e compositore, principalmente di musica sacra."}
{"id": "749707", "revid": "1428919", "url": "https://it.wikipedia.org/wiki?curid=749707", "title": "Salalah", "text": "\u1e62al\u0101la (), citt\u00e0 del Governatorato del Dhofar, \u00e8 la capitale e la sede del governatore (o Wali) della regione del Dhofar, nell'Oman meridionale.\nCon 355.660 abitanti, \u1e62al\u0101la \u00e8 la seconda citt\u00e0 del sultanato dell'Oman per popolazione, nonch\u00e9 tradizionale piazzaforte e luogo di nascita del Sultano Sa'id bin Taymur, rimasto in carica per 49 anni.\nStoria.\nCapitale tradizionale del Dhofar, assai prospero e potente nel XIII secolo, grazie al fiorente commercio dell'incenso, sub\u00ec in seguito un periodo di decadenza, che la port\u00f2 nel XIX secolo ad essere assorbita dal Sultanato di Mascate.\nDal 1932 al 1970 fu la capitale del Sultanato di Mascate e Oman, sotto la guida di Sa\u02bf\u012bd ibn Taym\u016br. Alla morte del Sultano, il successore, il figlio Q\u0101b\u016bs bin Sa\u02bf\u012bd \u0100l Sa\u02bf\u012bd, decise di spostare la propria residenza a Mascate.\nGeografia fisica.\n\u1e62al\u0101la sorge in un'area pianeggiante, di fronte all'oceano Indiano, circondata dalle montagne del Dhofar. La regione \u00e8 una delle rare zone abitate da popolazioni di lingua araba ad essere interessate dai monsoni che addolciscono il caldo clima estivo: nella regione il fenomeno \u00e8 noto con il nome di khar\u012bf.\nEconomia.\nDopo la fine dell'insurrezione regionale del Dhofar, nel 1975, \u1e62al\u0101la ha conosciuto un periodo di intenso sviluppo grazie ad iniziative governative, come l'ampliamento dell'aeroporto, la modernizzazione del vicino porto di Raysut (a 15\u00a0km di distanza), ribattezzato nel 1998 Port Salalah, e la costruzione di una nuova arteria stradale che collegasse la citt\u00e0 al nord del paese e alla capitale. \nA \u1e62al\u0101la si \u00e8 sviluppata inoltre l'industria della lavorazione del cemento, mentre sul versante dell'agricoltura resta attivo il tradizionale commercio dell'incenso prodotto in loco."}
{"id": "749709", "revid": "125417491", "url": "https://it.wikipedia.org/wiki?curid=749709", "title": "Emmanuelle B\u00e9art", "text": "Otto volte candidata al Premio C\u00e9sar, lo vince nel 1987 per \"Manon delle sorgenti\" di Claude Berri quale miglior attrice non protagonista. Ha inoltre ottenuto riconoscimenti presso Festival quali Berlino e Venezia e Accademie come quella del Cinema Italiano del David di Donatello. \u00c8 maggiormente nota per le sue interpretazioni in \"La bella scontrosa\", \"Un cuore in inverno\", \"Nelly e Mr. Arnaud\", \"\", \"Nathalie...\", \"8 donne e un mistero\" e \"Vinyan\".\nBiografia.\nGiovinezza e formazione.\nFiglia del cantante e poeta franco-egiziano di origine cattolica ed ebraica Guy B\u00e9art e della modella di origine italo-greca Genevi\u00e8ve Gal\u00e9a, Emmanuelle B\u00e9art nasce e cresce nella zona di Saint-Tropez perch\u00e9 il padre la voleva lontana dalla frenesia di Parigi; tuttavia i genitori divorziano dopo poco e il padre lascia la famiglia. \nViene quindi cresciuta dalla madre tra Cogolin e Sainte-Maxime in una famiglia allargata con i figli che questa aveva avuto da precedenti relazioni (Sarah, Ivan e Mikis Cerieix, figli di Jean-Ives Cerieix, e Olivier Guespin, figlio di Jean-Jacques Guespin). Figlia d'arte e dal temperamento ribelle, non era interessata agli studi e andava a scuola svogliatamente. A otto anni viene scelta come comparsa per \"La corsa della lepre attraverso i campi\" di Ren\u00e9 Cl\u00e9ment e a dodici per \"Demain les m\u00f4mes\", questa volta insieme al fratellastro Olivier e a tutti i bambini del paese in cui il film viene girato.\nA tredici anni desidera diventare attrice dopo aver visto Romy Schneider in \"Mado\" di Claude Sautet. Per coincidenza sar\u00e0 proprio con Sautet che, anni dopo, la B\u00e9art conoscer\u00e0 il picco della propria carriera grazie ai film \"Un cuore in inverno\" e \"Nelly e Mr. Arnaud\".\nNel 1980, a diciassette anni, viene mandata dai genitori a Montr\u00e9al, in Canada, per due settimane presso una famiglia amica del padre per apprendere l'inglese. La nazione canadese le piacer\u00e0 talmente tanto che decider\u00e0 di rimanerci per tre anni: conclude infatti a Montreal gli studi secondari, diplomandosi al Coll\u00e8ge International Marie de France.\nTornata in Francia, a Parigi, all'et\u00e0 di vent'anni nel 1983, inizia a frequentare i corsi d'arte drammatica di Jean-Laurent Cochet. Dopo appena tre mesi viene notata, per la sua bellezza, da David Hamilton, che le offre il suo primo vero ruolo nell'erotico \"Premiers d\u00e9sirs\". L'anno successivo recita in \"Una strana passione\" e in seguito alla candidatura al C\u00e9sar quale attrice rivelazione, ha inizio la sua carriera.\nCarriera.\nNel 1986 la B\u00e9art conosce il successo internazionale grazie alla sua interpretazione in \"Manon delle sorgenti\" di Claude Berri, al fianco di Yves Montand e Daniel Auteuil. Vince l'anno dopo per questo film il C\u00e9sar per la miglior attrice non protagonista.\nNel 1991 inizia a lavorare con Jacques Rivette recitando nei panni di una giovane modella che posa nuda per l'artista \u00c9douard Frenhofer, interpretato da Michel Piccoli. Recita poi l'anno successivo per Claude Sautet la parte di una giovane e talentuosa violinista in \"Un cuore in inverno\", ancora al fianco del compagno Daniel Auteuil. \nNel 1995 le viene consigliato di sterzare verso il cinema americano accettando il primo \"\" di Brian De Palma. Nonostante il successo mondiale del film la B\u00e9art non \u00e8 affatto contenta dell'ambiente hollywoodiano e torna in Francia per recitare ancora per Sautet in \"Nelly e Mr. Arnaud\".\nContinuer\u00e0 poi la sua carriera recitando per innumerevoli film d'autore di successo quali gli storici \"Il tempo ritrovato\" e \"Les Destin\u00e9es sentimentales\", il creativo \"8 donne e un mistero\" o gli sperimentali \"Anime erranti\" e ancora per Rivette \"Storia di Marie e Julien\". Nel 2008 recita invece nell'ipnotico \"Vinyan\" di Fabrice Du Welz, presentato al Festval di Venezia.\nDal 2010 in avanti si \u00e8 maggiormente dedicata al teatro, collaborando frequentemente con il regista Stanislas Nordey.\nAttivismo politico e umanitario.\nInizia a mobilitarsi nel settore umanitario fin da giovanissima grazie alla madre e alla sua fondazione \"R\u00e9flexe Solidarit\u00e9\". Ambasciatore di buona volont\u00e0 presso l'UNICEF tra il 1996 e il 2006, \u00e8 impegnata politicamente in difesa dei diritti degli immigrati irregolari. Ha preso inoltre parte a diverse missioni umanitarie grazie ad un passaporto diplomatico speciale ottenuto alla sede di New York nel 2002.\nIn politica \u00e8 soprattutto nota per le battaglie in favore dei diritti degli immigrati irregolari (in francese definiti \"\"sans-papiers\"): nel 1996 scende in piazza per difendere l'occupazione abusiva della Chiesa di Saint-Bernard de la Chapelle a Parigi da parte di immigrati irregolari africani e nel 2006 si espone ancora a favore degli \"squatter\" del comune di Cachan, immigrati sfrattati da un palazzo del comune che occupavano la palestra di una scuola. L'episodio del 1996 le \u00e8 costato la rescissione del suo contratto con il marchio Dior.\nNel 2007 la B\u00e9art \u00e8 membro del comitato di sostegno a S\u00e9gol\u00e8ne Royal durante la corsa alla Presidenza della Repubblica e partecipa ad un suo comizio il 1\u00ba maggio allo Stadio Charl\u00e9ty.\nVita privata.\nNel 1984 inizia una relazione con il collega Daniel Auteuil, conosciuto sul set de \"L'amour en douce\"; i due si sposano nel 1993, ma divorziano nel 1995 dopo undici anni insieme. Nel 1992 hanno una figlia, Nelly. Dopo il divorzio la B\u00e9art ha una storia con il compositore David Moreau, fratellastro di Patrick Bruel, con il quale nel 1996 ha un figlio, Yohann. La coppia per\u00f2 si lascia poco dopo.\nTra il 2000 e il 2003 \u00e8 legata al produttore Vincent Meyer, il quale le fece la corte durante le riprese de \"La R\u00e9p\u00e9tition - L'altro amore\". La storia termina tragicamente con il suicidio di Meyer a Parigi mentre la B\u00e9art era al Festival di Cannes 2003 a presentare \"Anime erranti\".\nNel 2008, a Genappe in Belgio e con rito civile, sposa l'attore e regista Micha\u00ebl Cohen, con il quale adotta un bambino etiope di otto mesi, Surifel, nato nel 2009. I due divorziano nel 2011.\nAll'inizio degli anni '90 si sottopone ad un intervento di chirurgia estetica alle labbra, il cui esito \u00e8 considerato un disastro dalla stessa B\u00e9art. Pur rifiutandosi di giudicare chi come lei ricorre alla chirurgia, l'attrice si dichiara contraria a tale pratica.\nRiconoscimenti.\nAltri.\nMembro della Giuria della Selezione Ufficiale al Festival di Cannes 2004"}
{"id": "749710", "revid": "287204", "url": "https://it.wikipedia.org/wiki?curid=749710", "title": "Wurzburg", "text": ""}
{"id": "749711", "revid": "287204", "url": "https://it.wikipedia.org/wiki?curid=749711", "title": "Profondo Blu", "text": "Profondo Blu \u00e8 il sedicesimo romanzo scritto da Jeffery Deaver. Il protagonista del romanzo, ambientato nel mondo della tecnologia di Internet, \u00e8 un hacker, Wyatt Gillette.\nTrama.\nPhate \u00e8 il nome in codice del nuovo incubo della Silicon Valley: un hacker eccezionale che grazie a un programma di sua creazione, \"Trapdoor\", pu\u00f2 entrare nei computer e nella vita di tutti, estrapolando informazioni che vengono utilizzate per uccidere, perch\u00e9 Phate \u00e8 un sadico omicida, che colpisce senza apparente motivo ogni genere di persona. L'unit\u00e0 crimini informatici della polizia della California \u00e8 impotente di fronte alle incursioni dell'hacker, e decide quindi di chiedere l'aiuto dell'assoluta autorit\u00e0 in materia di computer, Wyatt Gillette.\nIl problema \u00e8 che Gillette \u00e8 un detenuto della prigione di San Jose, incarcerato per innumerevoli violazioni di banche dati e sistemi informatici, non ultimo il teoricamente invalicabile algoritmo che custodisce i segreti del Dipartimento della Difesa. Il capo dell'unit\u00e0 crimini informatici, Thomas Anderson, garantisce per la liberazione del prezioso prigioniero, nonostante sia sconsigliato dal detective Frank Bishop, incaricato delle indagini.\nFinalmente connesso a un computer in rete, Gillette comincia la caccia al suo avversario nel \"Blu profondo\", lo spazio virtuale dove regnano gli hacker.\nI cavalieri dell'accesso.\nGrazie alla conoscenza di Internet di Gillette, la polizia arriva presto all'identificazione di Phate: questi \u00e8 Jon Patrick Holloway, gi\u00e0 conosciuto quale capo di una gang di criminali informatici, i \"Cavalieri dell'accesso\", cos\u00ec chiamati perch\u00e9 partecipavano a un gioco di simulazione, \"Access\", il cui scopo era avere il completo accesso alle informazioni che riguardavano un obiettivo, fosse una persona o un'istituzione. Il gioco, apparentemente innocuo, era diventato letale quando Holloway si era spinto fino ad uccidere i suoi obiettivi, perch\u00e9 per lui quello costituiva l'accesso totale.\nMa Gillette ha tralasciato di fornire un'informazione vitale agli investigatori: il braccio destro di Holloway nei giorni dei cavalieri dell'accesso era proprio lui, Wyatt Gillette."}
{"id": "749717", "revid": "3115", "url": "https://it.wikipedia.org/wiki?curid=749717", "title": "Alain Boyer", "text": "Allievo dell'\u00c9cole Normale Sup\u00e9rieure (ENS) di Parigi, dopo aver ottenuto nel 1977, la licenza d'insegnamento universitario (\"agr\u00e9gation\") in filosofia, \u00e8 nominato docente successivamente all'Universit\u00e0 Blaise Pascal di Clermont-Ferrand, l'Universit\u00e0 di Caen e alla Sorbona (Paris IV).\nDal 1982 al 1999, \u00e8 membro del Centre de Recherche en Epist\u00e9mologie Appliqu\u00e9e dell'\u00c9cole polytechnique, (CREA). Discepolo e traduttore di Karl Popper, il professore Boyer \u00e8 in Francia lo specialista universitario di quest'autore, che ha incontrato varie volte.\nInsegna quale professore di filosofia morale e politica all'universit\u00e0 della Sorbona dal 1998.\nRicerche.\nI lavori di ricerca di Alain Boyer, si iscrivono nel campo della filosofia generale delle scienze e della filosofia politica.\nIn filosofia delle scienze:\nIn filosofia politica classica e contemporanea, in particolare anglosassone:\nPubblicazioni.\nArticoli.\nEcco un elenco non esauriente dei diversi articoli redatti dal filosofo:"}
{"id": "749718", "revid": "729019", "url": "https://it.wikipedia.org/wiki?curid=749718", "title": "Rocca Varano", "text": "La Rocca Varano \u00e8 un'antica fortezza, costruita su uno sperone roccioso a poca distanza dal centro abitato di Camerino, nelle Marche.\nStoria e descrizione.\nEretta nel XIII secolo come residenza fortificata della nobile famiglia dei Da Varano, sar\u00e0 poi trasformata nel XIV secolo in fortezza difensiva.\nPer la futura signoria, la Rocca, costituiva una vera e propria fonte di guadagno, grazie ai pedaggi imposti alle genti che percorrevano la strada sottostante che collegava Roma all'Adriatico. Nel periodo successivo alla fine del ducato di Camerino, si salva dal degrado perch\u00e9 trasformata in casa colonica. Di recente parzialmente restaurata, l'antica Rocca \u00e8 Centro dell'artigianato e sede di convegni, mostre e manifestazioni."}
{"id": "749719", "revid": "1573940", "url": "https://it.wikipedia.org/wiki?curid=749719", "title": "Parnassius mnemosyne", "text": "Parnassius (Driopa) mnemosyne (), \u00e8 un lepidottero diurno appartenente alla famiglia dei Papilionidi.\n\u00c8 una delle tre specie del genere \"Parnassius\" presenti in Italia.\nEtimologia.\nL'epiteto specifico deriva dalla dea greca Mnemosine, madre delle nove muse, mentre il nome, \"Parnassius\", in latino significa proprio \"delle muse\" o \"di Apollo\".\nDescrizione.\nAdulto.\nLa farfalla \u00e8 caratterizzata da un colore di fondo bianco con venature scure, da due macchie nere e dall'estremit\u00e0 delle ali anteriori senza scaglie; sulle ali posteriori, nella porzione d'ala pi\u00f9 vicina all'addome dell'animale, vi sono delle sfumature di nero variabili, in base alle quali si distinguono diverse sottospecie della farfalla. \nLa femmina si distingue dal maschio principalmente per le macchie gialle laterali presenti sull'addome della femmina e per le dimensioni maggiori. \n\u00c8 morfologicamente simile a \"Parnassius apollo,\" la farfalla apollo, dalla quale si distingue agevolmente per l'assenza delle tipiche macchie rosse e per le dimensioni: \"Parnassius mnemosyne\" ha un'apertura alare di 45-60\u00a0mm, mentre l'Apollo l'ha di 50-80\u00a0mm. \nLa farfalla \u00e8 anche confondibile, pi\u00f9 che altro in volo o da chi \u00e8 poco competente nell'ambito dei lepidotteri, con alcune specie della famiglia \"Pieridae\", come per esempio il maschio di \"Pontia callidice\", tipica delle Alpi: le specie sono distinguibili prima di tutto per le venature alari, molto pi\u00f9 marcate in \"P. mnemosyne\", oltre che per le dimensioni e le estremit\u00e0 alari. \u00c8 molto simile anche la farfalla \"Aporia crataegi,\" distinguibile per l'assenza di macchie nere\".\"\nUovo.\nLe uova biancastre vengono depositate in prossimit\u00e0 dei bulbi delle piante nutrici della larva, spesso su steli di altre piante morte o rocce, dato che le \"Corydalis\" sono piante annuali e quando le femmine di P. mnemosyne devono deporre non sono ancora germogliate. Il modo in cui la farfalla riesca a trovare i bulbi sotterrati non \u00e8 ancora sicuro.\nLarva.\nLa larva \u00e8 nera a macchie gialle; sverna completamente formata all'interno o all'esterno dell'uovo. Si nutre solo nei giorni di sole, altrimenti \u00e8 nascosto sotto foglie o sassi. \nPupa.\nLa larva si impupa nel terreno, in un bozzolo di fili radi.\nBiologia.\nSi tratta una specie univoltina, la si pu\u00f2 trovare da met\u00e0 aprile a fine agosto, con variazioni a seconda della localizzazione.\nLa larva si ciba di piante del genere \"Corydalis\" e \"Fumaria\" in particolare \"C. solida\", \"C. cava\", \"C. intermedia\". Le uova sono depositate solitamente in prossimit\u00e0 delle piante alimentari larvali, invece che direttamente su di esse, visto che le \"Corydalis\" sono bulbi perlopi\u00f9 annuali e, quando le femmine di \"P. mnemosyne\" devono deporre le piante non sono ancora germogliate. Studi hanno dimostrato che, in presenza di due piante alimentari della larva, solo l'una o l'altra viene utilizzata.\nCome nelle altre specie del loro genere (tax) i maschi di \"P. mnemosyne\" durante l'accoppiamento depositano dello sphragis nell'addome della femmina, in modo che essa non possa riprodursi con altri individui.\nDistribuzione e habitat.\n\"Parnassius mnemosyne\" \u00e8 decisamente localizzata ma nei luoghi in cui si trova risulta relativamente comune; la si trova in vari ambienti: in radure umide, prati, luoghi cespugliosi, in prossimit\u00e0 di boschi, principalmente faggeti o pinete, ma anche, pi\u00f9 raramente, in luoghi secchi, caldi e freddi, steppe, quasi sempre di montagna, fino ai 2300 m d'altitudine, anche se generalmente tra i 1000 e i 1700 m; talvolta nei luoghi a clima continentale freddo e nelle steppe la si pu\u00f2 trovare anche al livello del mare. Secondo una ricerca IUCN si trova nei vari habitat con la seguente probabilit\u00e0: nelle foreste decidue al 22%, nelle praterie alpine e subalpine col 19% delle probabilit\u00e0, praterie mesofile 14%, praterie umide e alte 10%, boschi misti 8%, praterie calcaree secche e steppe 8%.\nLa farfalla ha un areale discontinuo, dovuto, come per tutte le specie del suo genere, all'isolamento in rifugi montani durante l'ultima era glaciale. Esso va dalla penisola balcanica all'Austria e la Baviera, i Carpazi, le Alpi, gli Appennini, la Sicilia settentrionale, i Pirenei, il Massiccio Centrale, alcune zone della Lettonia, della penisola scandinava e della Finlandia meridionale fino alla Turchia, il medio oriente, la Siberia e il Tien Shan.\nSecondo un documento dello studio di uno scienziato Russo che riporta i dati sulle localit\u00e0 settentrionali di \"Parnassius mnemosyne\" i limiti settentrionali della gamma di \"Parnassius mnemosyne\" sono determinati dalla distribuzione delle sue piante nutrizionali larvali piuttosto che dal clima e dall'altitudine. \nPer quanto riguarda l\u2019Italia, \u00e8 localmente diffusa: \u00e8 presente soprattutto sulle Alpi, sull'Appennino centrale e in Sicilia, ma la ritroviamo anche sull\u2019Aspromonte e in molte delle alture del resto dell'Appennino.\nConservazione.\nLa specie, pur non essendo propriamente a rischio estinzione, \u00e8 inclusa nell\u2019Allegato IV della Direttiva Habitat della CEE (92/43/CEE) e nell\u2019Appendice II della Convenzione per la conservazione della vita selvatica e dei suoi biotopi in Europa tra le specie di invertebrati protette. Secondo IUCN italiana si tratterebbe di una specie a rischio minimo (LC), mentre in quella inglese \u00e8 inserito nella lista rossa ed \u00e8 classificata come \"Least concerned\", ovvero \"vicina alla minaccia\" (NT). \nLa maggiore minaccia per questa specie, gi\u00e0 non molto diffusa, localizzata e con difficolt\u00e0 di dispersione, \u00e8 probabilmente l'aumento della temperatura dovuto al surriscaldamento globale, che potrebbe causare una diminuzione della popolazione della pianta nutrizionale larvale. Quest'ultima, essendo bulbo, \u00e8 vittima anche dei cinghiali che se ne nutrono sempre in aumento.\nTassonomia.\nLe sottospecie del lepidottero sono un innumerevoli, solo in Italia ne sono presenti 29\nSegue la tassonomia delle altre sottospecie di \"Parnassius mnemosyne\""}
{"id": "749721", "revid": "697352", "url": "https://it.wikipedia.org/wiki?curid=749721", "title": "TUI", "text": ""}
{"id": "749736", "revid": "1573940", "url": "https://it.wikipedia.org/wiki?curid=749736", "title": "Bubalus depressicornis", "text": "L'anoa di pianura (Bubalus depressicornis ) \u00e8 un bovino indonesiano endemico dell'isola di Sulawesi. \u00c8 strettamente imparentato con l'anoa di montagna, con il quale viene talvolta raggruppato dagli studiosi come un'unica specie.\nDescrizione.\nL'anoa di pianura misura circa 160-170\u00a0cm di lunghezza e 70-106\u00a0cm di altezza al garrese; con un peso che raggiunge i 150\u00a0kg nelle femmine e i 300\u00a0kg nei maschi, \u00e8 uno dei bovini pi\u00f9 piccoli. La sua coda non supera i 30\u00a0cm. Come si verifica anche per altri mammiferi delle foreste, l'anoa \u00e8 pi\u00f9 alto alla groppa che alle spalle; ci\u00f2 gli consente di penetrare con facilit\u00e0 sotto ai rami e attraverso le macchie. Le corna dell'anoa, corte, diritte e appuntite, costituiscono delle armi offensive e difensive molto pericolose. La loro lunghezza va da 27 a 37\u00a0cm nel maschio, e da 18 a 26\u00a0cm nelle femmine; impiantate molto vicino alla parte superiore degli occhi, esse sono, alla base, di sezione triangolare. Le zampe sono corte e ricordano quelle dell'antilope; fornite di zoccoli arrotondati, hanno degli speroni cornei diretti all'indietro. Il colore del mantello \u00e8 bruno scuro, ma spesso, nelle femmine, \u00e8 pi\u00f9 chiaro. Il mento a volte porta una piccola macchia bianca; la coda termina con un ciuffo di peli sottili. Il pelame \u00e8 corto e di aspetto lanoso. Negli esemplari giovani il manto lanoso \u00e8 particolarmente abbondante, mentre i vecchi maschi sono talvolta quasi glabri. Gli anoa giovani sono di un bruno rossiccio tendente al giallastro; il loro manto si scurisce man mano che crescono. L'anoa di pianura si distingue da quello di montagna per la coda pi\u00f9 lunga, una diversa disposizione delle macchie bianche e le corna pi\u00f9 lunghe.\nDistribuzione e habitat.\nLa specie \u00e8 endemica dell'isola indonesiana di Sulawesi, ed occupa un areale che si estende su circa 5000\u00a0km\u00b2. Come indica il nome, abita nelle foreste di pianura. Si incontra anche in aree paludose e in passato veniva avvistato anche nelle zone costiere. Talvolta viene rinvenuto in zone montuose, a quote piuttosto elevate.\nBiologia.\nQuesto bufalo \u00abin miniatura\u00bb \u00e8 erbivoro e si nutre di piante acquatiche, felci, erba, alberelli, frutti caduti, palme e zenzero. Come altri bufali, anch'esso ama sguazzare in pozze di acqua e fango; per ricavare i sali minerali di cui necessita, lecca dagli affioramenti di sale o beve l'acqua di sorgenti minerali o addirittura quella di mare.\nGli anoa di pianura conducono vita per lo pi\u00f9 solitaria, ma le coppie costituite dalla madre con il piccolo sono piuttosto comuni e sono stati registrati anche piccoli gruppi composti da un massimo di cinque esemplari. Le ricerche effettuate indicano che i maschi sono territoriali, in quanto sono stati visti marcare gli alberi con le corna e grattare il suolo con gli zoccoli dopo aver urinato. Gli accoppiamenti possono avvenire in ogni periodo dell'anno e, dopo un periodo di gestazione di 275-315 giorni, le femmine partoriscono un unico piccolo.\nStato di conservazione.\nLa popolazione di questo bovino \u00e8 notevolmente diminuita rispetto al passato. Le principali minacce alla sua sopravvivenza sono la caccia e la distruzione dell'habitat, dovuta al prosciugamento delle aree palustri, allo sviluppo dell'agricoltura e alla deforestazione. Gli anoa vengono cacciati per la loro carne, che viene venduta nei mercati locali. Inoltre, il cranio e le corna vengono trasformati in trofei e souvenir o impiegati nella medicina tradizionale. Per questi motivi, la specie si \u00e8 ritirata nelle aree di foresta pi\u00f9 remote di Sulawesi. In natura, la popolazione attuale viene stimata a non pi\u00f9 di 2500 unit\u00e0, ma fortunatamente un discreto numero di esemplari \u00e8 presente negli zoo di tutto il mondo. La IUCN colloca \"Bubalus depressicornis\" tra le specie in pericolo (\"Endangered\")."}
{"id": "749737", "revid": "1305772", "url": "https://it.wikipedia.org/wiki?curid=749737", "title": "TVN", "text": ""}
{"id": "749743", "revid": "486946", "url": "https://it.wikipedia.org/wiki?curid=749743", "title": "Telewizja Nowa", "text": ""}
{"id": "749776", "revid": "1573940", "url": "https://it.wikipedia.org/wiki?curid=749776", "title": "Bubalus quarlesi", "text": "L'anoa di montagna (Bubalus quarlesi ) \u00e8 un bovide endemico delle montagne di Sulawesi.\nDescrizione.\nDimensioni.\nBovide di medie dimensioni con la lunghezza della testa e del corpo tra 122 e 153\u00a0cm, l'altezza al garrese fino a 75\u00a0cm, la lunghezza della coda fino a 27\u00a0cm e un peso fino a 150\u00a0kg.\nAspetto.\nIl corpo \u00e8 rotondeggiante con le zampe corte ed esili. La pelliccia \u00e8 densa e lanosa, tuttavia in individui maturi pu\u00f2 diradarsi, ma mai raggiungere le condizioni come nell'anoa di pianura. Il colore varia dal marrone scuro al nero, i maschi sono generalmente pi\u00f9 scuri. Le zampe sono nere-brunastre per tutta la loro lunghezza. Piccole macchie sono frequentemente presenti sopra e davanti agli zoccoli, ma sono spesso difficili da osservare. La regione inguinale \u00e8 pi\u00f9 chiara del resto del corpo. La coda \u00e8 relativamente corta, circa il 14,6-17,8% della lunghezza totale. Le orecchie sono piccole e strette. Entrambi i sessi hanno un paio di corna diritte, lisce e coniche, con la sezione rotonda, lunghe tra 14,6 e 19,9\u00a0cm.\nBiologia.\nComportamento.\nSi sposta singolarmente o in coppie, pi\u00f9 raramente in gruppi fino a 5 individui. La maggior parte delle volte si incontrano madri con i propri figli, oppure un maschio e una femmina adulti. \u00c8 attivo principalmente al mattino, per poi trovare rifugio sotto grossi alberi durante il pomeriggio. Si fa il bagno in pozze d'acqua e di fango.\nAlimentazione.\nSi nutre di erba ed altri vegetali, incluse piante legnose, felci, piante a foglia larga, carici, monocotiledoni e muschio.\nPu\u00f2 bere acqua marina per soddisfare i bisogni di minerali in assenza di sorgenti d'acqua o affioramenti di sali minerali.\nRiproduzione.\nSono stati riportati parti a distanza di 13 mesi uno dall'altro. I vitelli sono alla nascita pi\u00f9 chiari, color bruno dorato, per poi divenire pi\u00f9 rossastri. Raggiungono la maturit\u00e0 sessuale tra 2 e 3 anni. L'aspettativa di vita \u00e8 di 20-25 anni.\nDistribuzione e habitat.\nQuesta specie \u00e8 conosciuta soltanto sull'isola di Sulawesi e sulla vicina isola di Buton.\nVive nelle dense foreste pluviali primarie tra 1.000 e 2.300 metri di altitudine, sebbene sia stata osservata anche in prossimit\u00e0 del livello medio del mare. Si trova in prossimit\u00e0 di abbondanti risorse d'acqua e bassa attivit\u00e0 umana.\nTassonomia.\nAncora non \u00e8 chiaro se questa forma \u00e8 una specie distinta dall'anoa di pianura, poich\u00e9 sono presenti forme intermedie e probabili ibridizzazioni, con una enorme variabilit\u00e0 nell'anatomia e nella genetica tra gli individui finora osservati. \nStato di conservazione.\nLa IUCN Red List, considerato che la popolazione \u00e8 probabilmente rappresentata da meno di 2.500 esemplari adulti, che il declino sia superiore al 20% nelle ultime due generazioni e che le sotto-popolazioni siano formate da gruppi di meno di 250 individui maturi, classifica \"B.quarlesi\" come specie in pericolo (EN).\nLa CITES ha inserito questa specie nell'appendice I."}
{"id": "749806", "revid": "767487", "url": "https://it.wikipedia.org/wiki?curid=749806", "title": "One Cold Winter's Night (DVD)", "text": "One Cold Winter's Night \u00e8 il primo DVD dei Kamelot, una band power metal che ha registrato anche 9 album in studio.\nIl disco.\nIl DVD \u00e8 stato filmato l'11 febbraio 2006 al Rockefeller Musichall di Oslo, in Norvegia, con la regia di Patric Ullaeus e l'utilizzo di ben 18 telecamere.\nIl titolo del DVD riprende una canzone degli stessi Kamelot, \"On the Coldest Winter Night\", contenuta nell'album del 2003 Epica.\nPartecipazioni.\nDurante il concerto la band si \u00e8 avvalsa della partecipazione di numerosi altri artisti, con cui ha collaborato anche in passato, tra cui:"}
{"id": "749811", "revid": "486946", "url": "https://it.wikipedia.org/wiki?curid=749811", "title": "Pseudonovibos", "text": ""}
{"id": "749819", "revid": "599013", "url": "https://it.wikipedia.org/wiki?curid=749819", "title": "Tvr", "text": ""}
{"id": "749823", "revid": "63756", "url": "https://it.wikipedia.org/wiki?curid=749823", "title": "Governatorato del Dhofar", "text": "Il governatorato del Dhofar - ma pi\u00f9 correttamente \u1e92uf\u0101r - () \u00e8 situato nel sud dell'Oman, al confine con lo Yemen. La superficie totale \u00e8 di 99.300 km\u00b2, la popolazione raggiunge i 215.960 abitanti, secondo il censimento del 2003. La capitale della regione \u00e8 Salalah.\nPopolazione e societ\u00e0.\nSebbene negli ultimi decenni vi si siano insediate molte persone di lingua araba (predominante nel resto dell'Oman), specialmente nelle maggiori citt\u00e0, la regione del Dhofar \u00e8 tradizionalmente la patria di popolazioni parlanti lingue sudarabiche del gruppo semitico. Fra di esse la maggiore \u00e8 la lingua shehri, parlata dalle trib\u00f9 delle montagne Qara, Shahra, Barahama, Beit al-Shaik e Bathira, e comunemente nota pure come \"Jabbali\", ossia \"lingua delle montagne\": \u00e8 affine alla lingua mehri dello Yemen. \nEconomia.\nStoricamente il Dhofar \u00e8 stato la principale fonte di franchincenso nel mondo, sebbene oggi il maggior esportatore mondiale sia la Somalia.\nLetteratura.\nLo scrittore egiziano Sonallah Ibrahim ha scritto un romanzo, Warda (trad. it. Patrizia Zanelli, Ilisso), che parla di una giovane guerrigliera del Dhofar negli anni '60-'70."}
{"id": "749828", "revid": "125035579", "url": "https://it.wikipedia.org/wiki?curid=749828", "title": "Centro abitato", "text": "Un centro abitato \u00e8 una localit\u00e0 composta di pi\u00f9 edifici che ha una vita sociale autonoma.\nDefinizione.\nPer approfondimenti fare riferimento a localit\u00e0 abitata."}
{"id": "749830", "revid": "106356", "url": "https://it.wikipedia.org/wiki?curid=749830", "title": "An Inconvenient Truth", "text": ""}
{"id": "749833", "revid": "123366241", "url": "https://it.wikipedia.org/wiki?curid=749833", "title": "2M1207 b", "text": "2M1207 b \u00e8 un oggetto di massa planetaria che orbita intorno a 2M1207, una nana bruna visibile nella costellazione del Centauro a circa dalla Terra. Degno di nota per essere stato uno tra i primi esopianeti ad essere stato osservato direttamente dalla Terra ed il primo esopianeta scoperto in orbita attorno ad una nana bruna, il pianeta fu scoperto nel 2004 e confermato l'anno successivo da un'\u00e9quipe di astronomi dell'European Southern Observatory, capitanata da Ga\u00ebl Chauvin, presso l'Osservatorio del Paranal in Cile.\nIl pianeta, un gigante gassoso, orbiterebbe attorno alla nana bruna ad una distanza di circa , simile a quella che separa Plutone dal Sole; nonostante la distanza, il pianeta possiede una temperatura superficiale stimata in circa , dovuta al meccanismo di Kelvin-Helmholtz. La massa del pianeta \u00e8 piuttosto elevata, compresa tra 3 e 10 volte la massa di Giove, ma comunque inferiore alla massa limite (13 masse gioviane, MJ) calcolata perch\u00e9 nel nucleo dell'oggetto possa verificarsi la fusione del deuterio, caratteristica che contraddistingue le nane brune.\nScoperta ed identificazione.\n2M1207 b \u00e8 un oggetto circa 100 volte meno luminoso della nana bruna di cui \u00e8 compagno; nel 2004, quando venne scoperto, fu descritto dai primi osservatori del Very Large Telescope (VLT) come \"una debole macchia rossastra di luce\". Per un certo periodo di tempo vi fu il dubbio che si trattasse di due oggetti distanti che apparivano vicini solo per un effetto ottico, ma le successive osservazioni condotte tramite il telescopio spaziale Hubble e lo stesso VLT hanno permesso di dimostrare che i due oggetti presentano analoghi valori di moto spaziale, e che dunque costituiscono effettivamente un sistema binario.\nLe prime stime sulla distanza del sistema, condotte tramite metodi fotometrici, convergevano su un valore di ; nel dicembre del 2005 l'astronomo statunitense Eric Mamajek ottenne una misura pi\u00f9 accurata (53 \u00b1 6 pc) utilizzando il metodo degli ammassi in movimento. Recenti misurazioni condotte tramite il metodo della parallasse hanno confermato sostanzialmente le misure di Mamajec, suggerendo una distanza di circa (circa ).\nCaratteristiche.\nLe stime su massa, raggio e temperatura di 2M1207 b sono afflitte da incertezza. Sebbene le evidenze spettroscopiche facciano propendere per una massa di 8 \u00b1 2 volte la massa di Giove e per una temperatura di , i modelli teorici per un oggetto con tali caratteristiche prevedono una luminosit\u00e0 10 volte maggiore di quella osservata. Per tale ragione, sono stati proposti dei valori inferiori di massa e temperatura; in alternativa, si \u00e8 ipotizzato che la luminosit\u00e0 di 2M1207 b si presenti inferiore alle attese a causa di un disco di polveri e gas che circonda l'oggetto, e che dunque ne assorbe la luce. Un'altra ipotesi formulata da Mamajek e Meyer, anche se piuttosto improbabile, \u00e8 che il pianeta sia in realt\u00e0 pi\u00f9 piccolo e che stia irradiando il calore generato da una recente collisione con un altro oggetto.\nL'oggetto dista dalla nana bruna circa , il che implica un periodo orbitale di circa 1700 anni. L'analisi dello spettro infrarosso mostra la presenza di molecole d'acqua nella sua atmosfera.\nPianeta o sub-nana bruna?\nNonostante la massa di 2M1207 b sia inferiore a quella ritenuta necessaria perch\u00e9 nel suo nucleo possa aver luogo la fusione del deuterio (circa 13 MJ), e le immagini dell'oggetto siano state ampiamente etichettate come le prime immagini dirette di un esopianeta, \u00e8 effettivamente oggetto di dibattito la sua classificazione come tale. Alcune definizioni del termine \"pianeta\" richiedono che il pianeta si sia formato secondo le condizioni del modello della nebulosa, a partire da un accrescimento secondario in un disco protoplanetario. Secondo tale definizione, supponendo che 2M1207 b si sia formato a partire dal collasso gravitazionale di una nube gassosa, come accade per le stelle, allora l'oggetto andrebbe classificato come sub-nana bruna piuttosto che come pianeta. Nella stessa situazione si trova GQ Lupi b, un altro oggetto osservato direttamente nel 2004. D'altro canto, la scoperta di casi al limite come Cha 110913-773444 \u2014 un planemo interstellare \u2014 solleva il dubbio se \u00e8 opportuno operare una linea di demarcazione tra stelle/nane brune e pianeti solamente sulla base dei meccanismi che ne hanno condotto alla formazione. A partire dal 2006 l\"International Astronomical Union Working Group on Extrasolar Planets\" descrive 2M1207 b come un \"possibile compagno di massa planetaria di una nana bruna\"."}
{"id": "749834", "revid": "729019", "url": "https://it.wikipedia.org/wiki?curid=749834", "title": "Strada statale 120 dell'Etna e delle Madonie", "text": "La strada statale 120 dell'Etna e delle Madonie (SS 120) \u00e8 una strada statale italiana che si trova in Sicilia e muove dalla strada statale 113 Settentrionale Sicula (sette chilometri a nord di Cerda) per giungere a Fiumefreddo di Sicilia: \u00e8 una delle principali strade della regione e serve un'amplissima area dell'entroterra siciliano, compresa nelle province di Palermo, Enna, Messina e Catania.\n\u00c8 conosciuta anche come strada dei Quattro parchi visto che attraversa, o comunque lambisce, il parco delle Madonie, il parco dei Nebrodi, il parco fluviale dell'Alcantara ed il parco dell'Etna. Un'altra denominazione in uso nel passato era strada Termini - Taormina, richiamando le due principali localit\u00e0 vicine ai due capi del percorso.\nSul tratto nella provincia di Palermo si snodava l'itinerario della Targa Florio.\nDescrizione.\nDalla SS 113 a Nicosia.\nLa strada inizia nei pressi della stazione di Cerda, a sette chilometri dal centro abitato di Cerda, collegandosi con la Settentrionale Sicula, attraversa Cerda, incrocia la SP 7, che serve i comuni di Aliminusa, Montemaggiore Belsito e Alia. Proseguendo incontra la strada che porta a Sclafani Bagni e successivamente attraversa per Caltavuturo. Incrociata l'A19 Palermo-Catania mediante la strada statale 120 racc di Tre Monzelli, la strada prosegue lungo il versante meridionale della catena delle Madonie, attraversando gli abitati di Castellana Sicula e Petralia Sottana. Incontra poi la strada che porta a Petralia Soprana, poi la strada statale 290 di Alimena e quindi la strada statale 286 di Castelbuono, passando per Gangi. Superata Gangi, la strada entra nel territorio della provincia di Enna, attraversando il centro abitato di Sperlinga per poi confluire nella strada statale 117 Centrale Sicula, con cui condivide un breve tratto, nei pressi di Nicosia.\nDa Nicosia a Fiumefreddo di Sicilia.\nStaccatasi dalla strada statale 117 Centrale Sicula immediatamente a est di Nicosia, la strada, attraverso un tortuoso percorso collinare, volge verso Cerami e quindi Troina, da dove si diparte la strada statale 575 di Troina, che scende a valle verso Patern\u00f2. Entrata in provincia di Messina, la strada passa da Cesar\u00f2, da dove si diparte la strada statale 289 di Cesar\u00f2, continuando a lambire il versante meridionale della catena dei Nebrodi. Nel territorio della provincia di Catania, la strada incontra la strada statale 284 Occidentale Etnea e attraversa l'abitato di Randazzo, da dove si diparte la strada statale 116 Randazzo-Capo d'Orlando. A questo punto, passa per le frazioni di Passopisciaro e Rovittello prima di raggiungere Linguaglossa e Piedimonte Etneo, sulle pendici del versante settentrionale dell'Etna, per finire a Fiumefreddo di Sicilia, dove si ha termine nella strada statale 114 Orientale Sicula.\nLavori e progetti.\nNegli anni 2010 l'ANAS ha realizzato uno studio di fattibilit\u00e0 per l'ammodernamento del tratto tra il bivio Murazzorotto e lo svincolo autostradale di Fiumefreddo di Sicilia, per un'estesa di circa 30 km, in massima parte in variante, in modo da permettere di evitare tutti gli attraversamenti di centri abitati."}
{"id": "749835", "revid": "198277", "url": "https://it.wikipedia.org/wiki?curid=749835", "title": "Aldo Vitali", "text": ""}
{"id": "749839", "revid": "1431409", "url": "https://it.wikipedia.org/wiki?curid=749839", "title": "Forest Whitaker", "text": "Biografia.\nFiglio di un assicuratore e di un'insegnante, i genitori lo spinsero verso le discipline sportive, durante il college pratic\u00f2 football americano a ottimi livelli, riuscendo ad ottenere una borsa di studio. Ma la passione per la recitazione e il canto, con un timbro da tenore, lo spinsero a frequentare l'universit\u00e0 di San Francisco.\nEsordisce nel 1982 nel film \"Fuori di testa\" al fianco di Sean Penn, successivamente recita in film come \"Platoon\", \"Good Morning, Vietnam\", \"Il colore dei soldi\", \"La moglie del soldato\" e \"Bird\" dove interpreta il musicista Charlie Parker. Nel 1995 debutta come regista nel film \"Donne - Waiting to Exhale\" con Whitney Houston. Nel 2000 ricevette una nomination per il Razzie Awards nella categoria peggiore attore non protagonista dell'anno per \"Battaglia per la Terra\", film che ha collezionato ben nove Razzie.\nDopo altre interpretazioni in film come \"Ghost Dog - Il codice del samurai\", \"Smoke\", \"In linea con l'assassino\" e \"Panic Room\", nel 2007 vinse l'Oscar al miglior attore protagonista, il Golden Globe, e il Bafta per la sua interpretazione del sanguinario dittatore ugandese Idi Amin Dada ne \"L'ultimo re di Scozia\", oltre ai premi di miglior attore delle pi\u00f9 importanti associazioni dei critici statunitensi: Chicago, Los Angeles, Boston, Kansas City, Las Vegas e New York.\nTra il 2006 e il 2007 \u00e8 apparso in alcune puntate delle serie televisive \"E.R. - Medici in prima linea\" e \"The Shield\". Nel 2008 \u00e8 stato la voce narrante di \"Crips and Bloods: Made in America\", un documentario sulle gang afroamericane di Los Angeles. Nel 2013 fonda una casa di produzione che porta il suo nome, la Forest Whitaker's Significant Productions, il cui primo film prodotto \u00e8 stato \"Prossima fermata Fruitvale Station\". Nel 2015 ebbe un ruolo in \"Southpaw - L'ultima sfida\" (film diretto dal noto regista Antoine Fuqua) al fianco di Jake Gyllenhaal e fu candidato al NAACP Image Award come migliore attore non protagonista, che tuttavia alla fine non vinse.\nNegli anni successivi ha continuato a lavorare in vari film come \"Condannato a combattere, Black Panther,\" \"City of Lies\" e \"Respect\", oltre a ottenere il ruolo di protagonista nella serie televisiva \"Godfather of Harlem\" e ad ottenere un ruolo ricorrente in \"Empire\". Nel 2019 ha inoltre lavorato come doppiatore nel videogioco \".\"\nVita privata.\nSul set del film \"Blown Away - Follia esplosiva\" conobbe l'attrice Keisha Simone Nash, che ha poi sposato nel 1996 e con cui ha avuto due figlie: Sonnet Noel (1996) e True (1998). Ha anche due altri figli, Ocean (1990) ed Autumn, nati da una sua precedente relazione. \u00c8 da molti anni un convinto vegetariano (come anche sua figlia True) ed uno strenuo sostenitore dei diritti degli animali, essendo membro della PETA, per la quale ha anche girato degli spot.\n\u00c8 cintura nera di kenp\u014d, oltre ad essere un entusiastico praticante di escrima, cui si allena sotto la supervisione di Dan Inosanto, e yoga. \u00c8 affetto da ptosi palpebrale all'occhio sinistro, condizione che gli ha donato ormai un aspetto iconico presso il grande pubblico e che, secondo il parere dei critici, gli donerebbe inoltre un'aria \"intrigante\", conferendo alla sua recitazione un'impostazione \"pigra e contemplativa\". L'attore ha spiegato che questa condizione \u00e8 ereditaria, ed ha pi\u00f9 volte considerato la possibilit\u00e0 di un intervento chirurgico correttivo, non per fini estetici, bens\u00ec per migliorare la propria vista.\nDoppiatori italiani.\nNelle versioni in italiano dei suoi film, Forest Whitaker \u00e8 stato doppiato da:\nDa doppiatore \u00e8 sostituito da:"}
{"id": "749842", "revid": "486946", "url": "https://it.wikipedia.org/wiki?curid=749842", "title": "Apparato Centrale ad itinerari", "text": ""}
{"id": "749846", "revid": "45891", "url": "https://it.wikipedia.org/wiki?curid=749846", "title": "Pokemon Mystery Dungeon", "text": ""}
{"id": "749852", "revid": "321661", "url": "https://it.wikipedia.org/wiki?curid=749852", "title": "Belvedere di Enna", "text": "Il Belvedere di Enna, storicamente intitolato a Guglielmo Marconi e poi a Francesco Crispi, \u00e8 una piazza panoramica del centro storico di Enna .\nLa piazza.\nL'ampia piazza, realizzata nel 1927 ed inclusa tra le opere pubbliche che mutarono, in epoca fascista, il volto di Enna, appena eretta a capoluogo dell'omonima provincia, affaccia su un vastissimo panorama ai piedi del monte su cui sorge la citt\u00e0.\nIl Belvedere \u00e8 una piazza rettangolare, al cui centro troneggia la \"Fontana del ratto di Proserpina\", struttura in marmo di grande suggestione su cui spicca la statua bronzea rappresentante il ratto. Attorno si stringono verdi siepi su cui svettano alti pini secolari.\nOltre alla Fontana del Ratto e al notevole corrimano con colonnine e vasi artistici anch'essi marmorei, che delimitano il Belvedere e il Viale Marconi che ne \u00e8 un prolungamento, il Belvedere di Enna possiede alcuni esemplari d'architettura antica, quali il Grande Albergo Belvedere, pregevole edificio classico, dalla splendida facciata.\nPanorama.\nDal Belvedere di Enna, lo sguardo spazia dalla vicina Calascibetta, cittadina medievale, a tutto il settore settentrionale della Sicilia centrale, vale a dire fino alle vette dei Nebrodi, che cingono l'orizzonte."}
{"id": "749856", "revid": "6923", "url": "https://it.wikipedia.org/wiki?curid=749856", "title": "Kting voar", "text": "Lo kting voar (\"Pseudonovibos spiralis\" ), detto anche bue mangiatore di serpenti, \u00e8 un bovino che si presume viva in Cambogia e Vietnam.\nGli unici resti pervenuti di questo animale sono alcune paia di corna lunghe circa 45 cm con attaccato del pelo (che lasciava intuire un mantello pezzato), il primo a trovarle fu uno zoologo in un mercato di Saigon e subito attribuite ad una nuova specie.\nI test del DNA eseguiti sulle corna hanno dimostrato che il leggendario Kting voar altro non \u00e8 che una vacca domestica dalle corna piegate in forma di talismano per proteggere dai morsi di serpente: da questo si deducono le misteriose allusioni ai serpenti che il folklore locale attribuisce a questo animale.\nC'\u00e8 comunque chi sostiene che i miti locali derivino da osservazioni reali, e avvistamenti di questo animale sono stati fatti anche da esploratori inglesi nel XX secolo.\nFu dunque creato un genere distinto per questo animale, probabilmente in pericolo od addirittura estintosi a causa della deforestazione e della caccia indiscriminata.\nIl nome kting voar in cambogiano significa \"gaur dalle corna a liana\", ma fu erroneamente tradotto in Occidente come \"capra della giungla\". Ad alimentare questa confusione il nome in vietnamita dell'animale, lin duong, che vuol dire \"capra di montagna\" ed \u00e8 usato per descrivere anche le specie di capricorni."}
{"id": "749857", "revid": "125950655", "url": "https://it.wikipedia.org/wiki?curid=749857", "title": "Il trenino Thomas", "text": "Il trenino Thomas (titolo originale: \"Thomas the Tank Engine &amp; Friends\" dal 1984 al 2003; \"Thomas and Friends\" dal 2003 ad oggi) \u00e8 una serie televisiva inglese per bambini, trasmessa per la prima volta il 9 ottobre 1984 sul canale ITV. Le prime 12 serie furono girate agli Shepperton Studios in 35\u00a0mm.\nIn Italia \u00e8 stato trasmesso su Disney Channel ed \u00e8 stato replicato su Playhouse Disney/Disney Junior, JimJam, Italia 1, Cartoonito, Boing e Frisbee.\n\u00c8 basata su una serie di libri del reverendo W.V. Awdry, intitolata \"The Railway Series\". Le storie riguardano un gruppo di treni ed altri mezzi di trasporto antropomorfizzati che vivono sull'Isola di Sodor. I libri erano basati sulle storielle che Awdry raccontava a suo figlio Christopher quando questi era malato di morbillo. Molte storie traggono ispirazione a situazioni reali della vita di Awdry.\nLo show ha visto alternarsi molte celebrit\u00e0 nel ruolo di voce narrante, tra cui Ringo Starr (1984-86) e Michael Angelis (1991-2012) per la versione inglese, George Carlin (1991-95), Alec Baldwin (1998-02) e Michael Brandon (2003-2012) per la versione statunitense, Pierce Brosnan in entrambe le versioni come guest star e Mark Moraghan (2013-2018). Dalla ventiduesima alla ventiquattresima la voce narrante delle due versioni \u00e8 quella del Trenino Thomas che parla al pubblico come John Halser per il Regno Unito e Joseph May per gli Stati Uniti.\nIl successo mondiale della serie ha dato vita ad un vasto merchandising che va da libri e riviste ai modellini, dalle posate alle bevande fino a una forma di spaghetti.\nAnche le ferrovie turistiche hanno beneficiato del fenomeno: in Inghilterra la compagnia \"Day Out with Thomas\" organizza trenini turistici con locomotive decorate sul modello dei personaggi della serie.\nProduzione.\nAnimazione.\nInizialmente la serie fu prodotta con l'animazione di modellini agli Shepperton Studios. All'epoca l'impiego di modellini veniva considerato un metodo efficace per animare le storie. Le locomotive e gli altri veicoli venivano radiocomandati, mentre i personaggi umani erano figure statiche. In alcune scene fu utilizzata anche la tecnica dello stop-motion, per esempio quando era previsto il movimento di un personaggio umano o animale. Il disegno animato fu invece impiegato nella terza stagione per creare delle api.\nQuando la serie fu ideata, nel 1983, l'animazione dei modellini non permetteva la sincronizzazione del labiale, ma il creatore dello show, Britt Allcroft, ed il model director David Mitton non lo considerarono un aspetto limitante. Circa 20 anni dopo, per\u00f2, con il progresso tecnologico, la serie vide l'introduzione del CGI (Computer-Generated Imagery) da parte della HOT Animation, societ\u00e0 satellite della HIT Entertainment. Inizialmente fu utilizzato per creare il fumo ed altri effetti, ma in seguito la HIT (nuova proprietaria del format) annunci\u00f2 la sua intenzione di farne una serie totalmente in CGI a partire dal 2009. Nella dodicesima serie il CGI della Nitrogen Studios fu utilizzato per animare i volti dei personaggi e per far muovere le persone e gli animali all'interno delle storie. La serie successiva comport\u00f2 un'animazione CGI integrale.\nI modelli.\nInizialmente i modellini originali furono filmati in un plastico per trenini, costruito presso gli studios. Erano costruiti in scala 1:32, nota negli ambienti come \"Gauge 1\". Le locomotive usavano uno chassis della M\u00e4rklin con un corpo costruito appositamente per la serie. Oltre ai meccanismi per far muovere gli occhi, questi corpi includevano anche un generatore di fumo. Le carrozze ed i trattori erano invece costruiti usando i kit della Tenmille. Successivamente i modelli furono tutti costruiti su progetto originale.\nDalla stagione 5 alla 12 furono impiegati dei modellini in scala maggiore per i personaggi a scartamento ridotto, in modo da rappresentare tutti i loro complessi meccanismi mantenendo un sufficiente livello di dettaglio. Nella sesta stagione i personaggi noti \"the Pack\" (le macchine utensili) furono tutte costruite su scala pi\u00f9 grande, e furono cos\u00ec realizzati dei modellini pi\u00f9 grandi di Thomas e Percy in modo tale che potessero interagire tra loro. Nella nona stagione, fu costruito un altro modellino di Thomas nella stessa scala delle macchine a scartamento ridotto, in modo tale da aumentare le possibilit\u00e0 di interazione tra questi personaggi. Successivamente, nelle decima stagione, arriv\u00f2 un modellino pi\u00f9 grande anche di James. Nel 2009 questi modelli furono esposti in una mostra speciale tenutasi al Drayton Manor Theme Park. Altri modelli, come quelli di Gordon, Toby, Annie e Clarabel sono invece esposti ai Nitrogen Studios.\nLa narrazione.\nPrima della tredicesima stagione la narrazione e i dialoghi erano tutti ad opera di un'unica voce (tranne nella versione italiana in cui le singole voci arrivarono nella dodicesima stagione). Fu questa una scelta di Allcroft, che desiderava che le storie televisive fossero in qualche modo un'estensione del modo con cui venivano raccontate le storie a casa, in un ambiente confortevole. Tutte le emozioni dei personaggi sarebbero state rese dalle sfumature della voce del narratore, unitamente alle espressioni facciali dei personaggi, alla musica e all'azione sullo schermo.\nLe prime 130 storie furono scritte per la televisione da Britt Allcroft e David Mitton. Per le prime due stagioni e per la quarta stagione la serie si bas\u00f2 strettamente sui libri de \"the Railway\".\nProduttori.\nSi sono succeduti diversi produttori nella serie:\nBritt Allcroft, David Milton e Robert D. Cardona (1984\u20131986)\nBritt Allcroft e David Mitton (1991\u20131999)\nPhil Fehrle (2002\u20132003)\nSimon Spencer (2004\u20132009)\nNicole Stinn (2010\u2013present)\nIn origine la serie fu prodotta dalla Britt Allcroft Productions e dalla Clearwater Features Ltd (la societ\u00e0 di David Mitton e Robert D. Cardona). La Clearwater chiuse nel 1990 e la Britt Allcroft Company (che nel 2000 cambi\u00f2 denominazione in Gullane Entertainment) divenne l'unica produttrice fino al 2002, anno in cui la HIT Entertainment compr\u00f2 la societ\u00e0. La HIT Entertainment fu acquistata nel 2005 dalla Apax. Negli USA la serie \u00e8 distribuita dalla Connecticut Public Television per la PBS.\nSigle.\nLa sigla iniziale, cos\u00ec come la musica e le canzoncine all'interno delle puntate dalla prima alla settima stagione sono composte da Mike O'Donnell e Junior Campbell, per un totale di 182 episodi tra il 1984 ed il 2003. La sigla italiana \"Il trenino\" \u00e8 stata incisa da Christian De Sica.\nNel 2004 Robert Hartshorne prese il loro posto come compositore. Ed Welch compose una nuova sigla, \"Engine Roll Call\".\nLa storia.\n1984-1998.\nLa prima serie (1984) si basa sulle storie dei primi otto libri, oltre allo speciale scritto dal reverendo W. Awdry, \"Thomas's Christmas Party\". La seconda serie (1986) \u00e8 invece basata sulle storie dal libro 9 (\"Edward the Blue Engine\") al libro 30 (\"More About Thomas the Tank Engine\"). Questo libro era particolare in quanto fu scritto specificamente da Christopher Awdry per lo show, in quanto al tempo per obbligo contrattuale gli episodi televisivi dovevano essere unicamente adattamenti delle storie scritte sui libri. Oltre alla serie pubblicata sui libri, fu usata anche una storia apparsa su un numero annuale, \"Thomas and Trevor\" ed un racconto \"stand-alone\", \"Thomas and the Missing Christmas Tree\". Ci fu anche un episodio, intitolato \"The Missing Coach\", che non fu completato perch\u00e9 Allcroft lo ritenne troppo disorientante per i bambini pi\u00f9 piccoli. La produzione lo sostitu\u00ec con \"Thomas, Percy and the Coal\".\nLa terza serie fu trasmessa tra il 1991 ed il 1992 in due parti da tredici episodi l'una. Fu realizzata al costo di 1,3 milioni di sterline. La serie era una combinazione di episodi derivati dai libri de \"The Railway Series\", dai fumetti di \"Thomas the Tank Engine and Friends\" e da storie originali scritte da Allcroft e Mitton. Una delle principali ragioni per le quali vennero usate altre storie rispetto a quelle contenute nei libri originali era che molti dei racconti non ancora trasposti in televisione contenevano tanti nuovi personaggi, il che avrebbe incrementato i costi per la loro realizzazione. Un altro motivo era che la produzione preferiva che ci fossero pi\u00f9 storie incentrate su Thomas, il personaggio che dava il nome alla serie. Il reverendo W. Awdry lament\u00f2 per\u00f2 che le nuove storie erano troppo irreali.\nAnche la quarta serie fu trasmessa in due blocchi, dal 1994 al 1995. I produttori avevano pianificato di introdurre qualche nuovo personaggio femminile, tra cui Carolina l'automobile e Nancy, la signora dello spuntino. Alcuni pensano che questa fosse una risposta alle accuse di sessismo mosse alla serie due anni prima. In realt\u00e0, per\u00f2, non si trattava di nuovi personaggi in quanto erano gi\u00e0 previsti nei libri di Awdry. La quarta serie fu infatti basata quasi esclusivamente sui libri di \"The Railway Series\". Furono introdotte i locomotori a scartamento ridotto, al centro di diversi episodi. Fu usata solo una sceneggiatura originale (\"Rusty to the Rescue\"), ma anche questa conteneva alcuni elementi della trama e dei dialoghi di \"Stepney the Bluebell Engine\".\nLa quinta serie (1998) rappresent\u00f2 una svolta epocale in quanto nessuna storia fu presa dalla \"Railway Series\". In questa stagione vennero introdotti nuovi personaggi e pi\u00f9 storie d'azione.\n2000.\nNel 2000 usc\u00ec il film, \"Thomas and the Magic Railroad\" (inedito in Italia): conteneva nuovi personaggi ideati da Britt Allcroft, oltre ad altri personaggi apparsi in \"Shining Time Station\", un programma americano attraverso cui le storie di Thomas entrarono negli Stati Uniti. L'episodio fu pesantemente edito in post-produzione in seguito ad alcuni test sull'audience.\nNonostante l'alto valore della produzione ed il successo di pubblico, il film fu criticato in Inghilterra, dove \"Shining Time Station\" non era conosciuto. Il film riscosse successo tra i bambini di entrambi i lati dell'oceano Atlantico, ma nei botteghini americani incass\u00f2 soltanto 16 milioni di dollari a prezzi matin\u00e9e. Ci\u00f2 signific\u00f2 una perdita netta, in quanto il film era costato 19 milioni.\n2002\u20132003.\nLa sesta e la settima serie continuarono ad introdurre personaggi e storie pi\u00f9 improntate all'azione, e venne anche introdotto uno staff di scrittori. La sesta serie (2002) \u00e8 ricordata per il suo tentativo di creare uno spin-off basato sulla serie di successo \"Bob the Builder\". Due episodi, infatti, presentarono un gruppo di macchine utensili, note col nome di \"The Pack\". Lo spin-off per\u00f2 non si concretizz\u00f2 che qualche anno dopo, nel 2006, quando vennero pubblicati 13 episodi su DVD. Il fatto che le scenografie usate fossero vecchie e che gli episodi fossero girati in 35\u00a0mm (mentre all'epoca dell'uscita dei DVD gli episodi erano girati in digitale) suggerisce che lo spin-off fu filmato un po' di tempo prima dell'ottava serie. Nella settima serie (2003) il titolo del programma fu definitivamente accorciato in \"Thomas and Friends\".\n2004\u20132008.\nL'ottava stagione (2004) introdusse notevoli cambiamenti a seguito dell'acquisto dei diritti del programma da parte della HIT Entertainment, una societ\u00e0 specializzata in programmi per bambini. Molti dei fondatori del programma, coinvolti nello show dal 1983, lasciarono la produzione, compresi Britt Allcroft, il direttore e sceneggiatore David Mitton ed i compositori Junior Campbell e Mike O'Donnell; fu composta una nuova sigla e nuova musica incidentale da Ed Welch e Robert Hartshorne rispettivamente. La durata degli episodi fu aumentata di sette minuti. La serie fu prodotta usando il digitale, dando anche un diverso aspetto visivo alle puntate. Altri cambiamenti furono l'aggiunta di computer-grafica in alcune sequenze educative e nella transizione tra le storie.\nVenne definito un cast principale composto da Thomas, Edward, Henry, Gordon, James, Percy, Toby ed Emily.\nFu anche realizzato un film straight-to-video, \"Sono tutte locomotive!\" (in originale \"Calling All Engines!\"), distribuito poco prima della nona serie nel 2005. Nonostante presentasse gli stessi personaggi di \"Thomas and the Magic Railroad\", non ne era un sequel. Si dimostr\u00f2 un successo e questo fece s\u00ec che anche in futuro venissero prodotti ulteriori speciali direct-to-video.\nLa nona serie (2005) e la decima (2006) videro l'ampliamento del cast secondario, con personaggi nuovi e vecchi. Dalla nona serie il narratore enuncia il titolo dell'episodio e dalla decima la sigla comincia con un fischio di treno. La decima serie fu trasmessa in ventotto episodi anzich\u00e9 i ventisei delle serie precedenti. L'undicesima serie (2007) fu girata in alta definizione. Venti episodi furono trasmessi mentre sei vennero pubblicati direttamente in DVD.\nLa serie del 2008 vide l'introduzione di altri effetti digitali, con l'intenzione di arrivare poi a produrre l'intera serie in computer grafica negli anni successivi. Solo venti episodi furono trasmessi in TV (negli USA furono trasmessi sei episodi aggiuntivi da \"Engines and Escapades\").\n2008\u20132009.\nLe tecniche di produzioni utilizzate furono simili a quelle del quadriennio 2004-2008, con l'eccezione che grazie all'introduzione della CGI i personaggi potevano muovere le loro facce, mentre i movimenti di uomini e animali divennero pi\u00f9 realistici.\n2009.\nLa HIT annunci\u00f2 molteplici cambiamenti a partire dal 2009. Una prima novit\u00e0 fu l'introduzione di un segmento in cui vengono presentate le nuove uscite home video della serie: il tutto presentato da un personaggio della \"Fat Controller's railway\", che da istruzioni di bricolage agli spettatori.\nGli altri cambiamenti importanti furono uno spostamento nella produzione in CGI, sempre pi\u00f9 prevalente rispetto all'uso dei modellini fisici, e l'aggiunta di un cast di voci a supporto del narratore. Questi cambiamenti sono apparsi dapprima solo su un DVD, \"Hero of the Rails\", mentre il nuovo formato apparir\u00e0 televisivamente nella tredicesima stagione.\nNel 2012 esce un altro film, \"Il mistero della montagna blu\" (\"Blue Mountain Mystery\"). Le locomotive a scartamento ridotto Skarloey, Rheneas, Sir Handel, Peter Sam e Rusty ricompaiono in CGI.\nNel 2015 escono due film: \"Dinosauri e scoperte\" (\"The Adventure Begins\") e \"Sodor e il tesoro dei pirati\" (\"Sodor's Legend of the Lost Treasure)\". In quest'ultimo film ricompaiono i personaggi della Railway Series Mike, Rex e Bert tre piccole locomotive a scartamento ridotto che lavorano alla cava di Arlesdale.\nRecentemente \u00e8 stata annunciata una ventiduesima stagione, \"Il Trenino Thomas - Grandi Avventure!\" (\"Thomas and Friends: Big World! Big Adventures\") che contiene, cos\u00ec come le precedenti, 26 episodi e con molti altri cambiamenti: Edward, Henry e Toby sono stati rimossi da \"The Steam Team\" per fare spazio a due nuove locomotive a vapore femminili chiamate Nia (l'Africa) e Rebecca (il Regno Unito). Questa stagione riprende l'argomento di \"Grandi Avventure - Il film \" uscito il 20 luglio 2018 e ha introdotto personaggi equilibrati di genere e multiculturali. La serie \u00e8 divisa in due met\u00e0; la prima met\u00e0 vede Thomas viaggiare in giro per il mondo e visitare vari Paesi, mentre la seconda si svolge di nuovo sull'isola di Sodor.\nLa serie \u00e8 stata rinnovata per una ventitresima stagione con lo stesso nome che ha debuttato nel 2019 ed \u00e8 terminata nel 2021.\nUna ventiquattresima stagione con lo stesso nome ha debuttato nel maggio 2020 ed \u00e8 terminata nel 2021.\nIl 12 ottobre 2020, \u00e8 stato annunciato da Mattel che la serie ha avuto nell'autunno 2021 il reboot \"Il trenino Thomas - Grandi Avventure Insieme\" consistente in 104 episodi da 11 minuti e 2 speciali da 60 minuti, e l'animazione \u00e8 passata al 2D, con nuove riprogettazioni rinnovate per i personaggi.\nCast.\nPersonaggi.\nLe storie si svolgono attorno alle macchine ed alle persone che popolano l'immaginaria Isola di Sodor. Dall'avvento del cast centralizzato nel 2004, noto come \"The Steam Team\", sono otto i personaggi principali:\nA questi si aggiungono dei personaggi secondari, che possono essere raggruppati a loro volta in diverse categorie:\nNarratori.\nLa figura della voce narrante esiste sin dalla prima serie. Britt Allcroft la riteneva essenziale per ricondurre l'episodio all'idea di una lettura casalinga di un libro.\nAltri media.\nVideogiochi.\nVideogiochi tratti con licenza ufficiale da \"Il trenino Thomas\":"}
{"id": "749862", "revid": "481349", "url": "https://it.wikipedia.org/wiki?curid=749862", "title": "Gedeone", "text": "Gedeone (in ebraico:\u05d2\u05d3\u05e2\u05d5\u05df - \"Ghide'on\") \u00e8 un personaggio biblico, un giudice della Trib\u00f9 di Manasse le cui gesta sono descritte nel libro dei Giudici ai capp. .\nRacconto biblico.\nScelto da Dio.\nGedeone era il figlio di Ioas, secondo il racconto biblico \u00abil pi\u00f9 piccolo nella casa di [suo] padre\u00bb. Abitava ad Ofra, un villaggio all'interno di una delle pi\u00f9 piccole divisioni della trib\u00f9 di Manasse. Passava per uomo di grande fede nel Dio di Israele.\nDopo quaranta anni di pace apportati dalla vittoria di Debora e Barac contro i Cananei, gli israeliti si allontanarono di nuovo dai comandamenti di Dio e dalla sua protezione. Dio li lasci\u00f2 alla merc\u00e9 degli attacchi dei Madianiti e degli Amaleciti, due popoli pagani ed oppressivi nei confronti degli israeliti. Gedeone venne poi scelto da Dio per salvare il popolo e per rimuovere l'idolatria. Timoroso, Gedeone chiese un segno a Dio, temendo di non essere in grado di affrontare i feroci oppressori di Madian. L'angelo di Dio si pales\u00f2 facendo consumare la totalit\u00e0 del sacrificio offerto da Gedeone (un capretto e molti pani non lievitati) per mezzo di un fuoco sprigionato dalla roccia (cfr. Giudici ).\nSeguendo l'ordine divino, Gedeone distrusse di notte l'altare in onore di Baal costruito nella citt\u00e0. Quando gli abitanti seppero quello che aveva fatto vennero a reclamare che Gedeone fosse consegnato a loro, ma il padre Ioas intervenne replicando sprezzantemente che se Baal era un dio avrebbe potuto difendersi da solo (cfr. Giudici ).\nGedeone riun\u00ec in seguito gli uomini della trib\u00f9 di Manasse, della trib\u00f9 di Aser, della trib\u00f9 di Zabulon e della trib\u00f9 di Neftali per combattere gli invasori di Madian e di Amalek. Domand\u00f2 nuovamente un \"segno\" a Dio: far cadere la rugiada solamente su un vello di lana di pecora e lasciare il terreno attorno asciutto, cosa che avvenne (cfr. Giudici ).\nVittoria sugli invasori.\nNonostante gli invasori, secondo il racconto biblico, avessero un esercito di 135.000 uomini rispetto ai 32.000 israeliti di Gedeone, Dio non desiderava che la vittoria sui Madianiti fosse male interpretata. Ordin\u00f2 perci\u00f2 a Gedeone di scegliere solo trecento uomini tra i 32.000 che aveva radunato (cfr. Giudici ). Gedeone, mostrando fede, fece esattamente quanto Dio aveva comandato.\nDurante la notte, Gedeone si infiltr\u00f2 nel campo dei Madianiti e quando i trecento israeliti si lanciarono all'attacco al suono dei corni, i madianiti furono presi dal panico e molti di loro si uccisero a vicenda. I sopravvissuti si dettero alla fuga (cfr. Giudici ). Gedeone riusc\u00ec a catturare i condottieri nemici, ovvero i giovani principi Oreb e Zeeb, giustiziandoli poi personalmente, e oper\u00f2 il totale ripristino di cose nella sua giurisdizione punendo gli anziani di Succoth e uccidendo tutti gli abitanti di Penuel come castigo per non aver aiutato i suoi uomini.\nDopo questi avvenimenti gli israeliti chiesero a Gedeone di diventare loro re, ma egli rifiut\u00f2 rispondendo che n\u00e9 lui n\u00e9 i suoi figli li avrebbero mai governati perch\u00e9 solo Dio era e doveva essere la loro unica guida (cfr. Giudici ). In questo modo il paese conobbe la pace durante tutto il periodo in cui Gedeone fu giudice, ovvero 40 anni.\nLa fede di Gedeone, esempio per i cristiani nel Nuovo Testamento.\nIl giudice Gedeone \u00e8 citato anche nel Nuovo Testamento come esempio di fede per tutti i cristiani. Appartiene infatti a quelli che l'autore della Lettera agli Ebrei chiama \u00abun gran nuvolo di testimoni\u00bb, (Ebrei 12,1), in un elenco di personaggi che mostrarono una fede senza riserve nell'unico Dio di Israele: Barac, Sansone, Iefte, Davide, Samuele e ad altri profeti (Ebrei 11:32).\nCulto.\nViene considerato santo dalla Chiesa cattolica.Dal Martirologio Romano alla data del 26 settembre: \"Commemorazione di san Gedeone, della trib\u00f9 di Manasse, che fu giudice di Israele e, ricevuto dal Signore il segno della rugiada che scendeva sul vello, con la forza di Dio distrusse l'altare di Baal e liber\u00f2 il popolo d'Israele dal giogo dei nemici\"."}
{"id": "749864", "revid": "597500", "url": "https://it.wikipedia.org/wiki?curid=749864", "title": "La storia del classico", "text": "La storia del classico \u00e8 il ventiquattresimo album dei Rond\u00f2 Veneziano pubblicato il 13 ottobre 2000 dalla Koch Records.\nIl disco.\n\u00c8 il terzo disco con arrangiamenti e medley di musica classica. L'illustrazione della copertina \u00e8 di Victor Togliani.\nTracce.\nTutti i brani sono editi dalla Cleo Music AG e Koch Edizioni Musicali."}
{"id": "749865", "revid": "767487", "url": "https://it.wikipedia.org/wiki?curid=749865", "title": "Maggie Reilly", "text": "Nata a Glasgow, ha iniziato la sua carriera nei primi anni '70 con la band blues gruppo rock scozzese Cado Belle.\n\u00c8 nota per la sua collaborazione con il compositore Mike Oldfield negli anni compresi tra il 1980 ed il 1984, in particolar modo per aver cantato nelle canzoni \"Moonlight Shadow\", \"Foreign Affair\", \"Five Miles Out\", \"Family Man\" e \"To France\".\nNel 1992, fece il suo debutto da solista con l'album \"Echoes\", nel quale le canzoni \"Everytime We Touch\", \"Tears In The Rain\" e \"Wait\"\" ebbero un discreto successo; ad esso seguirono \"Midnight Sun\" nel 1993, \"Elena\" nel 1996 e \"Starcrossed\" nel 2000.\nHa collaborato anche con altri artisti, tra cui Nick Mason batterista dei Pink Floyd (nell'album \"Profiles\" alla voce nel pezzo \"Lie for a Lie\" assieme a David Gilmour), Mike Batt (nell'album \"Hunting of the Snark\"), Jack Bruce, Dave Greenfield &amp; Jean-Jacques Burnel, Lesi\u00ebm, Ralph McTell, Simon Nicol (di Fairport Convention), Runrig, The Sisters of Mercy, Smokie."}
{"id": "749867", "revid": "599013", "url": "https://it.wikipedia.org/wiki?curid=749867", "title": "Ucr", "text": ""}
{"id": "749868", "revid": "798140", "url": "https://it.wikipedia.org/wiki?curid=749868", "title": "Vernor Vinge", "text": "Ha vinto tre volte il Premio Hugo per il miglior romanzo, nel 1993 con \"Universo incostante\", nel 2000 con \"Quando la luce torner\u00e0\" e nel 2007 con \"Alla fine dell'arcobaleno\", e due volte per il miglior romanzo breve, nel 2002 con \"Tempi veloci a Fairmont High\" e nel 2004 con \"I simulacri\".\nBiografia.\n\u00c8 stato professore di matematica alla San Diego State University fino al 2002, quando si \u00e8 ritirato per dedicarsi a tempo pieno all'attivit\u00e0 letteraria.\nLa sua carriera di scrittore \u00e8 iniziata con il racconto \"Corri, Norman, corri!\" (\"Bookworm, Run!\"), del marzo 1966. Altre sue storie sono apparse su pubblicazioni di fantascienza fino agli inizi degli anni settanta.\nDopo aver rielaborato il racconto \"Grimm's Story\" nel pi\u00f9 lungo \"Il mondo di Grimm\" (\"Grimm's World\", 1969), pubblicato in Italia nella collana Urania, nel 1976 pubblica il suo primo vero romanzo, \"Naufragio su Giri\" (\"The Witling\").\nAcquista notoriet\u00e0 nel 1981 con il romanzo breve \"Il vero nome\" (\"True Names\"), una delle prime opere a introdurre il concetto di cyberspazio (il cui termine sar\u00e0 effettivamente coniato solo l'anno dopo da William Gibson), poi centrale nella fantascienza cyberpunk.\nAltro concetto presente nelle sue opere \u00e8 quello di singolarit\u00e0 tecnologica. Vinge cominci\u00f2 a parlarne negli anni ottanta e raccolse i suoi pensieri nel saggio \"The Coming Technological Singularity\". Da allora fu il soggetto di molte storie e scritti. Secondo tale concetto, il progresso scientifico raggiunger\u00e0 un punto in cui oltrepasser\u00e0 la comprensione umana e dar\u00e0 vita a un nuovo tipo di civilt\u00e0.\nL'ex moglie, Joan D. Vinge, \u00e8 anch'essa un'apprezzata scrittrice di fantascienza."}
{"id": "749874", "revid": "2207437", "url": "https://it.wikipedia.org/wiki?curid=749874", "title": "Medium (serie televisiva)", "text": "Medium \u00e8 una serie televisiva statunitense trasmessa per le prime cinque stagioni da NBC e per le ultime due dalla CBS.\nLa serie tratta tematiche connesse col soprannaturale, proponendo una singolare ibridazione tra poliziesco e soprannaturale, ed \u00e8 ispirata alla vita reale della sedicente medium Allison DuBois.\nCome era stato preannunciato da Glenn Gordon Caron e Patricia Arquette qualche mese prima, la CBS ha cancellato la serie al termine della settima stagione, il cui ultimo episodio \u00e8 andato in onda negli USA il 21 gennaio 2011.\nIn Italia il telefilm \u00e8 stato trasmesso in prima visione dal 21 dicembre 2005 su Rai 3; repliche della serie invece sono state trasmesse sul canale satellitare Fox Life e sui canali Rai 4 e Rai Premium.\nTrama.\nAllison Dubois \u00e8 una normale donna che vive a Phoenix insieme al marito Joe e alle tre figlie Ariel, Bridget e Marie. La normalit\u00e0 della sua vita, per\u00f2, viene scossa dal suo dono di medium, che consiste nell'avere delle premonizioni che si manifestano tramite sogni, principalmente, ma anche da visioni. Grazie a questo dono pu\u00f2 sapere alcuni eventi di omicidi o catastrofi e cercare di prevenirli con l'aiuto del Procuratore Devalos per cui lavora e del Detective Scanlon, suo collega.\nSpecial Guest Stars.\nMoltissime celebrit\u00e0 hanno preso parte, nel corso delle stagioni, a questa serie televisiva, come: Octavia Spencer, Anjelica Huston, Rosanna Arquette, Emma Stone, Ra\u00fal Esparza, Tim Hopper, Lana Parrilla, James Van Der Beek, Teri Polo, Jennifer Lawrence, Conor O'Farrell, Alicia Coppola, Chad Lowe, Lisa Marie Petersen, Morena Baccarin, Ginifer King Rami Malek"}
{"id": "749875", "revid": "1305772", "url": "https://it.wikipedia.org/wiki?curid=749875", "title": "Leskovac", "text": "Leskovac (in serbo \u041b\u0435\u0441\u043a\u043e\u0432\u0430\u0446, \"Leskovac\") \u00e8 una citt\u00e0 della Serbia Centrale a 43.00\u00b0 Nord, 21.95\u00b0 Est. \u00c8 il centro amministrativo del distretto di Jablanica, accessibile da Belgrado dalla E75 per la Macedonia del Nord.\nLeskovac, inizialmente Dubo\u010dica, era conosciuta come \"Little Manchester\" (Piccola Manchester), perch\u00e9 la sua industria tessile, risalente al XIX secolo, era seconda solo a quella di Manchester, in Inghilterra. Nel 2011 la popolazione censita della citt\u00e0 raggiungeva le unit\u00e0, la cui maggioranza era serba. Altre importanti minoranze etniche erano i greci, macedoni, bulgari e romeni.\nRo\u0161tiljijada.\nEssendo nota come il luogo da dove proviene la pljeskavica, ogni anno agli inizi di settembre la citt\u00e0 di Leskovac organizza la cosiddetta \"Ro\u0161tiljijada\" (la settimana delle grigliate), un festival-grill a base di carne. Durante l'evento la strada principale viene chiusa al traffico, giorno e notte, per cinque giorni, e lungo la strada vengono allestite numerose bancarelle, ognuna delle quali offre una particolare scelta delle varie specialit\u00e0 locali. Molti visitatori provenienti da tutta la Serbia, e negli ultimi anni anche da tutta l'Europa, vengono a Leskovac per godere di una buona grigliata e di divertimento. Gli organizzatori preparano diverse gare, come ad esempio quella che consiste nel creare la pljeskavica pi\u00f9 grande.\nNel settembre del 2009, Leskovac ha festeggiato un record mondiale nella creazione della pljeskavica pi\u00f9 grande del mondo. L'hamburger gigante pesava , misurava di diametro ed era spesso . \u00c8 stato realizzato dal maestro di griglia Bojan Cvetkovi\u0107, che gi\u00e0 precedentemente aveva detenuto il record mondiale di hamburger ().\nSport.\nPallacanestro.\nLa squadra principale della citt\u00e0 \u00e8 il KK Zdravlje Leskovac."}
{"id": "749878", "revid": "76261", "url": "https://it.wikipedia.org/wiki?curid=749878", "title": "Papagena / V\u00e9nitienne", "text": ""}
{"id": "749882", "revid": "78273", "url": "https://it.wikipedia.org/wiki?curid=749882", "title": "Mastino della scala", "text": ""}
{"id": "749885", "revid": "1555966", "url": "https://it.wikipedia.org/wiki?curid=749885", "title": "V\u00e9nitienne", "text": ""}
{"id": "749887", "revid": "436472", "url": "https://it.wikipedia.org/wiki?curid=749887", "title": "Renzo Burini", "text": "Caratteristiche tecniche.\nAttaccante versatile, poteva agire da centravanti, ma preferiva la posizione di ala sinistra, posizione che occup\u00f2 durante gli anni al Milan e in cui si distinse per la sua agilit\u00e0, il suo senso del gol e le sue ottime doti tecniche. Aveva inoltre un buon senso della posizione ed era ambidestro.\nUna delle sue tecniche preferite era il tiro in corsa, generalmente indirizzato in diagonale e rasoterra per ottenere la massima precisione.\nNegli anni alla Lazio, invece, arretr\u00f2 spesso a centrocampo, di solito giocando da mediano, favorendo la propria condizione atletica rispetto alle sue caratteristiche pi\u00f9 offensive.\nBiografia.\nBurini nacque a Palmanova, in provincia di Udine: suo padre lavorava come guardia carceraria, e gli consent\u00ec di tirare i primi calci giocando con i detenuti nella loro ora d'aria.\nLo stesso padre di Burini espresse pi\u00f9 di un dubbio riguardo al trasferimento del figlio al Milan, ma la societ\u00e0 meneghina lo convinse, assicurando al giovane Renzo un impiego in un maglificio della zona.\nDopo la fine della sua carriera, Burini si \u00e8 stabilito a Milano ed \u00e8 rimasto molto legato alle sole tre squadre per cui aveva giocato, in particolare Lazio e Milan: nel primo caso, ha partecipato frequentemente alle riunioni del settore della tifoseria bianco-celeste residente nel capoluogo lombardo; nel secondo, in occasione del suo 90\u00ba compleanno, nel 2017 la societ\u00e0 rossonera l'ha omaggiato con una cerimonia speciale durante un pre-partita allo stadio \"Giuseppe Meazza\", in cui Daniele Massaro (altro ex-attaccante del Milan, che aveva esordito con la prima squadra del Monza mentre lo stesso Burini era responsabile del settore giovanile) gli ha consegnato la maglia numero 7.\nDal suo matrimonio ha avuto due figli, di nome Roberto e Franco.\n\u00c8 morto a Milano nel 2019, all'et\u00e0 di 92 anni, dopo una breve malattia.\nCarriera.\nClub.\nInizia a giocare nella squadra del suo paese, che aiuta a raggiungere il terzo posto nel loro girone di Serie C durante il campionato 1946-1947.\nMilan.\nNella stessa estate, scovato da un osservatore (e fratello) dell'allora dirigente del Milan Antonio Busini, passa al Milan, con cui debutta in Serie A il 4 gennaio 1948, in una partita casalinga contro il Bari: realizza subito una doppietta, contribuendo cos\u00ec all'8-1 finale per i rossoneri.\nSchierato come ala sinistra o destra, alternandosi con Enrico Candiani prima e Mario Renosto poi, nei suoi primi anni a Milano Burini si impone presto all'attenzione del pubblico, venendo considerato uno degli esterni d'attacco pi\u00f9 forti del campionato e sfiorando la convocazione per i Mondiali del 1950.\nNella stagione 1950-1951, \u00e8 parte di un attacco estremamente efficace e prolifico, assieme a Renosto e, soprattutto, al trio \"Gre-No-Li\" composto dagli svedesi Gunnar Nordahl, Nils Liedholm e Gunnar Gren: con 12 reti, concorre alla vittoria dello Scudetto, che ai rossoneri mancava da ben 44 anni. Pi\u00f9 avanti nell'anno, si laurea anche campione della Coppa Latina.\nNel campionato successivo, Burini migliora ulteriormente il suo apporto in zona gol e, anche se il Milan si piazza secondo (alle spalle della Juventus Campione d'Italia), con 22 reti risulta il secondo capocannoniere dei rossoneri, dietro soltanto a Nordahl.\nContinua ad andare a segno regolarmente anche nella stagione 1952-1953: tuttavia, il 1\u00ba febbraio 1953, contro il Palermo, si frattura il piede destro ed \u00e8 costretto a terminare anzitempo la stagione, avendo comunque fatto in tempo a realizzare 13 reti.\nQuesto campionato si rivela anche l'ultimo giocato dal friulano nel Milan, con la cui maglia ha disputato in totale 190 partite di campionato, realizzando 87 gol. Al suo attivo, oltre al titolo di Campione d'Italia e della Coppa Latina nel 1951, figurano anche due secondi e due terzi posti in campionato.\nLazio.\nNell'estate del 1953 passa alla Lazio. In questa squadra, Burini, ripresosi dall'infortunio, adotta un nuovo ruolo arretrando a centrocampo e diviene titolare per sei stagioni di seguito, con 148 presenze complessive (140 in campionato e 8 in coppa nazionale) e 40 gol (35 e 5).\nNel 1958, aiuta i bianco-celesti a vincere il loro primo grande trofeo, la Coppa Italia.\nInoltre, \u00e8 ricordato dai tifosi anche per il suo notevole ruolo nei derby contro la Roma, in cui in totale ha segnato tre gol: i primi due il 6 marzo 1955, decisivi per il 3-1 finale, e l'ultimo il 16 marzo 1958, in cui realizza anche un assist per lo svedese Arne Selmosson e, dunque, \u00e8 pienamente coinvolto nel 2-1 finale per i laziali.\nAl termine della stagione 1958-1959, chiude la carriera in Serie A con 330 presenze e 123 reti.\nCesena.\nNell'estate del 1959, ormai trentaduenne, Burini viene ceduto al Cesena, a cui si lega nella doppia veste di giocatore-allenatore.\nCon i romagnoli, allora fra i dilettanti, conquista subito la promozione in Serie C e milita anche nelle due stagioni seguenti: all'ultima giornata del campionato 1960-61, si guadagna l'ulteriore plauso dei tifosi segnando il gol che decide il derby regionale contro il Ravenna e consente ai bianco-neri di ottenere la salvezza; al termine della stagione 1961-62, invece, chiude con i cesenati la carriera agonistica.\nAllenatore.\nInizia come allenatore delle giovanili del Cesena, per poi tentare l'avventura alla guida di una prima squadra, guidando il nella stagione 1962-63, in Serie C. Un'esperienza che non riesce a concludere, andando incontro ad un esonero prima della fine del campionato.\nNella stagione 1968-69, volendosi avvicinare a casa, accetta l'offerta della Pro Patria, sempre in Serie C, dove svolge la funzione di allenatore in seconda di Carlo Regalia; ruolo che ricopre per un biennio.\nPer la stagione 1970-71, diventa ufficialmente l'allenatore dei \"biancobl\u00f9\", che porta ad una sofferta salvezza nella terza divisione, ai danni della , per miglior differenza reti.\nDal 1972, seguendo Regalia, rientra nell'organigramma societario dell'Omegna, in Serie D, per poi passare nel 1974 al Monza, dove rimane diverse stagioni, occupandosi principalmente del settore giovanile: in quegli anni, dal vivaio brianzolo emergono diversi talenti destinati a mettersi in luce in Serie B e in Serie A, come Giuliano Terraneo, Patrizio Sala, Angelo Colombo, Giuseppe Zandon\u00e0, Paolo Monelli e Daniele Massaro.\nNel 1981, torna alla Pro Patria, stavolta in Serie C2, nel ruolo di allenatore in seconda di Leo Siegel, curando in particolar modo i giovani della \"Berretti\". Viene confermato anche la stagione successiva, come vice di Carlo Soldo.\nNel 1985, chiude la sua carriera di allenatore, dopo aver allenato lungo la stagione ancora l'Omegna, sempre in C2.\nNazionale.\nNel 1948, viene incluso da Vittorio Pozzo nella spedizione italiana alle Olimpiadi di Londra, anche se non scender\u00e0 mai in campo.\nNel 1951, ottiene la possibilit\u00e0 di esordire in Nazionale maggiore, anche grazie al suo contributo allo Scudetto rossonero e al ruolo nella scelta dei convocati di Antonio Busini (che, oltre a dirigere il Milan, in quel momento costituiva con Piercarlo Beretta e Gianpiero Combi la commissione tecnica azzurra): a Lisbona, in un'amichevole contro il Portogallo, al debutto segna il suo unico gol azzurro, contribuendo alla vittoria finale per 4-1.\nFu in Nazionale in altre tre occasioni; poco pi\u00f9 di quattro anni dopo gioc\u00f2 la sua ultima partita."}
{"id": "749889", "revid": "1543377", "url": "https://it.wikipedia.org/wiki?curid=749889", "title": "Michelangelo (transatlantico)", "text": "La turbonave Michelangelo fu, insieme alla gemella \"Raffaello\", l'ultimo transatlantico costruito per la Societ\u00e0 Italia. Rimase in servizio per soli dieci anni, dal 1965 al 1975, prima di essere posta in disarmo per via delle ormai insostenibili perdite economiche del servizio passeggeri transatlantico. Venduta al governo iraniano per essere utilizzata come alloggio per gli ufficiali e le truppe che seguivano la costruzione del porto di Bandar Abbas, vi rimase in stato di crescente abbandono fino al 1991, quando, privata delle sovrastrutture, fu rimorchiata in Pakistan e demolita.\nContesto storico.\nLa \"Michelangelo\" e la gemella \"Raffaello\" furono il risultato dell'ultimo piano di rinnovamento della flotta di transatlantici passeggeri della Societ\u00e0 Italia, la cui organizzazione aveva subito varie modifiche in seguito alle devastazioni della Seconda guerra mondiale e alla ripresa dei traffici migratori dall'Italia verso gli Stati Uniti d'America, il Sudamerica e l'Australia nel dopoguerra. \nA met\u00e0 degli anni cinquanta, in pieno boom economico, aveva cominciato a delinearsi il progetto di due unit\u00e0 gemelle che fossero in grado di assorbire da sole il traffico tra Napoli e New York, dato che le ammiraglie della flotta in servizio in quel momento, l\"Andrea Doria\" e la \"Cristoforo Colombo\", necessitavano del supporto delle vecchie motonavi \"Saturnia\" e \"Vulcania\" per soddisfare la richiesta di trasporto verso il Nord America.\nGi\u00e0 la legge 859 del 26 luglio 1956 stanziava 8,9 miliardi di Lire per la realizzazione di questo progetto, ma il tragico affondamento dell\"Andrea Doria\" nella stessa data costrinse i vertici della Societ\u00e0 Italia a rivedere i propri piani. La costruzione delle gemelle fu posticipata ed i finanziamenti ad esse destinati furono impiegati per la costruzione della \"Leonardo da Vinci\", che entr\u00f2 in servizio nel 1960.\nNel frattempo, il flusso migratorio verso il Nordamerica andava scemando e la concorrenza dell'aereo cominciava a farsi importante, tanto che nel 1958, ad appena sei anni dall'istituzione dei primi voli regolari transatlantici, il nuovo mezzo di trasporto super\u00f2 i transatlantici per numero di passeggeri trasportati. Il governo italiano e la Societ\u00e0 Italia, tuttavia, decisero di proseguire con la realizzazione dei due transatlantici gemelli, nominati \"Michelangelo\" e \"Raffaello\". La costruzione fu affidata in contemporanea al cantiere Ansaldo di Genova Sestri e ai Cantieri Riuniti dell'Adriatico di Trieste, con un ordine effettuato il 4 febbraio 1960. Entrambi furono realizzati su progetto dell'Ansaldo.\nCaratteristiche.\nLa \"Michelangelo\" e la gemella \"Raffaello\" erano state pensate per poter competere su tutti i fronti con le migliori unit\u00e0 in servizio all'epoca. Particolarmente curata era la sicurezza a bordo, un aspetto tenuto in grande considerazione dalla Societ\u00e0 Italia dopo le accuse subite in seguito all'affondamento dell\"Andrea Doria\". La due nuove navi erano in grado di galleggiare anche dopo l'allagamento di tre qualsiasi dei propri 17 compartimenti stagni (contro i due previsti dalla SOLAS del 1960) e avevano un'altezza metacentrica molto elevata, caratteristica che ne aumentava notevolmente la stabilit\u00e0. Anche i dimensionamenti delle lamiere dello scafo erano maggiorati rispetto alle direttive della SOLAS 1960, mentre l'apparato motore era diviso in due sale macchine stagne separate: l'apparato motore dell'elica di dritta era completamente separato da quello dell'elica sinistra, rispetto al quale era situato a proravia.\nLunga 275,8 metri e larga 31, la \"Michelangelo\" aveva una stazza lorda di 45.911 tonnellate, ventidue in meno della gemella, e un dislocamento a pieno carico di 42.000 tonnellate. Poteva mantenere una velocit\u00e0 di servizio di 26,5 nodi, che le consentiva di compiere la traversata da Gibilterra a New York in soli cinque giorni. La \"Michelangelo\" poteva trasportare 1.775 passeggeri, dei quali 535 in prima classe, 550 in classe cabina e 690 in classe turistica. Ciascuna classe aveva dei propri ambienti comuni separati da quelli delle altre e questa fu una delle cause della mancata trasformazione del transatlantico in nave da crociera, insieme alla mancanza di obl\u00f2 in molte cabine e agli elevati costi di esercizio determinati dalle grandi dimensioni e dalla presenza di due apparati motore.\nGli spazi interni della turbonave erano divisi in tredici ponti, dei quali l'ultimo esteso da prua a poppa era il \"Ponte passeggiata\", l'ottavo dal basso. I ponti erano piatti per quasi tutta la loro lunghezza, ad eccezione della zona prodiera, dove erano insellati verso l'alto. A partire dal basso si trovavano:\nElemento caratterizzante della \"Michelangelo\" e della gemella erano i due fumaioli circondati da particolari strutture a traliccio: derivati da uno studio aerodinamico del laboratorio di aeronautica e aerodinamica applicata del Politecnico di Torino originariamente effettuato per i gemelli del Lloyd Triestino \"Guglielmo Marconi\" e \"Galileo Galilei\", avevano lo scopo di evitare la ricaduta dei fumi sui ponti esterni, che, in quegli anni, erano sempre pi\u00f9 valorizzati dai progettisti. I tralicci che circondavano la struttura principale avevano pura funzione estetica.\nPropulsione.\nLa \"Michelangelo\" era dotata di due locali macchina separati, riprendendo una caratteristica della precedente ammiraglia della Societ\u00e0 Italia, la \"Leonardo da Vinci\". Questa soluzione, tipica delle navi da guerra, permetteva al transatlantico di potersi muovere anche in caso di grave avaria a uno degli impianti di propulsione. Il locale macchina di poppa trasmetteva potenza all'elica di sinistra, mentre quello di prua all'elica di dritta; gli assi delle eliche erano quindi caratterizzati da lunghezze e inclinazioni diverse. L'asse dell'elica di dritta era lungo 88,5 metri, quello di sinistra 56.\nRispetto a unit\u00e0 di analoga potenza la \"Michelangelo\" e la gemella avevano solo due eliche e questo port\u00f2 a dover realizzare dei turboriduttori di enorme potenza: al momento della costruzione i turboriduttori delle due turbonavi italiane erano i pi\u00f9 potenti al mondo, essendo capaci di erogare, secondo il progetto, 43.500 cavalli ciascuno.\nAllestimento ed interni.\nGli interni della \"Michelangelo\" non furono realizzati seguendo un progetto unitario, ma ciascun ambiente fu appaltato a diversi architetti ed artisti. Nonostante la disposizione degli ambienti interni fosse identica a quella della gemella, l'arredamento delle due navi era piuttosto diverso, ed in particolare quello della \"Michelangelo\" aveva un'impronta pi\u00f9 classicheggiante, pur abbandonando lo stile classico adottato sui transatlantici anteguerra (su tutti \"Rex\" e \"Conte di Savoia\") e subendo l'influenza del movimento Art d\u00e9co, secondo i cui dettami erano arredati i transatlantici britannici e francesi degli anni '30.\nI saloni di prima classe furono affidati all'architetto Nino Zoncada, gi\u00e0 attivo da tempo in campo navale. Zoncada decise di unire in un unico spazio il salone delle feste e la sala soggiorno, collocando il podio dell'orchestra esattamente tra i due locali e progettandolo in modo che potesse aprirsi verso uno dei due ambienti o in entrambi contemporaneamente. Al centro del salone delle feste il soffitto si alzava, invadendo il ponte superiore; in questa sorta di cupola erano posti tre grandi lampadari a canne in vetro di Murano. Alle pareti erano appesi arazzi nati dai bozzetti dello xilografo Tranquillo Marangoni, mentre sulla parete di prua del soggiorno si trovava un grande arazzo astratto realizzato su disegno del pittore Giuseppe Capogrossi. Il gran bar di prima classe \"Mediterraneo\" e gli ambienti circostanti erano invece frutto del lavoro di Vincenzo Monaco e Amedeo Luccichenti, anch'essi gi\u00e0 conosciuti per le proprie realizzazioni in campo navale. Le gallerie che portavano al salone delle feste erano occupate da documenti sugli studi e sulle opere di Michelangelo, realizzati da Massimo Ridolfi, mentre il bar stesso era caratterizzato da pareti fasciate di cuoio e poltrone di cuoio nero.\nNei corridoi che collegavano gli ambienti comuni di prima classe con quelli di classe cabina trovava posto una vera e propria galleria d'arte, con quattordici quadri dipinti da artisti contemporanei, tra i quali Giuseppe Santomaso, Salvatore Fiume e Gino Severini.\nIl vestibolo di prima classe fu progettato da Gustavo Pulitzer Finali e Italo Gamberini ed era dominato da una grande plafoniera circolare in vetro di Murano, mentre sulla parete di prora era posto un bassorilievo in argento realizzato dall'orafo fiorentino Bino Bini. Gli stessi architetti progettarono anche il ristorante di prima classe.\nGli arredi sacri della cappella erano stati realizzati da Nicola Petrolini, mentre il grande cinema-teatro da 489 posti fu progettato dagli architetti Gottardi e Lavarello. Sviluppato in altezza per tre ponti, si trattava del pi\u00f9 grande teatro mai realizzato su un transatlantico italiano.\nServizio.\nCostruzione, varo e prove in mare (1960-1965).\nLa \"Michelangelo\" fu impostata nel Cantiere Ansaldo di Genova Sestri l'8 settembre, in contemporanea con la gemella \"Raffaello\" e con i due transatlantici anch'essi gemelli \"Guglielmo Marconi\" e \"Galileo Galilei\" destinati al Lloyd triestino. A differenza di quanto avvenuto per la gemella a Trieste l'impostazione della chiglia non fu caratterizzata da nessuna cerimonia ufficiale.\nLo scafo della \"Michelangelo\", ancora privo delle sovrastrutture, fu varato il 15 settembre 1962 con madrina Laura Carta Camprino, moglie dell'allora presidente della Repubblica Antonio Segni; la cerimonia fu seguita da una grande folla proveniente da tutta Italia. Successivamente fu poi rimorchiato in banchina di allestimento, dove ne venne completata la costruzione. Le caldaie furono messe in pressione per la prima volta il 10 dicembre 1962. Dopo una sosta in bacino di carenaggio la \"Michelangelo\" effettu\u00f2, a partire dal 7 marzo 1965, le prove in mare, durante le quali evidenzi\u00f2 dei problemi nel raggiungere le velocit\u00e0 previste, nonostante la potenza fornita dai motori fosse quella stabilita dal progetto, e delle notevoli vibrazioni. Fu quindi convocato il direttore dell'ufficio tecnico dei Cantieri Riuniti dell'Adriatico Nicol\u00f2 Costanzi, che sugger\u00ec delle modifiche alle carenature degli assi portaelica, la sostituzione delle eliche e la riverniciatura della carena seguendo i flussi dell'acqua da prua verso poppa.\nNonostante l'impossibilit\u00e0 di effettuare questi interventi correttivi in breve tempo ne impedisse un'applicazione immediata (avvenuta invece sulla gemella \"Raffaello\"), il transatlantico riusc\u00ec faticosamente a raggiungere la velocit\u00e0 di 29,15 nodi fissata nel contratto, venendo consegnata ufficialmente alla Societ\u00e0 Italia il 21 aprile 1965. Il comando della nave fu affidato al Com.te Sup CSLC Mario CREPAZ.\nServizio sull'Atlantico (1965 - 1975).\nDopo una prima uscita in mare con a bordo dipendenti dei Cantieri Ansaldo, il 30 aprile la \"Michelangelo\", al comando del Comandante Superiore CSLC Mario Crepaz, part\u00ec per una crociera di sette giorni nel Mediterraneo, che aveva lo scopo di sottoporre la nave ad un'ultima prova prima della traversata atlantica inaugurale, prevista per il 12 maggio. Tutto si svolse regolarmente e il 7 maggio la \"Michelangelo\", con a bordo 1100 passeggeri (in prevalenza giornalisti e autorit\u00e0), fece ritorno a Genova, dove il giorno dopo fu aperta al pubblico. Il 12 maggio la \"Michelangelo\" part\u00ec per la prima volta in direzione di New York, dove arriv\u00f2 regolarmente otto giorni pi\u00f9 tardi. Qui la nave fu accolta con grande entusiasmo, tanto che il 20 maggio fu proclamato \"Michelangelo's day\" per ricordare il primo arrivo del nuovo transatlantico italiano. Prima di ripartire alla volta di Genova la \"Michelangelo\" sost\u00f2 per una settimana al Pier 90 del porto di New York, venendo visitata da oltre 15.000 persone; il 27 maggio la nave salp\u00f2 per fare ritorno in Italia con ben 1.620 passeggeri a bordo.\nA inizio 1966 la \"Michelangelo\" fu sottoposta alle modifiche suggerite da Costanzi, raggiungendo nelle successive prove in mare la velocit\u00e0 di 31,59 nodi, la pi\u00f9 elevata mai fatta segnare da un transatlantico italiano. Ripreso a febbraio il servizio regolare, tra marzo e aprile la nave fu rallentata da una forte ondata di maltempo nell'Atlantico, concludendo la quattordicesima traversata verso Genova con quindici ore di ritardo. Ripartita per New York il 7 aprile la \"Michelangelo\" trov\u00f2 nuovamente delle pessime condizioni meteomarine. Nella notte tra l'undici e il dodici aprile alcuni passeggeri rimasero feriti in seguito a cadute causate dal crescente beccheggio. Nella mattina del dodici aprile la tempesta aument\u00f2 di intensit\u00e0, con vento forza 10 sulla Scala di Beaufort; le cabine di prima classe poste a prua furono fatte sgombrare facendo spostare i passeggeri che le occupavano a centro nave, dove il beccheggio era meno accentuato. Alle dieci e venti il transatlantico, appruato e sbandato a sinistra, fu colpito violentemente da un'onda di dimensioni eccezionali, che sfond\u00f2 le strutture in alluminio della prua e le vetrate del ponte di comando. Persero la vita due passeggeri che erano rimasti nelle cabine di prua e un cameriere, mentre diversi passeggeri e uomini dell'equipaggio riportarono fratture o ferite anche gravi. Nonostante i gravi danni sul ponte di comando, si riusc\u00ec a giungere a destinazione il 16 aprile, ripartendo per l'Italia quattro giorni pi\u00f9 tardi dopo riparazioni sommarie. A Genova la \"Michelangelo\" fu fermata dieci giorni per compiere dei lavori pi\u00f9 estesi in attesa delle riparazioni definitive, che furono effettuate a dicembre. Quest'ultimo intervento comport\u00f2 la sostituzione del frontale in alluminio con uno pi\u00f9 robusto in acciaio.\nIl sempre pi\u00f9 evidente declino del trasporto transatlantico via mare, attenuato nei primi tempi dall'aria di novit\u00e0 che circondava le due gemelle, spinse la Societ\u00e0 Italia a inserire delle crociere nei Caraibi nel programma annuale di \"Michelangelo\" e \"Raffaello\". La \"Michelangelo\" effettu\u00f2 la prima di queste crociere tra il 17 ed il 24 febbraio 1967 (con la partenza ritardata di 24 ore per uno sciopero dell'equipaggio), facendo scalo a Nassau e Saint Thomas. A maggio dello stesso anno si rec\u00f2 a Montr\u00e9al in occasione dell'Expo 1967, sostandovi per tre giorni. Nel tentativo di ripianare le perdite del servizio transatlantico, il programma di crociere della \"Michelangelo\" si fece sempre pi\u00f9 importante, ma la suddivisione degli spazi interni ed esterni in tre diverse classi con ambienti separati non permetteva di sfruttare al meglio l'unit\u00e0 in questa veste e le perdite economiche del servizio passeggeri della Societ\u00e0 Italia crebbero sempre di pi\u00f9. La situazione era resa ancora pi\u00f9 complessa dalle tensioni con i sindacati dei marittimi, che spesso indicevano scioperi che ritardavano la partenza della nave di 24-48 ore con un preavviso minimo.\nNegli anni successivi la \"Michelangelo\" continu\u00f2 ad alternare traversate transatlantiche a crociere nei Caraibi e, pi\u00f9 sporadicamente, nel Mediterraneo. Non si registrarono particolari avvenimenti fino al 19 ottobre 1973, quando partecip\u00f2 al soccorso dei 35 membri dell'equipaggio del mercantile greco \"Eurygenes\", incendiatosi mentre era in navigazione tra New York e Londra. In un ultimo tentativo di portare pi\u00f9 passeggeri sulle proprie navi nel 1974 la Societ\u00e0 Italia increment\u00f2 notevolmente il numero di crociere previsto per le due gemelle, organizzando anche una crociera di 24 giorni a bordo della \"Michelangelo\", il programma della quale prevedeva anche il superamento del Circolo Polare Artico.\nL'entrata in servizio del Boeing 747, che nel 1970 permise all'Alitalia di offrire un viaggio Roma - New York a tariffe ridotte quasi di un terzo rispetto all'anno precedente, fu un ulteriore duro colpo per la Societ\u00e0 Italia, le cui navi, del resto, trasportarono nel 1971 solo 4000 emigranti verso gli Stati Uniti. L'aumento esponenziale del costo dei carburanti rese la situazione insostenibile e, nonostante il successo del programma crocieristico del 1974, il 25 marzo 1975 il Governo rese effettivo il processo di abbandono delle linee passeggeri da parte della Societ\u00e0 Italia, gi\u00e0 previsto dal 1971, comunicando l'ordine di disarmo per la \"Michelangelo\" entro il 5 luglio dello stesso anno. Il 25 giugno 1975 la \"Michelangelo\", con 1011 passeggeri a bordo, part\u00ec per l'ultima volta da New York, giungendo a Genova nel pomeriggio del 5 luglio e venendo posta in disarmo nel porto del capoluogo ligure.\nDisarmo, Iran e demolizione (1977-1991).\nNei mesi successivi al disarmo della \"Michelangelo\" la Societ\u00e0 Italia ricevette diverse offerte d'acquisto assieme alla gemella, nessuna delle quali si concretizz\u00f2 per motivi economici. Nel settembre 1975 si and\u00f2 vicini a cedere entrambe le navi alla Tronado Establishment, societ\u00e0 con sede a Vaduz che si proponeva di trasformare le due unit\u00e0 in cliniche galleggianti per la cura dei tumori con la fantomatica apparecchiatura Tronado, ma la trattativa fu interrotta a causa della mancanza di fondi degli acquirenti. La scarsa convenienza economica di una trasformazione in nave da crociera rese ancora pi\u00f9 difficile la cessione della \"Michelangelo\", che nel settembre del 1976 fu rimorchiata nella baia di Portovenere per liberare spazio nel porto di Genova, raggiungendo la gemella \"Raffaello\" che vi si trovava gi\u00e0 da un anno.\nNell'ottobre 1976 prese avvio una trattativa con il governo iraniano dello sci\u00e0 Mohammad Reza Pahlavi, che and\u00f2 a buon termine due mesi dopo. Gli iraniani, che intendevano utilizzare le due navi come alloggi per gli ufficiali e le truppe che avrebbero seguito la costruzione dei porti militari di Bushehr e Bandar Abbas, pagarono complessivamente 30 miliardi e 600 milioni di Lire, comprensivi delle spese di riarmo e dei lavori necessari per rendere adatte le unit\u00e0 al loro nuovo compito. Negli accordi con il governo italiano si impegnarono a mantenere inalterati nome e porto di registro della nave e ad affidare, per i primi tre anni, la gestione tecnica dei transatlantici a personale italiano. I lavori di adeguamento eseguiti tra gennaio e giugno 1977 dalle Officine Allestimento Riparazione Navi (OARN) di Genova, comportarono il potenziamento delle lavanderie e dell'impianto di condizionamento e l'applicazione sui ponti esterni di telai sui quali si potessero stendere dei tendaletti bianchi in modo da proteggerli dal sole del Golfo Persico. Le opere d'arte, rimosse durante il disarmo, furono sostituite da stoffe e pannelli, venendo ripristinate su richiesta dello sci\u00e0 in persona negli appartamenti di lusso del Ponte Lance, nei quali avrebbero alloggiato gli ufficiali di pi\u00f9 alto rango.\nLa \"Michelangelo\" part\u00ec per l'ultima volta da Genova l'8 luglio 1977, giungendo a Bandar Abbas undici giorni pi\u00f9 tardi. Il transatlantico fu ormeggiato ad un molo costruito appositamente che avrebbe dovuto garantirgli un fondale sufficiente per galleggiare, ma in realt\u00e0 durante la bassa marea la chiglia della nave strisciava sul fondo. La sabbia, il caldo e l'umidit\u00e0 non favorivano la preservazione delle attrezzature di bordo e la manutenzione divenne sempre pi\u00f9 difficile con il crescere delle tensioni interne in Iran, che sfociarono nella guerra civile e nella salita al potere dell'Ayatollah Khomeyni. Dopo la partenza degli italiani nell'agosto 1980 gli impianti di bordo smisero di funzionare. La nave fu saccheggiata dalla popolazione locale e alcune apparecchiature furono utilizzate per scopi bellici durante la guerra Iran-Iraq. Ormai ridotta a un relitto, nel 1991 la \"Michelangelo\", a cui erano state asportate le sovrastrutture, fu smossa dal fondo sabbioso su cui si era adagiata e il 6 giugno fu rimorchiata sulla spiaggia di Karachi, in Pakistan, per essere demolita.\nOrigine del nome.\nLa turbonave prendeva il nome dal grande artista rinascimentale Michelangelo Buonarroti. L'ultima discendente dell'artista, Elena Castellucci Buonarroti, prese parte al viaggio inaugurale della nave, donando una copia dell'albero genealogico dei Buonarroti."}
{"id": "749892", "revid": "1522738", "url": "https://it.wikipedia.org/wiki?curid=749892", "title": "Repubblica di Santo Stefano", "text": "La Repubblica di Santo Stefano fu una colonia collettiva ed autonoma, durata poche settimane, istituita da un gruppo di camorristi, reclusi nel penitenziario dell'isola di Santo Stefano, che presero il potere dopo una violenta rivolta ivi avvenuta nell'ottobre del 1860.\nLa rivolta.\nNell'ottobre del 1860 nel penitenziario borbonico dell'Isola di Santo Stefano, espiava le proprie condanne un gruppo di 800 carcerati quasi tutti di origine napoletana ed affiliati alla Bella Societ\u00e0 Riformata. Molti di loro erano stati condannati al domicilio coatto nell'isola perch\u00e9 considerati pericolosi per la societ\u00e0 o perch\u00e9 si erano resi protagonisti di vicende criminali gravi all'interno di altre prigioni del napoletano. Quando alcuni di questi, approfittando del fatto che il distaccamento borbonico che presidiava il posto aveva dovuto raggiungere in massa Capua dove l'esercito di Francesco II si trovava sotto assedio, disarmarono e bloccarono alcuni secondini, si innesc\u00f2 una furibonda rivolta che vide protagonisti i guappi ed i peggiori camorristi tra quelli reclusi. \nLe 40 guardie della prigione furono facilmente disarmate e bloccate, i cancelli furono aperti e il gruppo di rivoltosi si sparpagli\u00f2 per l'isola. Dopo qualche ora di caos, fu trovato l'accordo con i secondini e con i pochi isolani residenti e fu costituita una giunta denominata \"Commissione per il buon ordine\" le cui redini furono offerte al capintrito Francesco Venisca.\nLa \"repubblica\".\nLa comunit\u00e0 si diede addirittura uno statuto costituito dai seguenti articoli:\nDurante la sua breve esistenza, la Repubblica di Santo Stefano elesse anche un senato, composto dai guappi e dai camorristi pi\u00f9 importanti, che doveva decidere le condanne per coloro che non avessero rispettato lo statuto.\nEd in effetti alcuni \"processi\" con relative condanne ci furono, tutte registrate inchiostro su carta: Pasquale Urso fu condannato a 50 bastonate e a 30 giorni di isolamento in una cella perch\u00e9 aveva rubato dei sacchi di farina; Antonio Margiotta, dopo aver rubato del legname ed un considerevole quantitativo di uva dalla vigna di un contadino, fu costretto a fare il giro dell'isola diverse volte con la refurtiva legata sulle spalle. Ci furono anche condanne a morte, come quella di un certo Giuseppe Sabia, resosi colpevole di aver rubato una capra. Fu trovato nello spiazzo del cimitero proprio mentre la stava arrostendo, fu ucciso sul posto a pugnalate ed il corpo gettato da una scogliera. Un altro condannato a morte fu Vincenzo Fedele. Le cause della condanna di quest'ultimo non sono note, probabilmente fu ucciso per vecchi rancori tra gruppi di camorristi.\nLa fine ed il processo.\nNel gennaio del 1861 giunse poi sull'isola una spedizione di marinai del Regno di Sardegna. I marinai domarono i rivoltosi e riportarono l'ordine. Il processo ai rivoltosi inizi\u00f2 solo nel 1866, a causa della scarsezza di testimoni. Le condanne si ebbero nel 1872 e tra queste la pi\u00f9 dura fu quella che tocc\u00f2 a tale Francesco Orlando. Tre dei cinque membri della commissione furono assolti. Tra le motivazioni degli avvocati difensori si trova la seguente:"}
{"id": "749893", "revid": "287204", "url": "https://it.wikipedia.org/wiki?curid=749893", "title": "Collina di san Bernardo", "text": "La collina di San Bernardo (707\u00a0m s.l.m.) \u00e8 una collina situata nel Cantone Ticino, nel territorio del comune di Comano. Costituisce, assieme alla Cima di Lago, al Monte Bigorio e al San Rocco di Porza, lo spartiacque tra i fiumi Vedeggio e Cassarate.\nDescrizione.\nAlla sua sommit\u00e0 \u00e8 presente un eremo ed una piccola chiesa con campanile.\nIl suo pendio \u00e8 ricoperto da latifoglie (angiosperme) principalmente castagni, robinie, roveri, faggi e betulle. Pi\u00f9 rare le conifere.\nLa sommit\u00e0 della collina \u00e8 raggiungibile grazie a numerosi sentieri, che in aggiunta alla strada forestale che collega Comano con la Capriasca, permettono escursioni piacevolmente immerse nel verde.\nSentieri e strada forestale sono stati teatro della gara di marathon dei mondiali disputatesi nel 2003.\nDalla sommit\u00e0 il punto di vista \u00e8 notevole e spazia a sud sulla citt\u00e0 di Lugano e il suo lago, il golfo di Agno e la parte finale della valle del Vedeggio. Verso nord est la vista volge sulla Capriasca e la Val Colla. I Denti della Vecchia, il Monte Boglia e la valle del Cassarate sono il paesaggio visibile ad est.\nOgni anno alla quarta domenica di agosto, il colle si anima per la celebrazione di funzioni religiose dedicate al santo patrono e per la sagra campestre molto frequentata dagli abitanti della regione. I festeggiamenti si protraggono anche il luned\u00ec, seguiti in particolare dai comanesi.\nBibliografia.\nLuciano Vaccaro, Giuseppe Chiesi, Fabrizio Panzera, \"Terre del Ticino. Diocesi di Lugano\", Editrice La Scuola, Brescia 2003 52, 58, 376nota, 417, 421."}
{"id": "749897", "revid": "371529", "url": "https://it.wikipedia.org/wiki?curid=749897", "title": "Bluejeans &amp; Moonbeams", "text": "Bluejeans &amp; Moonbeams \u00e8 il nono album di Captain Beefheart e venne pubblicato nel 1974. Nonostante uno stile smaccatamente commerciale, il disco fall\u00ec la scalata alle classifiche. Molti critici considerano questo album il peggiore dell'intera discografia di Captain Beefheart, portando i fan a chiamare la formazione del periodo col nome di \"Tragic Band\".\nLa copertina dell'album \u00e8 opera del cugino e amico di Van Vliet, Victor Hayden, che compare in \"Trout Mask Replica\" con il soprannome che Beefheart gli aveva dato: \"The Mascara Snake\"."}
{"id": "749899", "revid": "466539", "url": "https://it.wikipedia.org/wiki?curid=749899", "title": "Sugar Rush (serie televisiva)", "text": "Sugar Rush \u00e8 una serie televisiva inglese, di genere drammatico/comico, trasmessa per la prima volta sul canale inglese Channel 4 nell'estate 2004 e prodotta dalla Shine Limited. Nata come adattamento televisivo dell'omonimo libro di Julie Burchill, nel 2008 la seconda e ultima stagione \u00e8 stata trasmessa interamente su Channel 4. \u00c8 stato confermato che una terza serie non sar\u00e0 prodotta per motivi legati sia al fatto che lo spazio televisivo di trasmissione \u00e8 stato usato per il Grande Fratello inglese, sia perch\u00e9 una terza stagione non \u00e8 mai stata commissionata. Caratteristiche principali della serie sono i temi trattati, molto adulti (omosessualit\u00e0, sesso, droghe), e l'approccio leggero e surreale agli stessi.\nTrama.\nLa prima stagione \u00e8 incentrata sui sentimenti di Kim per Sugar, e sulla sua graduale scoperta della propria omosessualit\u00e0, complicata dal progressivo sfascio del matrimonio dei suoi genitori.\nLa seconda stagione \u00e8 maggiormente incentrata sulla nuova vita di Kim come lesbica, e sulla relazione con Saint e Sugar.\nPremi.\nLa serie si \u00e8 aggiudicata il prestigioso International Emmy Award 2006 nella categoria Bambini&amp;Adolescenti."}
{"id": "749900", "revid": "1342471", "url": "https://it.wikipedia.org/wiki?curid=749900", "title": "Raffaello (transatlantico)", "text": "La turbonave Raffaello fu, insieme alla gemella \"Michelangelo\", l'ultimo transatlantico della Societ\u00e0 Italia Navigazione. Rimase in servizio per soli dieci anni, dal 1965 al 1975, prima di essere posta in disarmo a causa della crescente antieconomicit\u00e0 dei collegamenti passeggeri transatlantici via mare. Venduta al governo iraniano per essere utilizzata come alloggio per gli ufficiali militari che curavano la costruzione del porto militare di Bushehr, affond\u00f2 nel novembre 1982 dopo essere stata colpita da missili incendiari iracheni.\nContesto storico.\nLa \"Raffaello\" e la gemella \"Michelangelo\" furono il risultato dell'ultimo piano di rinnovamento della flotta di transatlantici passeggeri della Societ\u00e0 Italia, la cui organizzazione aveva subito varie modifiche in seguito alle devastazioni della Seconda guerra mondiale e alla ripresa dei traffici migratori dall'Italia agli Stati Uniti d'America, al Sudamerica e all'Australia nel dopoguerra. A met\u00e0 anni '50, in pieno boom economico, aveva cominciato a prendere forma il progetto di due unit\u00e0 gemelle che fossero in grado di assorbire da sole il traffico tra Napoli e New York, dato che le ammiraglie della flotta in servizio in quel momento, l'\"Andrea Doria\" e il \"Cristoforo Colombo\", necessitavano del supporto delle vecchie motonavi \"Saturnia\" e \"Vulcania\" per soddisfare la richiesta di trasporto verso il Nordamerica.\nGi\u00e0 la legge 859 del 26 luglio 1956 stanziava 8,9 miliardi di Lire per la realizzazione di questo progetto, ma il tragico affondamento dell'\"Andrea Doria\" nella stessa data costrinse i vertici della Societ\u00e0 Italia a rivedere i propri piani. La costruzione delle gemelle fu posticipata ed i finanziamenti ad esse destinati furono impiegati per la costruzione della \"Leonardo da Vinci\", che entr\u00f2 in servizio nel 1960.\nNel frattempo, il flusso migratorio verso il Nordamerica andava scemando e la concorrenza dell'aereo cominciava a farsi importante, tanto che nel 1958, ad appena sei anni dall'istituzione dei primi voli regolari transatlantici, il nuovo mezzo di trasporto super\u00f2 i transatlantici per numero di passeggeri trasportati. Il governo italiano e la Societ\u00e0 Italia, tuttavia, decisero di proseguire con la realizzazione dei due transatlantici gemelli, nominati \"Michelangelo\" e \"Raffaello\". La costruzione fu affidata in contemporanea al cantiere Ansaldo di Genova Sestri e ai CRDA di Trieste su progetto dell'Ansaldo, con un ordine effettuato il 4 febbraio 1960.\nCaratteristiche.\nLa \"Raffaello\" e la gemella \"Michelangelo\" erano state pensate per poter competere su tutti i fronti con le migliori unit\u00e0 in servizio all'epoca. Particolarmente curata era la sicurezza a bordo, un aspetto tenuto in grande considerazione dalla Societ\u00e0 Italia dopo le accuse subite in seguito all'affondamento dell'\"Andrea Doria\". I due nuovi transatlantici erano in grado di galleggiare anche dopo l'allagamento di tre qualsiasi dei propri 17 compartimenti stagni (contro i due previsti dalla SOLAS del 1960) e avevano un'altezza metacentrica molto elevata, caratteristica che ne aumentava notevolmente la stabilit\u00e0. Anche i dimensionamenti delle lamiere dello scafo erano maggiorati rispetto alle direttive della SOLAS 1960, mentre l'apparato motore era diviso in due sale macchine stagne separate: l'apparato motore dell'elica di dritta era completamente separato da quello dell'elica sinistra, rispetto al quale era situato a proravia.\nLunga 275,8 metri e larga 31, la \"Raffaello\" aveva una stazza lorda di 45.933 tonnellate, ventidue in pi\u00f9 della gemella, e un dislocamento a pieno carico di 42.000 tonnellate. Poteva mantenere una velocit\u00e0 di servizio di 26,5 nodi, che le consentiva di andare da Gibilterra a New York in soli cinque giorni, trasportando 1.775 passeggeri in cabine di tre classi diverse. Proprio la divisione in tre classi ciascuna con i propri ambienti comuni fu una delle cause della mancata trasformazione in nave da crociera, insieme alla mancanza di obl\u00f2 in molte cabine e agli elevati costi di esercizio determinati dalle grandi dimensioni e dalla presenza di due apparati motore.\nGli spazi interni della turbonave erano divisi in tredici ponti, dei quali l'ultimo esteso da prua a poppa era il \"Ponte passeggiata\", l'ottavo dal basso. I ponti erano piatti per quasi tutta la lunghezza della nave ad eccezione della zona prodiera, dove erano insellati verso l'alto. A partire dal basso si trovavano:\nIn totale la nave disponeva di 535 posti letto di prima classe, 550 di classe cabina e 690 di classe turistica.\nElemento caratterizzante del \"Raffaello\" e della gemella erano i due fumaioli circondati dalle particolari strutture a traliccio: derivati da uno studio aerodinamico del laboratorio di aeronautica e aerodinamica applicata del Politecnico di Torino originariamente effettuato per i gemelli del Lloyd Triestino \"Guglielmo Marconi\" e \"Galileo Galilei\", avevano lo scopo di evitare la ricaduta dei fumi sui ponti esterni, che, in quegli anni, erano sempre pi\u00f9 valorizzati dai progettisti. I tralicci che circondavano la struttura principale avevano pura funzione estetica.\nPropulsione.\nLa \"Raffaello\" era dotata di due locali macchina separati, riprendendo una caratteristica della precedente ammiraglia della Societ\u00e0 Italia, la \"Leonardo da Vinci\". Questa soluzione, tipica delle navi da guerra, permetteva al transatlantico di potersi muovere anche in caso di grave avaria a uno degli impianti di propulsione, come successo ad esempio nella traversata interrotta nell'ottobre 1970. Il locale macchina di poppa trasmetteva potenza all'elica di sinistra, mentre quello di prua all'elica di dritta. Gli assi delle eliche erano quindi caratterizzati da lunghezze e inclinazioni diverse. L'asse dell'elica di dritta era lungo 88,5 metri, quello di sinistra 56.\nRispetto a unit\u00e0 di analoga potenza la \"Raffaello\" e la gemella avevano solo due eliche e questo port\u00f2 a dover realizzare dei turboriduttori di enorme potenza: al momento della costruzione i turboriduttori dei due transatlantici italiani erano i pi\u00f9 potenti al mondo, essendo capaci di erogare, secondo il progetto, 43.500 cavalli ciascuno.\nAllestimento ed interni.\nSebbene la disposizione degli ambienti interni fosse identica a quella della gemella \"Michelangelo\", la \"Raffaello\" se ne differenziava molto negli arredamenti, curati da altri architetti ed artisti. L'arredamento e la decorazione degli ambienti di bordo non furono affidati ad un unico progettista, ma furono gestiti da diversi architetti e artisti indipendentemente tra loro. In generale l'impostazione del \"Raffaello\" era meno classicheggiante di quella \"Michelangelo\", anche se entrambe le navi erano ispirate al movimento Art d\u00e9co, stile gi\u00e0 impiegato sui transatlantici inglesi e francesi del primo dopoguerra, distaccandosi dallo stile classico di \"Rex\" e \"Conte di Savoia\".\nI saloni di prima classe della \"Raffaello\" furono progettati dallo studio Lapadula di Roma. I fratelli Lapadula e il loro consociato Fabio Massimo Poggiolini decisero di legare i contigui salone delle feste e soggiorno con una parete a vetri a scomparsa, mantenendo in comune tra i due ambienti il soffitto a cassettoni con lampadari a canne in vetro di Murano, che era presente anche nel bar di prima classe. La pista da ballo era sormontata da un duomo che sconfinava nel ponte superiore e nel quale erano posti tre enormi lampadari, anch'essi in vetro di Murano. Nel salone \"Veneziana\" si trovava un arazzo astratto di Mario Deluigi, \"Le quattro stagioni\", mentre nella sala soggiorno era posto un bassorilievo bronzeo di Edgardo Mannucci, \"Forma, materia, energia\". Nel grande bar \"Atlantico\" trovarono invece posto ventidue arazzi realizzati da diversi pittori astrattisti, tutti con in comune lo stesso fondo chiaro.\nSul \"Ponte passeggiata\" fu poi allestita una vera e propria galleria d'arte nella quale furono esposte sedici opere di artisti italiani contemporanei, tra i quali Leonor Fini, Guido Cadorin, Domenico Purificato, Orfeo Tamburi e Cristoforo De Amicis.\nI saloni della classe cabina, posti sempre sul \"Ponte passeggiata\", furono progettati dagli architetti triestini Aldo Cervi, Umberto Nordio e Vittorio Frandoli; inizialmente concepiti come due ambienti distinti, nella realizzazione finale la sala da ballo e la sala soggiorno costituivano un unico spazio caratterizzato dai colori avorio, oro vecchio e noce scuro. Le opere d'arte, le pi\u00f9 imponenti delle quali erano un arazzo di Luigi Spacal e un bassorilievo di Marcello Mascherini, erano state prevalentemente realizzate da artisti dell'ambiente triestino come Alice Psacaropulo.\nIl vestibolo della prima classe fu affidato all'architetto romano Michele Busiri Vici, che non si era mai occupato di nautica; in questo ambiente fu collocato un grande bassorilievo di Francesco Coccia che rappresentava il percorso artistico di Raffaello. Busiri Vici e il figlio Giancarlo si occuparono anche del ristorante \"Excelsior\", rendendolo luminoso e arioso nonostante il soffitto basso con l'utilizzo del bianco per i puntelli, le pareti e il soffitto. Le pareti erano adornate da cinque quadri di Gregorio Sciltian, rappresentanti le quattro stagioni e una \"pesca miracolosa\".\nLa cappella, progettata dall'architetto Alessandro Psacaropulo e arredata da Carlo Sbis\u00e0, presentava un soffitto formato da pannelli triangolari che convergevano verso il centro con diverse angolazioni. Psacaropulo si occup\u00f2 anche del grande cinema-teatro da 489 posti, che prendeva tre ponti in altezza.\nServizio.\nCostruzione, varo e prove in mare (1960 - 1965).\nLa \"Raffaello\" fu impostata con una cerimonia ufficiale l'8 settembre 1960 ai CRDA di Trieste, in contemporanea con la gemella \"Michelangelo\". La costruzione dello scafo continu\u00f2 fino al 24 marzo 1963, quando la \"Raffaello\" fu varata, scendendo per la prima volta in acqua; la madrina era Giuliana Merzagora, moglie dell'allora Presidente del Senato Cesare Merzagora. Al varo, l'ultimo avvenuto nel cantiere triestino, assisterono anche l'allora Presidente della Repubblica Antonio Segni e le maggiori cariche dell'IRI, della Societ\u00e0 Italia e dei Cantieri Riuniti dell'Adriatico, insieme ad un'enorme folla di persone.\nDopo essere scesa in acqua la \"Raffaello\" fu completata con le sovrastrutture e gli allestimenti interni. Le caldaie della nave furono accese per la prima volta il 30 aprile 1965; dopo una prima uscita in mare avvenuta tra il 2 ed il 3 giugno 1965, il 6 giugno la \"Raffaello\" lasci\u00f2 Trieste alla volta di Genova, dove giunse tre giorni pi\u00f9 tardi. Qui la nave sub\u00ec la sostituzione delle eliche con altre di minore diametro esterno, la modifica della carenatura degli assi portaelica nel punto di ingresso nello scafo e la riverniciatura della carena con pennellate in orizzontale, seguendo le indicazioni fornite dall'ingegner Nicol\u00f2 Costanzi (direttore dell'ufficio tecnico dei Cantieri Riuniti dell'Adriatico). Questi interventi erano stati resi necessari dai problemi riscontrati dalla gemella \"Michelangelo\" nel raggiungere le velocit\u00e0 previste durante le prove a mare, nonostante la potenza delle due grandi motrici a vapore fosse quella prevista. Questi lavori, insieme ad altri necessari a ridurre delle fastidiose vibrazioni presentatesi sulla \"Michelangelo\", posticiparono l'entrata in servizio della nave di due mesi.\nDurante le prove in mare, durate dal 29 giugno al 6 luglio, la nave mantenne una velocit\u00e0 media di 29,76 nodi per nove ore consecutive, toccando una punta di 30,43 nodi, con un buon margine sulla velocit\u00e0 di contratto, prevista in 29,15 nodi. Il 7 luglio ebbe luogo la cerimonia di consegna ufficiale alla Societ\u00e0 Italia. Il Comando della nave fu affidato al Com.te Sup CSLC Oscar RIBARI.\nServizio sull'Atlantico (1965 - 1975).\nPrima di iniziare il suo servizio di linea sull'Atlantico, la \"Raffaello\", sotto il comando del Comandante Superiore CSLC Oscar Ribari, comp\u00ec una crociera di una settimana nel Mediterraneo, partendo da Genova il 10 luglio e toccando i porti di Cannes, Malta, Atene e Napoli. Durante questo viaggio la nave ebbe solo un lieve problema a una turbina che costrinse a ridurre la velocit\u00e0 nell'ultima fase della crociera, problema risolto velocemente una volta a Genova. Il 25 luglio 1965 la \"Raffaello\" part\u00ec da Genova per il suo viaggio inaugurale verso New York, durante il quale fece tappa anche a Cannes, Napoli e Gibilterra. Giunse a destinazione nella mattinata del 2 agosto, con 1121 passeggeri a bordo. La Societ\u00e0 Italia aveva programmato, per il giorno successivo, l'arrivo a New York della \"Michelangelo\", in modo da mettere in mostra scenograficamente l'eleganza delle due gemelle. La \"Raffaello\" ripart\u00ec alla volta di Genova l'8 agosto, con a bordo 1628 passeggeri.\nIl 26 ottobre 1965 la nave part\u00ec per la sua quinta traversata atlantica verso Ovest e cinque giorni pi\u00f9 tardi, mentre si trovava ancora a 1800 miglia circa da New York, nella sala macchine di poppa scoppi\u00f2 un violento incendio. Le fiamme furono domate dopo qualche ora, ma i danni erano ingenti e il comandante Oscar Ribari, tenendo conto del previsto peggioramento meteo e dell'impossibilit\u00e0 di superare i 18 nodi di velocit\u00e0, prefer\u00ec interrompere il viaggio, facendo ritorno a Genova. La \"Raffaello\" giunse in porto il 6 novembre e rientr\u00f2 in servizio esattamente un mese dopo, una volta terminate le riparazioni.\nNella primavera del 1966 la nave fu protagonista di una singolare campagna pubblicitaria della Alfa Romeo, che intendeva esportare la nuova Spider 1600 negli Stati Uniti. Ne vennero quindi imbarcati tre esemplari, due dei quali furono posti sui ponti esterni della nave ed utilizzati per prove dimostrative, venendo poi messi a disposizione di passeggeri che volessero eventualmente provarli. Al termine della traversata le automobili furono sbarcate a New York.\nNell'inverno 1966/67 la \"Raffaello\" fu sottoposta ad interventi di irrobustimento delle sovrastrutture a prua, dopo che quelle della gemella \"Michelangelo\" erano state sfondate da un'onda anomala il 12 aprile precedente. Nel 1967 la Societ\u00e0 Italia incluse per la prima volta delle crociere nei Caraibi nel programma delle attivit\u00e0 annuali delle gemelle: il 9 febbraio 1967 la \"Raffaello\" salp\u00f2 da New York per una crociera di sette giorni, con scali a Nassau e Saint Thomas, prima di effettuare la cosiddetta \"Mediterranean go round cruise\", una traversata da New York a Genova che ai tradizionali scali a Gibilterra, Cannes e Napoli ne aggiungeva altri in varie localit\u00e0 turistiche europee.\nNegli anni successivi, con il definitivo declino del trasporto passeggeri per nave sull'Atlantico, il programma di crociere della \"Raffaello\" e della gemella \"Michelangelo\" si fece sempre pi\u00f9 importante. Tuttavia, la suddivisione in tre diverse classi con ambienti separati non permetteva di sfruttare al meglio le due unit\u00e0 in questa veste e le perdite economiche del servizio passeggeri della Societ\u00e0 Italia crebbero sempre di pi\u00f9. La situazione era resa ancora pi\u00f9 complessa dalle tensioni con i sindacati dei marittimi, che spesso indicevano scioperi che ritardavano la partenza della nave di 24-48 ore con un preavviso minimo. Il 15 marzo 1967 fu addirittura appiccato un incendio doloso in una zona riservata all'equipaggio, ma la nave non sub\u00ec danni rilevanti.\nLa \"Raffaello\" continu\u00f2 ad alternare servizio di linea e crociere senza particolari avvenimenti fino al 18 maggio 1970, quando, durante una traversata tra Genova e New York, entr\u00f2 in collisione con la petroliera norvegese \"Cuyahoga\" nell'affollatissimo stretto di Gibilterra, subendo solo danni molto limitati alla prua. La \"Raffaello\" si ferm\u00f2 sette giorni a Gibilterra per essere messa in condizione di proseguire il viaggio, effettuando poi le riparazioni definitive a Genova. Il 28 settembre 1973 la nave, da poco ripartita da Napoli verso New York, dovette fare rientro a Genova per un'avaria alla turbina dell'apparato motore poppiero, ripartendo alla volta degli Stati Uniti il 6 ottobre.\nL'entrata in servizio del Boeing 747, che nel 1970 permise all'Alitalia di offrire un viaggio Roma - New York a tariffe ridotte quasi di un terzo rispetto all'anno precedente, fu un ulteriore duro colpo per la Societ\u00e0 Italia, le cui navi del resto trasportarono nel 1971 solo 4000 emigranti verso gli Stati Uniti. L'aumento esponenziale del costo dei carburanti rese la situazione insostenibile e, nonostante il successo del programma crocieristico del 1974, il 25 marzo 1975 il Governo rese effettivo il processo di abbandono delle linee passeggeri da parte della Societ\u00e0 Italia, gi\u00e0 previsto dal 1971, comunicando l'ordine di disarmo per la \"Raffaello\" entro il 1\u00ba maggio dello stesso anno.\nDopo un'ultima crociera nei Caraibi, il 21 aprile 1975 la \"Raffaello\" part\u00ec per l'ultima volta da New York in direzione di Genova, attraversando l'Oceano Atlantico per la duecentoventiseiesima volta con a bordo 819 passeggeri. Giunse a destinazione il 30 dello stesso mese, venendo posta ufficialmente in disarmo a partire dal giorno successivo. Spogliata delle suppellettili e delle opere d'arte, rimase ormeggiata nel porto di Genova per circa un mese, prima di essere trasferita a rimorchio nella baia di Portovenere, dove fu raggiunta in seguito dalla gemella.\nSet cinematografico.\nNel 1969 sulla nave vennero girate alcune sequenze in crociera del film \"Amore mio aiutami\" con Alberto Sordi e Monica Vitti diretto dallo stesso protagonista. A bordo della stessa nave il film fu presentato in anteprima mondiale.\nDisarmo, Iran e affondamento (1975 - 1982).\nLa Societ\u00e0 Italia ricevette diverse offerte per l'acquisto delle navi, tra le quali quella di un gruppo con sede nel Liechtenstein che progettava di trasformarle in cliniche naviganti per la cura di tumori con un particolare marchingegno chiamato \"Tronado\", ma nessuna trattativa si concretizz\u00f2 fino all'ottobre 1976, quando il governo iraniano manifest\u00f2 il proprio interesse per entrambe le navi. Il 12 dicembre 1976 fu comunicata ufficialmente la cessione dei due transatlantici all'Iran, che li avrebbe impiegati come alloggio per gli ufficiali militari che seguivano la costruzione dei nuovi porti militari di Bushehr e Bandar Abbas. Alla Societ\u00e0 Italia andarono complessivamente 30 miliardi e 600 milioni di lire; la manutenzione e la gestione delle gemelle, che avrebbero mantenuto nome e porto di registro, sarebbe stata affidata a marittimi italiani per i successivi tre anni.\nIl 20 gennaio 1977 la \"Raffaello\" lasci\u00f2 Porto Venere (SP) al traino, giungendo a Genova per essere sottoposta ai lavori di ristrutturazione necessari a renderla abitabile nel difficile clima del Golfo Persico. L'impianto di climatizzazione e le lavanderie furono potenziati, mentre negli appartamenti di lusso del Ponte Lance, nei quali sarebbero stati alloggiati gli ufficiali di rango pi\u00f9 elevato, su richiesta dello stesso Sci\u00e0 Mohammad Reza Pahlavi furono ripristinate le opere d'arte originarie, sostituite nel resto della nave da pannelli e stoffe. Sui ponti esterni furono poi installati dei telai per permetterne la copertura con tendaletti che riparassero dal sole.\nIl 12 agosto 1977 la \"Raffaello\" lasci\u00f2 per l'ultima volta Genova, giungendo nel porto di Bushehr, sua destinazione finale, dodici giorni pi\u00f9 tardi. L'eccezionale quantit\u00e0 di alghe e di meduse nella zona caus\u00f2 fin dall'inizio problemi alle prese a mare; la crescente instabilit\u00e0 del clima politico iraniano, che nel febbraio 1979 avrebbe portato alla cacciata dello Sci\u00e0 e alla salita al potere dell'Ayatollah Khomeyni, rese sempre pi\u00f9 difficile la situazione della nave e dell'equipaggio italiano. In un'intervista apparsa nel maggio 1979 sul giornale triestino Il Piccolo, l'ex primo ufficiale di macchina della \"Raffaello\", Pietro de Marinis, da poco tornato dall'Iran, denunci\u00f2 le condizioni pietose in cui ormai versava il transatlantico, lasciato alla merc\u00e9 di saccheggiatori, topi e scarafaggi e con gli impianti di bordo ormai compromessi.\nNell'agosto 1980 come da contratto gli italiani lasciarono definitivamente la nave, che nel frattempo era stata rinominata \"Doctor Shariati\" in onore di un rivoluzionario caduto pur mantenendo nome e porto di registro originari a poppa. Con lo scoppio della guerra Iran-Iraq la \"Raffaello\", che costituiva un punto di riferimento per gli aerei iracheni che bombardavano il porto di Bushehr e la vicina centrale nucleare, fu spostata a circa un miglio della costa. Il 20 novembre 1982 la nave fu colpita a poppa da missili incendiari iracheni, affondando definitivamente due giorni pi\u00f9 tardi. Il relitto, posto a poca profondit\u00e0, fu segnalato da boe dopo l'affondamento, nel febbraio 1987, della petroliera \"Iran Salam\", che l'aveva urtato.\nOrigine del nome.\nLa nave prendeva il nome dal grande artista rinascimentale Raffaello Sanzio."}
{"id": "749905", "revid": "1318789", "url": "https://it.wikipedia.org/wiki?curid=749905", "title": "Xanthe Terra", "text": "La Xanthe Terra \u00e8 una zona del territorio del pianeta Marte attorno a 1,6\u00b0 di latitudine nord e 311\u00b0 di longitudine ovest. Si trova quindi nei pressi dell'equatore marziano, appena al di sopra delle Valles Marineris. A nord si trova la Chryse Planitia, ad est l'Arabia Terra, ad ovest il Lunae Planum.\nCaratteristiche.\nOccupa un terreno di tipo caotico, contenuto in una regione di antica craterizzazione. La superficie \u00e8 un miscuglio di blocchi che si trovano ad una quota un po' pi\u00f9 bassa rispetto al territorio circostante, e sembra che si sia formato dal cedimento della superficie. Si pensa che ci sia presenza di ghiaccio nel sottosuolo che ha contribuito a modellare questo tipo di terreno.\nDa queste zone si dipartono numerosi canali, il che pu\u00f2 avere una relazione con i cedimenti delle parti collassate; probabilmente il magma fuoriuscito per colpa della caduta di un meteorite, o dalla azione di vulcanismo, potrebbe aver fuso i ghiacci ed innescato tutto il processo.\nI canali fluviali possono contenere nel proprio letto depositi che recano informazioni circa le condizioni idrologiche e climatiche relative al tempo della formazione dell'area considerata.\nAlle coordinate 5\u00b0 N di latitudine e 48\u00b0 O di longitudine, c'\u00e8 Nanedi Valles, che \u00e8 una delle valli antiche che contengono le prove di una quantit\u00e0 di fluido d'acqua continuo; nel suo fondo c'\u00e8 una piccola scanalatura (larga 200\u00a0m) coperta da dune ed altri residui, la sua presenza suggerisce che essa per un periodo lungo di tempo sia stata attraversata da un liquido che scorreva; pi\u00f9 che inondazioni sembra incisa nella maniera di come fanno i fiumi sulla Terra e si sarebbe allargata a causa di una variet\u00e0 di processi: crolli, vento ed acqua freatica.\nCi sono molte zone denominate Chaos dove la superficie del territorio di Marte \u00e8 composta da terreni fratturati, dove burroni serpeggianti si intervallano a crepacci, dune e depositi rocciosi che disegnano il paesaggio come tante tessere di un mosaico.\nQuesti complessi sono molto comuni sia nella Xanthe Terra che nelle regioni limitrofe, e tutto ci\u00f2 sta a testimoniare, come rilevato dalle sonde, la presenza di ghiaccio sia nell'immediato sottosuolo e sia anche in quello pi\u00f9 in profondit\u00e0; e che esso tenda ad affiorare, per diversi motivi, ogniqualvolta si presenti l'occasione sotto forma di acqua, e destabilizzi il suolo creando avvallamenti, rigonfiamenti, frane e cumuli di detriti.\nIl terreno contiene masse in rilievo che sono state esposte e corrose all'aria come blocchi, le cui dimensioni variano da 1 fino a 10\u00a0km.\nSono interessanti perch\u00e9 suggeriscono i primi indizi del rapporto tra le Valles Marineris e le valli del bacino Chryse. Processi idrodinamici hanno dato forma a configurazioni, disegni, strutture ed aspetti strani."}
{"id": "749906", "revid": "74801", "url": "https://it.wikipedia.org/wiki?curid=749906", "title": "Alberico di Montecassino", "text": "Vita.\n\u00c8 chiamato anche \"Alberico di Montecassino senior\" per distinguerlo dall'omonimo monaco cassinense Alberico da Settefrati, detto anche \"Alberico di Montecassino junior\", nato attorno al 1100 e morto dopo il 1145.\nIl luogo della sua nascita non \u00e8 conosciuto esattamente, per alcuni \u00e8 situato nel territorio beneventano, mentre secondo altri biografi sarebbe anch'egli nativo di Settefrati, dove \u00e8 ricordato insieme all'altro Alberico in una lapide apposta sulla facciata del palazzo comunale. Entrambi sarebbero stati membri della famiglia Anserici, che in atti parrocchiali assai pi\u00f9 tardi (inizio del '600) \u00e8 connotata col titolo baronale.\nDa Roffredo, che sar\u00e0 poi arcivescovo di Benevento dal 1076 al 1107, e che egli definisce suo maestro, ricevette probabilmente l'insegnamento delle lettere. Divenne monaco a Montecassino presumibilmente nel 1057 (la sua presenza nel monastero \u00e8 attestata attorno al 1060), sotto il grande abate Desiderio- il futuro papa Vittore III- a cui fu molto legato. Maestro di grammatica e retorica, ebbe tra i suoi allievi Giovanni di Gaeta, poi papa col nome di Gelasio II e il canonico Ugo, che fu maestro nello studio di Bologna. La sua importanza \u00e8 testimoniata anche dalla corrispondenza che ebbe con San Pier Damiani su questioni di esegesi biblica. Gli studiosi hanno evidenziato il suo ruolo complessivo nell'ambito di quel vasto movimento teologico e spirituale conosciuto come riforma gregoriana.\nPartecip\u00f2 al sinodo romano del 1078, indetto dal papa Gregorio VII, in cui furono condannate le tesi sull'eucaristia di Berengario di Tours: in questa circostanza scrisse il trattato \"De corpore Christi\", andato perduto. Nel dibattito Alberico fu un tenace sostenitore della formula \"substantialiter\" che insieme al \"realiter\" ebbe grande fortuna nella definizione dogmatica dell'eucaristia, fino ad essere stabilita in modo definitivo nel Concilio di Trento.\nI biografi - e soprattutto gli storici locali- in passato hanno dato per sicura la sua elezione a cardinale col titolo dei Santi Quattro Coronati, ma questa affermazione oggi \u00e8 posta abbastanza in dubbio. Probabilmente la notizia \u00e8 dovuta alla circostanza che a Roma trascorse gli ultimi anni della sua vita e fu sepolto nella chiesa dei Santi Quattro coronati, che ha titolo cardinalizio.\nOpere.\nLa sua produzione, molto vasta, copre argomenti di grammatica e retorica, dogmatica, agiografia, musica. Tra le sue opere si ricorda in particolare il \"Breviarium de dictamine\", per il quale \u00e8 considerato l'iniziatore di quell'ars dictandi che si svilupper\u00e0 nel XII e XIII secolo: nel trattato la \"compositio\" \u00e8 divisa in quattro parti (\"exordium, narratio, argumentatio, conclusio\"); questa teoria retorica fu sviluppata dai suoi discepoli e diffusa in Italia e in Francia. Scrisse anche i \"Flores rhetorici\", il \"De rithmis\" e il \"De barbarismo et solecismo, tropo et scemate\".\nOpere agiografiche sono la \"Vita S. Scholasticae\", la \"Vita Sancti Dominici\" (su San Domenico di Sora, abate), la \"Vita Sancti Aspreni\" e la \"Passio Sancti Modesti\". \u00c8 inoltre autore di vari inni sacri. \nAlla disputa papato-impero era dedicato un altro suo trattato andato perduto: \"Contra Henricum imperatorem de electione Romani Pontificis\".\nAltre opere sono di attribuzione incerta."}
{"id": "749911", "revid": "1573940", "url": "https://it.wikipedia.org/wiki?curid=749911", "title": "Cephalophinae", "text": "I Cefalofini (Cephalophinae ) sono una delle otto sottofamiglie della famiglia dei Bovidi. Comprendono delle piccole antilopi africane, note come cefalofi, diffuse nelle foreste. Sebbene ve ne sia un gran numero di specie, la loro storia naturale \u00e8 ancora in gran parte sconosciuta.\nTassonomia.\nI Cefalofini comprendono 18 specie, suddivise in 3 generi:\nTuttavia, l'esatta classificazione dei Cefalofini \u00e8 ancora motivo di discussione tra gli zoologi. Il genere \"Philantomba\", ad esempio, non \u00e8 universalmente accettato, e molti studiosi ritengono che tutti i Cefalofini vadano raggruppati in un unico genere (\"Cephalophus\"). Talvolta il cefalofo del Ruwenzori (\"Cephalophus nigrifrons rubidus\", una sottospecie del cefalofo dalla fronte nera) viene considerato una specie a parte e, al contrario, quello di Harvey viene visto come una sottospecie del cefalofo rosso.\nMolto controversa \u00e8 anche la giusta collocazione tassonomica dei Cefalofini all'interno della famiglia dei Bovidi. In passato quasi tutti gli studiosi li consideravano un ramo primitivo della famiglia, poich\u00e9 molti vedevano in loro somiglianze con i primi Bovidi del Miocene. Oggi, gli zoologi non sono pi\u00f9 cos\u00ec certi di questa teoria. Nel 1992 Gentry ipotizz\u00f2 che i Cefalofini siano i diretti antenati dei Bovini, mentre altri li hanno considerati pi\u00f9 imparentati con gli Alcelafini. Recenti studi di genetica molecolare, tuttavia, hanno sottolineato che questi animali siano prossimi ai Reduncini, e che quindi siano parenti stretti di redunche e di antilopi d'acqua.\nDescrizione.\nLe specie pi\u00f9 piccole di cefalofo non sono pi\u00f9 grandi di una lepre, ma le pi\u00f9 grandi raggiungono le dimensioni di un capriolo. Misurano 60-170 cm di lunghezza, 40-80 cm di altezza al garrese e pesano 5-60 kg. La coda misura circa 5-10 cm. La colorazione varia a seconda delle specie. Spesso le regioni superiori presentano una colorazione composta da varie tonalit\u00e0 di marrone, mentre quelle inferiori sono molto pi\u00f9 chiare. Alcune specie presentano un lucido manto giallastro o rossastro, mentre il cefalofo zebra \u00e8 ricoperto da una serie di strisce come quelle della zebra.\nLe corna possono essere presenti in entrambi i sessi (genere \"Cephalophus\") o solo nei maschi (generi \"Philantomba\" e \"Sylvicapra\"). Queste sono brevi e rivolte all'indietro. In alcune specie sono completamente nascoste dai peli della sommit\u00e0 della testa.\nDistribuzione e habitat.\nTutte le specie di cefalofo vivono nell'Africa sub-sahariana, ma la maggior parte di esse abita le foreste pluviali tropicali delle regioni occidentali e centrali del continente, dove conducono vita riservata. Le specie che non vivono nelle foreste prediligono le zone ricche di arbusti e cespugli, in cui trovare riparo all'occorrenza. I cefalofi non si spingono mai in aperta savana, ma alcune specie talvolta sono state viste sui monti fino a 3500 m di altezza.\nBiologia.\nLe scarse conoscenze che abbiamo sui cefalofi sono sicuramente correlate al fatto che in natura vengono avvistati molto raramente, principalmente perch\u00e9 sono attivi di notte, ma anche perch\u00e9 vivono nelle zone pi\u00f9 fitte della foresta; inoltre, sono anche molto timidi e al minimo disturbo fuggono attraverso il sottobosco.\nLa loro dieta \u00e8 costituita da erba, foglie, frutti, tuberi e fiori. Dato che la silvicapra \u00e8 stata vista nutrirsi anche di insetti, rane, piccoli uccelli, topi e carogne, si presume che anche altre specie si comportino allo stesso modo, il che \u00e8 abbastanza inusuale per dei ruminanti.\nI cefalofi vivono da soli o in coppia. Sia i maschi che le femmine si comportano in modo aggressivo nei confronti degli altri esemplari dello stesso sesso. Presso i confini dei territori avvengono spesso scontri combattuti a suon di colpi delle piccole corna. Le femmine, dopo un periodo di gestazione di 120 giorni, partoriscono quasi sempre un unico piccolo.\nConservazione.\nSebbene il cefalofo dal dorso giallo, il cefalofo di Maxwell, il cefalofo baio e quello dai fianchi rossi siano ancora molto numerosi, le loro popolazioni sono in continua diminuzione in molte regioni dell'areale. Ci\u00f2 \u00e8 dovuto in gran parte alla deforestazione delle foreste tropicali, che riduce di molto l'habitat di questi animali. Malgrado la maggior parte dei cefalofi sopravviva bene anche nelle foreste secondarie, in tali aree vengono per\u00f2 cacciati intensamente, dato che la loro carne tenera \u00e8 considerata una leccornia. A questi animali, comunque, viene risparmiata la caccia a scopo ricreativo e per i trofei.\nLa IUCN inserisce il cefalofo di Aders tra le specie in pericolo critico, e i cefalofi di Jentink, di Abbott e zebra tra quelle in pericolo o vulnerabili."}
{"id": "749912", "revid": "287204", "url": "https://it.wikipedia.org/wiki?curid=749912", "title": "Degar", "text": "I Degar (\u00abfigli delle montagne\u00bb, come si autodefiniscono, o Montagnard, dal francese \u00abmontanari\u00bb, o Cristiani Degar, o Montagnard Degar) sono una popolazione composta da circa quaranta differenti gruppi aborigeni, riconducibili ai ceppi linguistici mongolo-tibetano e malese-polinesiano.\nStoria.\nI montagnard erano inizialmente stanziati nel sud dell'Indocina, finch\u00e9 poi furono gradualmente spinti sulle montagne dall'espansione di popolazioni pi\u00f9 numerose e forti: i cham - di origine hindu - dal sud, ed i vietnamiti - di origine cinese - dal nord\nIl nome ha origine francese (i francesi colonizzarono i territori dei Montagnard dal 1895 al 1954), e scaturisce proprio dalla pressione esercitata dalle popolazioni vietnamite nella loro discesa da nord, che spinse verso le foreste e le montagne gli indigeni. Nella lingua vietnamita sono chiamati, spregiativamente, \"moi\" (selvaggi) o \"nguoi dan toc\" (popolo tribale), essi preferiscono chiamarsi \"degar\", \u00abfigli delle montagne\u00bb.\nNegli anni settanta del XX secolo erano stimati attorno ai due milioni e mezzo di unit\u00e0 nell'intero Vietnam. Mantenendo il tasso di crescita del resto nella nazione, nel 2006 avrebbero dovuto essere circa sei milioni di individui, ma tenendo conto degli eccidi, dei massacri, e delle oppressioni subite, i superstiti sono stati stimati tra i 700 e gli 800.000.\nIn Italia la lotta nonviolenta dei Montagnard ha contato sull'appoggio di Marco Pannella e del Partito Radicale Transnazionale.\nDiffusione e cultura.\nSono diffusi prevalentemente in Vietnam, Cambogia e Laos, dove sono chiamati con differenti nomi. I principali gruppi sono i Bahnar e gli Jarai.\nOltre alle differenze etniche e linguistiche, i montagnard si caratterizzano per essere di religione cristiana, per la gran parte cattolica con una piccola minoranza protestante, mentre nel resto della regione i culti cristiani rappresentano solo una minoranza."}
{"id": "749914", "revid": "1934238", "url": "https://it.wikipedia.org/wiki?curid=749914", "title": "Pesca subacquea in apnea", "text": "La pesca subacquea in apnea, da non confondere con la caccia subacquea, \u00e8 un'attivit\u00e0 di pesca praticata con la tecnica dell'immersione senza l'ausilio di attrezzature autonome di respirazione, quindi con il trattenimento del respiro (apnea), generalmente con uso di maschera subacquea, boccaglio, pinne e fucile subacqueo (arbalete o fucile oleopneumatico) o fiocina a mano o con elastico, e per la protezione dal freddo e dalle possibili abrasioni da contatto con rocce ecc, spesso con l'ausilio di muta e relativa zavorra per la compensazione d'assetto, \u00e8 una delle varie attivit\u00e0 di pesca sportiva ma \u00e8 anche inquadrata e praticata per le attivit\u00e0 di pesca subacquea professionale.\nOrigini.\nLa pesca subacquea in apnea \u00e8 stata praticata dall'uomo inizialmente in forme primitive per procurarsi sia il cibo che per raccogliere specie essenziali per svolgere le sue attivit\u00e0, vedi conchiglie per colorare i tessuti, spugne per la pulizia e perle per scambi commerciali quindi per ottenere generi utili generalmente per la cosmesi o per il commercio. Fino agli anni quaranta \u00e8 stata quasi sempre praticata a corpo libero senza e con strumenti, anche rudimentali, quali occhialini, coltello e/o lunghe aste, soprattutto dai pescatori di ostriche nell'Oceano Pacifico e di spugne nel Mediterraneo. L'evoluzione nella sua forma moderna \u00e8 avvenuta per\u00f2 soprattutto nell'ultimo secolo, grazie alle innovazioni nelle tecniche e nelle attrezzature subacquee. Verso gli anni cinquanta ha quindi avuto un costante e notevole sviluppo tanto che la FIPS, (poi FIPSAS) allora federazione di sola pesca sportiva dalla superficie, dette inizio ad una lunga serie di competizioni di pesca subacquea, e per forza di cose si occup\u00f2 anche dello sviluppo delle attivit\u00e0 subacquee in generale. Ad oggi viene ancora praticata prevalentemente per sport e attivit\u00e0 ricreativa, ma anche come attivit\u00e0 professionale, con il rilascio di licenze di pesca subacquea specifiche da parte delle regioni. Storicamente denominata \"pesca subacquea\", oggi il termine pi\u00f9 in uso \u00e8 pesca in apnea per sottolinearne il valore sportivo e la radicale differenza rispetto a quella effettuata in passato con l'ausilio di autorespiratori ed oggi vietata tranne che per i professionisti ma solo per corallo ed echinodermidi. La pesca subacquea in apnea viene anche praticata a livello professionale con la differenza di non avere limiti di cattura in peso e numero di specie.\nCaratteristiche.\nLa pesca subacquea in apnea \u00e8 riconosciuta dalla normativa nazionale e comunitaria al pari di altre forme di pesca sportiva di superficie. La sportivit\u00e0 e la particolarit\u00e0 di tale disciplina \u00e8 determinata dal fatto che l'immersione si svolge in apnea, cio\u00e8 trattenendo il fiato per pochi minuti (massimo 2-3 per i migliori atleti), cercando la preda libera nel suo habitat naturale. Questa condizione richiede una buona forma fisica generale, uno stato di salute dell'apparato cardio-circolatorio ottimale e una preparazione atletica specifica. Sebbene l'azione di pesca possa essere macroscopicamente schematizzata in poche fasi: preparazione in superficie, discesa, appostamento (o avvicinamento, o ingresso in tana), tiro, risalita, la pesca in apnea \u00e8 in realt\u00e0 un'attivit\u00e0 ad alto grado di complessit\u00e0. Per ottenere risultati \u00e8 necessario, oltre ad avere una buona apnea, possedere la capacit\u00e0 di gestirla. Il pescatore deve avere, allo stesso tempo, un particolare adattamento all'ambiente marino e una profonda conoscenza delle abitudini delle specie bersaglio che si acquisisce con l'esperienza di moltissime ore trascorse in acqua. Una caratteristica esclusiva di questa tecnica di pesca \u00e8 la capacit\u00e0 selettiva di scegliere il tipo e le dimensioni delle prede. Una calzante definizione \u00e8 \"Release and Catch\" dove il rilascio si esprime nella decisione a monte della cattura. Il release and catch sostituisce la pratica del catch and release propria della pesca con ami dalla superficie, il pesce viene \"rilasciato\" senza alcuna ferita, poich\u00e9 il pescatore, in via preventiva, sceglie di non colpirlo, riservandosi esclusivamente la cattura del pesce che vorr\u00e0 consumare. Si predilige la cattura, anche singola, di pesci di maggiori dimensioni e con un coefficiente di difficolt\u00e0 pi\u00f9 alto. I fondali adatti a questa pratica sono prevalentemente rocciosi, o di coralligeno di piattaforma comunemente identificato con il termine \"grotto\", ma si ottengono lusinghieri risultati anche in zone meno ricche di anfratti o con prevalenza di posidonia. In genere una rottura della monotonia di un fondale come pu\u00f2 essere una roccia solitaria, un relitto, una tubatura sono richiami irresistibili per molte specie. Le batimetriche pi\u00f9 usuali sono comprese tra la superficie e i primi 15-20 metri. Ma un ristretto numero di atleti particolarmente dotati \u00e8 in grado di pescare con continuit\u00e0 oltre i 30 metri e raggiungere profondit\u00e0 vicine a 40-50.\nAttrezzatura.\nL'attrezzatura \u00e8 costituita da: fucile subacqueo, muta, pinne, maschera, zavorra, boa segnasub. I fucili subacquei, annoverati tra gli attrezzi consentiti per la pesca sportiva dall'art. 138 lett.e del D. P. R. 1639/68, possono essere ad aria compressa oppure a propulsione elastica (arbal\u00e9te) e consentono un unico tiro a distanze relativamente modeste, contenute nel migliore dei casi entro 3\u20134\u00a0m. \u00c8 preferibile per lunghe permanenze in acqua l'utilizzo di una muta umida con particolari caratteristiche di coibentazione, aderenza ed elasticit\u00e0. Le mute normalmente utilizzate hanno spessori compresi tra 3,5 e 7\u20138\u00a0mm. e sono da preferire senza cerniere e monofoderate, di colore scuro o mimetiche per meglio dissimulare la presenza del pescatore. Le pinne sono generalmente lunghe con pala in tecnopolimero o nelle versioni pi\u00f9 moderne in composito (fibra di carbonio o fibra di vetro). La maschera deve garantire buona vestibilit\u00e0, ottimo campo visivo e volume contenuto. Questa ultima caratteristica assume maggiore importanza nel caso di immersioni profonde nelle quali \u00e8 necessario compensare l'aumento della pressione con l'immissione di piccole, preziose, quantit\u00e0 d'aria, per evitarne lo schiacciamento e l'effetto ventosa che ne deriva. Maschere di dimensioni estremamente contenute consentono di ridurre in modo significativo la quantit\u00e0 d'aria necessaria ma limitano la visuale e possono essere poco confortevoli da indossare. L'aeratore \u00e8 un tubo, preferibilmente corto e largo, che permette la respirazione al subacqueo in superficie. La zavorra \u00e8 costituita da una cintura che trattiene saponette di piombo, mediamente di 1\u00a0kg l'una, in quantit\u00e0 relativa alla profondit\u00e0 d'esercizio e allo spessore della muta. Per calcolare il peso della zavorra, esiste una regola semplice, la regola del 1 per 10, cio\u00e8 1 kg di piombo per ogni 10 kg che pesa il pescatore. Questo si applica per una muta da 7 mm di spessore e una profondit\u00e0 d'esercizio tra 8 e 10 metri. Per una muta da 5 mm di spessore, il rapporto \u00e8 di 700/800 gr per ogni 10 kg. Pi\u00f9 si pesca profondo meno peso serve. La boa segnasub \u00e8 un galleggiante, gonfiabile o rigido, recante una bandiera rossa con striscia diagonale bianca, segnale di uomo immerso. \u00c8 forse l'accessorio pi\u00f9 essenziale di un corredo per la pesca in apnea, oltre che obbligatorio a norma di legge. Possibilmente di dimensioni generose che ne permettano l'avvistamento da grande distanza. Il pescatore deve operare in un raggio di 50\u00a0m dalla verticale della boa e le imbarcazioni possono transitare a non meno di 100\u00a0m dalla stessa per evidenti ragioni di sicurezza.\nImpatto biologico.\nIl gravoso impegno fisico necessario per catturare le prede che ne limita il numero di praticanti, il fatto che la caccia in apnea sia condotta in ambiente ostile per l'uomo, l'affermarsi di tecniche di pesca all'aspetto e all'agguato che premiano la difficolt\u00e0 della cattura singola o di esemplari di dimensioni in genere superiori alle prede di molti tipi di pesca di superficie, rendono la pesca in apnea una forma di pesca meno aggressiva. Nella piramide delle responsabilit\u00e0 del prelievo ittico alla pesca professionale \u00e8 attribuito il 93%, a quella di superficie il 6,3%, e alla pesca in apnea lo 0,3%. La caratteristica capacit\u00e0 di selezionare le prede ne fa un sistema di pesca, se praticato in termini di legge, compatibile con le esigenze di tutela di alcune specie ittiche ove necessaria o con una eventuale regolamentazione della pesca in determinate aree a differenza di sistemi di pesca a maggiore impatto e minor selettivit\u00e0 come ad esempio il palamito o le reti da posta. Questo concetto: \"La pesca subacquea \u00e8 l'attivit\u00e0 pi\u00f9 selettiva tra i diversi tipi di RF -Soliva, 2006\u201d \u00e8 espresso al paragrafo 2.2.2 pag. 8 di uno studio della FAO. La caratteristica di alcune specie come la cernia o le corvine che adottano come strategia difensiva il rifugio in tana negli agglomerati rocciosi le espone in modo maggiore a questa tecnica di pesca inducendone un allontanamento dalla zone pi\u00f9 vicine alla superficie. L'allontanamento e la riduzione di queste specie non \u00e8, per\u00f2, imputabile alla sola pesca in apnea ma alla pressione complessiva di tutta la pesca sia amatoriale che professionale. Una recente pubblicazione dimostra che queste specie si riducono anche in zone dove questa \u00e8 proibita. Lo stesso studio rileva nelle zone a riserva parziale, dove sono consentiti diversi tipi di pesca professionale e ricreativa di superficie ad eccezione della pesca in apnea, una equivalenza in termini di quantit\u00e0 e taglia di specie bersaglio come il sarago maggiore, il sarago pizzuto, la cernia bruna e le corvine rispetto alle zone esterne non protette. Altri lavori rilevano un aumento sia di quantit\u00e0 che di taglia delle specie presenti ma esclusivamente nelle zone a riserva totale. Diversamente dalla pesca in apnea amatoriale, le gare di pesca possono comportare un maggiore impatto sulla popolazione dei tratti interessati. \u00c8 probabile che la concentrazione di atleti di alto livello, la frequenza delle competizioni in determinati tratti di costa comporti una riduzione sensibile di numero e taglia della cernia. In Italia, da qualche anno, la FIPSAS ha abolito la cernia dalle competizioni agonistiche. La riduzione della presenza di questo serranide nel Mediterraneo \u00e8 comunque generale, per questo alcuni paesi (Francia) ne hanno vietato la pesca sia con la lenza che subacquea. \nTecniche.\nNella pesca in apnea esistono diverse tecniche, ciascuna adatta a diverse situazioni di pesca e per catturare diversi tipi di prede. Un bravo pescatore apneista \u00e8 in grado di decidere quale tecnica attuare in funzione delle condizioni ambientali e dei propri obiettivi. Le tecniche di base sono quattro:\nViene invece definita pesca al razzolo la combinazione di diverse tecniche di pesca usata dai pescapneisti laddove le condizioni lo permettono. Questa particolare tecnica si basa molto sulle capacit\u00e0 del pescatore di padroneggiare le tecniche fondamentali e del suo istinto di saper applicare alle condizioni ambientali le giuste modalit\u00e0 di pesca.\nFisiologia.\nLa pesca in apnea \u00e8 un'attivit\u00e0 sportiva molto complessa e difficile. Per questo il pescatore deve conoscere la fisiologia dell'immersione in apnea finalizzata alla pesca per evitare di incorrere in incidenti.\nL'immersione in apnea provoca profonde modificazioni della normale fisiologia umana; in particolare gi\u00e0 al semplice contatto del viso con l'acqua si instaurano modificazioni a carico dell'apparato cardiocircolatorio, il fenomeno, comune nell'uomo e nei mammiferi marini e noto come \"Diving Reflex\" o \"Riflesso d'immersione\", consegue alla stimolazione dei recettori del nervo trigemino presenti nell'area frontale, periorbitaria e zigomatica.\nGli adattamenti cardiocircolatori conseguenti al Diving Reflex sono caratterizzati da:\nTali modificazioni, temporanee e completamente reversibili alla sospensione dell'attivit\u00e0 subacquea in apnea, hanno la finalit\u00e0 di favorire l'ossigenazione dei cosiddetti organi nobili (cuore, cervello, fegato e reni) per non esporli a danni da ipossia\u00a0\u2013 anossia.\nAltro adattamento dell'organismo alle modificate condizioni ambientali \u00e8 il Blood Shift o Emostorno, fenomeno questo che porta ad un maggiore afflusso di sangue nel circolo polmonare per evitare lo schiacciamento toracico da parte dell'aumentata pressione ambientale, infatti il sangue \u00e8 un liquido e come tale incomprimibile propriet\u00e0 che annulla l'effetto della pressione sulle strutture anatomiche toraciche.\nNella terminologia subacquea, quando si parla di apnea, si vuole indicare una interruzione volontaria della respirazione, la cui durata \u00e8 strettamente dipendente dalle pressioni parziali di ossigeno (O2) e di anidride carbonica (CO2) nel sangue, nel senso che la stimolazione chimica dei centri respiratori (conseguente all'aumento del livello ematico della CO2) porter\u00e0 all'interruzione dell'apnea (break point). Certamente, vi sono delle variabili individuali che influenzano la durata dell'apnea: capacit\u00e0 polmonare, consumo di O2, produzione di CO2, consumo metabolico generale e adattamento ambientale. E comunque evidente che i tempi di permanenza sono sempre limitati dalla comparsa del break point dell'apnea.\nLa durata dell'apnea si divide in due fasi:\n\u00abChi iperventila bara con se stesso.\u00bb\n\"(Jacques Mayol)\"\nUna delle metodiche pi\u00f9 usate per cercare di prolungare i tempi di apnea \u00e8 l'iperventilazione, con questa tecnica il subacqueo effettua un vero e proprio lavaggio polmonare ed ematico abbassando notevolmente la percentuale di CO2 del sangue; si ritiene erroneamente che l'iperventilazione consista in una serie di atti respiratori eseguiti velocemente per qualche minuto, in realt\u00e0 anche le cosiddette tecniche di respirazione lente e prolungate provocano il medesimo effetto: abbassano i livelli di CO2 nei polmoni e nel sangue ritardando nel tempo la comparsa del break point dell'apnea esponendo il subacqueo al rischio di sincope.\nIL punto di rottura dell'apnea \u00e8 caratterizzato dalla comparsa delle contrazioni diaframmatiche, campanello d'allarme che indica che i centri respiratori cerebrali sono in sofferenza con possibilit\u00e0 di una stimolazione dei centri nervosi vicini tra cui il nucleo del nervo Vago, stimolazione che pu\u00f2 abbassare talmente la frequenza cardiaca tanto da non rifornire adeguatamente di sangue le strutture cerebrali esponendo il subacqueo al rischio di una sincope.\nOgni sforzo sul fondo va ad intaccare le energie del pescatore e bisogna avere la consapevolezza che con l'aumentare della profondit\u00e0 aumenta anche l'apparente senso di benessere dovuto alla elevata pressione parziale dell'ossigeno. Tale stato \u00e8 per\u00f2 illusorio e pu\u00f2 indurre a prolungare pericolosamente l'apnea; se l'apnea viene prolungata oltre il limite fisiologico (Break Point dell'apnea) si avr\u00e0 un aumento notevole della percentuale dell'Anidride Carbonica nei tessuti e nel sangue con stimolazione dei centri respiratori; in pratica si creano delle onde nervose eccitatorie di tipo concentrico (come i cerchi nell'acqua) che si propagano dai centri respiratori ai centri vicini, sar\u00e0 stimolato prima il nucleo del nervo glossofaringeo (stimolo alla deglutizione), subito dopo il nucleo del nervo Frenico (contrazioni diaframmatiche) ed infine il nucleo del nervo vago (diminuzione della frequenza cardiaca) con il rischio di una sincope.\nIncidenti e mortalit\u00e0.\nLa pratica della pesca in apnea espone i praticanti ad alcuni rischi strettamente legati alle modificazioni ambientali e all'ambiente con cui il subacqueo si confronta. In particolare \u00e8 importante sottolineare come l'immersione in apnea, se portata oltre i limiti fisiologici, possa provocare dei quadri patologici estremamente gravi e tali da mettere a serio rischio la vita del pescatore subacqueo. La sincope (pi\u00f9 propriamente \"blackout\") \u00e8 certamente il maggiore pericolo a cui \u00e8 esposto un pescatore in apnea nel corso della sua attivit\u00e0 in conseguenza delle modificazioni fisiologiche che l'organismo subisce con l'immersione ed in ossequio delle leggi fisiche dei gas.\nGli incidenti pi\u00f9 importanti in cui pu\u00f2 incorrere un pescatore subacqueo sono:\nSincope.\nSi tratta di un quadro clinico di estrema gravit\u00e0 che consegue ad un temporaneo blocco della circolazione sanguigna nei territori cerebrali per deficit \"da rifornimento\", dovuto ad una caduta importante della frequenza cardiaca (in conseguenza della stimolazione del Nervo Vago) tale da non garantire un adeguato rifornimento di sangue ossigenato nel tessuto nervoso caratterizzata dal seguente quadro clinico:\nNon si ritiene pi\u00f9 valida la definizione di Sincope ipercapnica in quanto l'aumento della CO2, oltre ad essere inevitabile, fa parte delle manifestazioni conseguenziali nella evoluzione del quadro clinico, fermo restando che l'innesco di tutti i fenomeni fisiopatologici che danno origine alla sincope del subacqueo apneista sono la conseguenza dell'aumento delle percentuali di CO2 nei tessuti e nel sangue.\nTaravana.\nIl termine \"Taravana\" deriva dall'idioma polinesiano che letteralmente significa \"pazzia\"; con tale parola i polinesiani sono usi indicare quei pescatori di perle che presentano dei quadri neurologici particolari e caratterizzati da disturbi della parola, della deambulazione, da disturbi convulsivi sino al coma e alla morte. Nell'arco degli ultimi 10 anni l'\u00e9quipe scientifica del prof. Massimo Malpieri, in collaborazione con la Omersub e la FIPSAS, ha effettuato un'approfondita attivit\u00e0 di ricerca scientifica su tale patologia raggiungendo importanti risultati sia in termini clinici che terapeutici.\nLa casistica clinica del prof. Malpieri \u00e8 vasta, avendo trattato atleti di fama internazionale, sia italiani che stranieri, come dimostrato dai risultati clinici conseguenti al trattamento dei numerosi casi. Il quadro clinico, caratterizzato da sintomi neurologici anche gravi, \u00e8 pressoch\u00e9 sovrapponibile alle manifestazioni conseguenti alla Patologia da decompressione (PDD) o addirittura all'Embolia Gassosa Arteriosa (EGA), e nei casi trattati risponde positivamente alla terapia iperbarica.\nLa metodica di immersione \u00e8 abbastanza tipica e comune a molti: una serie di atti respiratori lenti e prolungati in superficie, di durata variabile tra i 2 ed i 4 minuti, quindi una discesa rapida, a volte utilizzando uno scooter subacqueo, aspetto sul fondo con tempi compresi tra 50\" e 1'30\", quindi risalita pi\u00f9 o meno veloce verso la superficie. Alternativa allo scooter \u00e8 la pesca \"a paperino\", praticata facendosi trainare da un natante (barca o gommone).\n\u00c8 ormai un dato di fatto che dopo un certo numero di ore (indicativamente 4/6), molti apneisti possono presentare dei quadri patologici molto gravi, con sintomatologia analoga alla PDD: emiparesi, paresi, disturbi della visione, dislalia sino all'afasia, danni neurologici permanenti anche molto gravi, al punto da rendere definitivamente invalido il soggetto, e in alcuni casi di provocarne addirittura la morte. Il quadro clinico definito \u201cTaravana\u201d era gi\u00e0 conosciuto nel 1947, epoca in cui si hanno le prime documentazioni su disturbi neurologici, talora mortali, che colpivano i pescatori di perle delle isole Tuamotu in Polinesia, che effettuavano da 40 a 60 immersioni al giorno ad una profondit\u00e0 variabile tra i 30 e i 42 metri. Questi effettuavano la discesa con un peso vincolato ai piedi e risalivano arrampicandosi su una fune a cui, da un lato, era ancorato il cesto per la raccolta delle perle che veniva recuperato a forza di braccia dal barcaiolo in superficie. La discesa durava tra 30 e 0 secondi, con un tempo totale d'immersione intorno ai 100\u00a0secondi (1'40\"), e un intervallo di superficie tra una immersione e l'altra di 4-6 minuti. Molti di questi pescatori di perle hanno presentato un grave quadro clinico, che nella loro lingua \u00e8 chiamato appunto \"Taravana\", caratterizzato da disturbi comportamentali associati con uno scadimento delle condizioni generali.\nCome detto, i sintomi del Taravana sono sovrapponibili a quelli della Malattia da Decompressione: immediatamente dopo l'emersione i sub possono sviluppare un quadro caratterizzato da emiparesi sino alla paralisi, disturbi della visione, perdita dell'udito, vertigini e in alcuni casi morte. La maggior parte dei sopravvissuti ha presentato danni permanenti sia a livello cerebrale che del midollo spinale. Pur se il Taravana \u00e8 certamente una forma di PDD, nella classe medica del settore vi \u00e8 ancora un estremo scetticismo \u2013 del tutto ingiustificato \u2013, che ha portato a ipotizzare altre cause come l'ipossia. In realt\u00e0, dagli studi condotti negli ultimi dieci anni dall'\u00e9quipe scientifica del prof. Malpieri e dall'elevato numero di pazienti trattati si pu\u00f2 affermare con certezza che i quadri neurologici sono attribuibili alla formazione e alla liberazione di bolle gassose di N2, accumulatosi nel corso delle ripetute apnee senza adeguati tempi di recupero in superficie e liberato poi tumultuosamente nel corso di risalite rapide. \u00c8 inoltre evidente come anche con l'immersione in apnea si possa andare incontro a fenomeni di Barotrauma Polmonare con possibilit\u00e0 di comparsa di Embolia Gassosa Cerebrale, quale conseguenza delle condizioni emodinamiche polmonari (\"blood shift\") e della legge di Boyle.\nMa analizziamo con maggior dettaglio cosa succede durante un'attivit\u00e0 di pesca in apnea protratta per pi\u00f9 ore con intervalli di superficie tra un'apnea e l'altra.\nInnanzitutto \u00e8 necessario ricordare come nel nostro organismo ci sia una continua formazione di micronuclei gassosi o micro bolle, anche in condizioni \u201cnon subacquee\u201d; queste micro bolle hanno una durata di vita estremamente breve, alcuni millisecondi, se le condizioni dell'ambiente in cui si generano non siano favorevoli a renderle \u201cstabili\u201d e quindi non distruttibili. I micronuclei gassosi si formano a livello delle articolazioni per l'attrito meccanico tra le superfici articolari, nascono dai movimenti muscolari e nei vasi sanguigni si formano in seguito ad aumenti e rallentamenti della velocit\u00e0 del sangue (ad esempio durante il passaggio nelle valvole cardiache). Una microbolla per diventare \u201clesiva\u201d deve trovare particolari condizioni nell'ambiente in cui si origina, ad esempio una tensione parziale di azoto elevata nei tessuti e nel sangue pu\u00f2 consentire l'ingresso di questo gas all'interno della bolla e stabilizzarla ostacolando la sua distruzione; nella fase di risalita poi la bolla tender\u00e0 ad aumentare sempre pi\u00f9 il suo volume (legge di Boyle) andando ad ostruire un vaso sanguigno (in genere nell'emisfero cerebrale sinistro) e dando luogo alla comparsa di sintomi neurologici anche gravi, responsabili del Taravana.\nVi sono altre situazioni che concorrono a far s\u00ec che le microbolle diventino lesive; prima di tutto la metodica di pesca con apnee lunghe ed intervalli di superficie pi\u00f9 corti o pari ai tempi di apnea. Tale comportamento provoca un accumulo di azoto nei tessuti e un lentissimo rilascio, cosicch\u00e9 ad ogni tuffo il sub accumula gas inerte sino a quando, dopo un certo numero di ore (in genere 4/6) la pressione parziale dell'inerte sar\u00e0 talmente elevata da configurare una situazione di sovrasaturazione critica del tutto simile a quella che si verifica con una immersione con le bombole fuori curva di sicurezza; sar\u00e0 a questo punto che le microbolle inizieranno a saturarsi di azoto diventando potenzialmente lesive.\nAltro fattore da non trascurare \u00e8 la velocit\u00e0 di risalita, sempre elevata, che provoca un rapido aumento delle dimensioni dei micronuclei rendendo pi\u00f9 difficile la loro eliminazione attraverso il filtro polmonare a causa e del ridotto territorio di scambio alveolare (\u00e8 opportuno ricordare che il blood shift permane anche dopo la fine dell'immersione) e delle dimensioni eccessive delle micro bolle.\nVi \u00e8 anche un'altra causa che entra in gioco nello sviluppo del Taravana: il Barotrauma Polmonare, che spesso si rende responsabile della comparsa di una Embolia gassosa Cerebrale. La dinamica dell'evento \u00e8 estremamente semplice ed \u00e8, tra l'altro, molto frequente negli apneisti puri: in pratica durante la risalita, che pu\u00f2 raggiungere anche la velocit\u00e0 di 150 metri al minuto, il blood shift non ha il tempo di tornare alle condizioni iniziali sia perch\u00e9 la portata cardiaca (output cardiaco) non pu\u00f2 variare oltre un certo limite, sia perch\u00e9 la rapidissima risalita non lascia il tempo al sistema cardiorespiratorio di tornare alle condizioni iniziali. Ne consegue una pseudo-ipertensione polmonare da sbarramento per ristagno di sangue, contemporaneamente l'aria che in discesa \u00e8 stata compressa non trova lo spazio per riespandersi, a meno che non esca passivamente all'esterno attraverso la glottide (se aperta); in caso di glottide chiusa la riespansione dei gas produrr\u00e0 inizialmente rottura dei setti alveolari e delle pareti con danni locali (barotrauma) e, nelle forme pi\u00f9 importanti, seguiranno danni generali (Embolia gassosa arteriosa), per entrata di bolle gassose nella circolazione arteriosa cerebrale. In dettaglio, durante la discesa l'aria di riserva contenuta negli alveoli viene compressa per effetto della legge di Boyle, consentendo quindi ai vasi polmonari di ricevere un maggior quantitativo di sangue mediante un aumento del calibro vasale; il contemporaneo aumento della pressione arteriosa unitamente al rallentamento della frequenza cardiaca, per effetto del Diving Reflex, provocano uno \u201csbarramento\u201d al ritorno del sangue verso l'atrio sinistro che porter\u00e0 ad un ulteriore incremento dei diametri vasali (ipertensione a \u201cbarrage\u201d). Nel corso della risalita, che avviene sempre a velocit\u00e0 molto elevata (sino a 150 m/min), l'aria alveolare compressa per effetto della pressione inizia a espandersi di nuovo senza per\u00f2 avere la possibilit\u00e0 di entrare nel circolo a causa dell'elevata pressione di sbarramento che vige nei capillari alveolari e per la diminuita superficie di scambio alveolo-capillare; questi volumi gassosi tenderanno allora a dirigersi verso le prime vie aeree per fuoriuscire all'esterno, unica valvola di sovrapressione disponibile; se in questa fase l'apneista mantiene la glottide aperta (senza espirare) l'aria in eccesso fuoriesce spontaneamente all'esterno, al contrario se la glottide rimane chiusa si ha inevitabilmente rottura delle pareti alveolari con possibilit\u00e0, di embolizzazione arteriosa cerebrale; poich\u00e9 i polmoni non sono molto elastici (meno del 10%) l'aumento di volume dei gas respiratori provocher\u00e0 quasi costantemente la rotture delle pareti alveolari con possibile immissione di bolle gassose nel circolo arterioso, bolle che si andranno a localizzare principalmente nel cuore e nei tessuti cerebrali dando luogo ad Embolia Gassosa Traumatica (EGT).\nNormativa italiana.\nLa pesca subacquea sportiva o ricreativa in apnea \u00e8 regolamentata dalla legge 14 luglio 1965 n\u00ba 963 e dal D. P. R. 2 ottobre 1968 n\u00ba 1639. A queste norme si aggiungono i regolamenti delle aree protette o i provvedimenti delle Capitanerie di Porto, che possono imporre locali limitazioni. In sintesi, la norma nazionale pone comunque le seguenti limitazioni:\nArt. 128 bis: La pesca subacquea sportiva \u00e8 consentita soltanto in apnea senza l'uso di apparecchi ausiliari di respirazione. Di questi ultimi \u00e8 consentita l'utilizzazione solo per finalit\u00e0 diverse dalla pesca. Il pescatore sportivo subacqueo non pu\u00f2 raccogliere coralli o molluschi.\nArt. 129: L'esercizio della pesca subacquea \u00e8 vietato:\na) a distanza inferiore a 500 metri dalle spiagge frequentate da bagnanti;\nb) a distanza inferiore a 100 metri dagli impianti fissi da pesca e alle reti da posta;\nc) a distanza inferiore a 100 metri dalle navi ancorate fuori dai porti;\nd) in zone di mare di regolare transito di navi per l'uscita e l'entrata nei porti ed ancoraggi, determinate dal capo del compartimento marittimo;\ne) dal tramonto al sorgere del sole.\nArt. 130: Il subacqueo in immersione ha l'obbligo di segnalarsi con un galleggiante recante una bandiera rossa con striscia diagonale bianca, visibile ad una distanza non inferiore a 300 metri; se il subacqueo \u00e8 accompagnato da mezzo nautico di appoggio, la bandiera deve essere issata sul mezzo nautico. Il subacqueo deve operare entro un raggio di 50 metri dalla verticale del mezzo nautico di appoggio o del galleggiante portante la bandiera di segnalazione. I mezzi nautici hanno l'obbligo di transitare ad almeno 100 metri da quest'ultima.\nLa norma persegue evidentemente il fine di tutelare i bagnanti dal tiro di pescatori (eventualit\u00e0 in realt\u00e0 molto remota) e i pescatori stessi dall'investimento di natanti in zone particolarmente trafficate. Su questo aspetto tuttavia va osservato che la disposizione che richiede il mantenimento di una distanza di 500\u00a0m dalle spiagge frequentate dai bagnanti, se per un verso ricerca un'ampia tutela per il bagnante, per altro verso espone il pescatore subacqueo al possibile investimento di mezzi che procedono veloci a debita distanza dalla costa.\nArt. 142: Limitazioni alla cattura di pesci: Il pescatore sportivo non pu\u00f2 catturare giornalmente pesci, molluschi e crostacei in quantit\u00e0 superiore a 5\u00a0kg complessivi salvo il caso di pesce singolo di peso superiore. Non pu\u00f2 essere catturato giornalmente pi\u00f9 di un esemplare di cernia a qualunque specie appartenga (cos\u00ec sostituito dall'art. 14, D. P. R 18 marzo 1983 n. 219).\nLa norma stabilisce inoltre misure minime di taglia per le specie ittiche di maggior interesse venatorio e commerciale (le stesse vigenti per la pesca professionale) e sancisce il divieto di raccolta di molluschi non cefalopodi e di crostacei.\nIl raccolto della pesca (in gergo \"carniere\") non pu\u00f2 quindi essere oggetto di commercializzazione.\nCompletamente diversa \u00e8 la normativa relativa alla pesca professionale in apnea, regolamentata dal Decreto Ministeriale 20 ottobre 1986, praticata non per fini sportivi ma quale lavoro professionale. La pesca subacquea professionale \u00e8 consentita esclusivamente a coloro che sono in possesso della specializzazione di pescatore subacqueo e pu\u00f2 esercitarsi soltanto in apnea, senza l'uso di apparecchi ausiliari di respirazione. Di questi ultimi \u00e8 consentita l'utilizzazione solo per finalit\u00e0 diverse dalla pesca o per la raccolta di corallo e molluschi. La pesca con uso di apparecchi ausiliari di respirazione (bombole) \u00e8 quindi sempre vietata, anche ai pescatori professionali. La norma infatti stabilisce all'Art. 9: \"La pesca subacquea professionale, con uso di apparecchi ausiliari di respirazione, pu\u00f2 essere esercitata utilizzando soltanto i coltelli, i retini ed i rastrelli normali.\" Pertanto l'impiego di bombole \u00e8 consentito unicamente per la raccolta, non per la caccia.\nIn altri termini, chi effettua pesca subacquea con bombole, fucili o anche solamente fiocine si macchia di bracconaggio ed \u00e8 perseguibile a norma di legge.\nAgonismo.\nLa pesca subacquea in apnea \u00e8 divenuta una disciplina sportiva nel 1949. All'interno della Federazione Italiana Pesca Sportiva e Attivit\u00e0 Subacquee rappresenta l'attivit\u00e0 pi\u00f9 anziana e collaudata del settore. Sotto l'egida della FIPSAS annualmente si svolgono in Italia le gare di pesca in apnea, sia in mare che in acqua dolce.\nCi sono due principali tipologie di gare: individuali e a squadre. La prima tipologia consiste in prove di qualificazione che culminano con il campionato italiano assoluto, mentre la seconda comprende diverse tipologie di gara tra cui il campionato italiano per societ\u00e0.\nGeneralmente le gare di qualificazione individuale vengono organizzate dalle societ\u00e0 affiliate alla federazione (previa autorizzazione), mentre le semifinali e la finale del campionato italiano vengono organizzate dalla Federazione stessa con la collaborazione logistica di alcune associazioni del settore.\nA livello individuale le competizioni sono strutturate come segue:\nLe gare a squadre comprendono le seguenti formule di gara:\nDa questa ultima tipologia di gara \u00e8 nata una nuova formula in cui si applica un regolamento ecologico, basato su una proposta ideata dal campione Massimo Scarpati nel 1977.\nCon questa particolare formula di gara ci si propone di coniugare l'esercizio della pesca in apnea con l'esigenza di un rapporto pi\u00f9 equilibrato tra il pescatore subacqueo agonista e il patrimonio ittico costiero.\nLa FIPSAS negli ultimi anni ha radicalmente cambiato i regolamenti delle competizioni di pesca in apnea, cercando di adattare questa particolare disciplina sportiva alle mutate esigenze sociali, culturali ed ambientali. Tra le modifiche pi\u00f9 importanti troviamo le limitazioni nella cattura di alcune prede, l'abolizione della cattura della cernia, il divieto di effettuare spostamenti con l'imbarcazione, la riduzione dei tempi per la preparazione e l'introduzione di particolari bonus finalizzati alla qualit\u00e0 delle prede piuttosto che alla quantit\u00e0.\nInoltre, tutti i partecipanti al circuito delle gare federali hanno l'obbligo di ottenere il brevetto di pesca in apnea che prevede dei corsi specifici mirati ad accrescere la sicurezza, la conoscenza dell'ambiente marino e le regole fondamentali che caratterizzano l'etica del pescatore in apnea."}
{"id": "749916", "revid": "438678", "url": "https://it.wikipedia.org/wiki?curid=749916", "title": "Intermission (film)", "text": "Intermission (o interMission) \u00e8 un film del 2003 diretto da John Crowley, con Colin Farrell e Cillian Murphy.\nGirata con uno stile quasi documentaristico, la pellicola si compone d'una nutrita serie di storie tra loro interconnesse narrate non linearmente.\nTrama.\nStorie, coincidenze, crimini e amori si intrecciano nella capitale irlandese: tra i personaggi principali troviamo Lehiff, un piccolo ladruncolo, Jerry, rude poliziotto un po' anarchico che tenta di fare carriera, John, giovane romantico, innamorato di Deirdre che lo ha lasciato per stare con un direttore di banca sposato. Per riconquistare l'amore della sua vita, John lascia il suo lavoro al supermarket e si unisce a Lehiff; ma gli eventi prenderanno una piega del tutto inaspettata.\nPersonaggi e interpreti.\nInoltre, fanno parte del cast anche Pat Laffan (Charlie O'Brien), Ruth McCabe (Celia), Tom\u00e1s \u00d3 S\u00failleabh\u00e1in (Ben Campion), Owen Roe (Mr. Henderson) e John Rogan (Alfred). Conleth Hill interpreta Robert, mentre Simon Delaney ha il ruolo di Bill. Tra i vari ruoli minori si ricordano anche Kerry Condon come cameriera del caf\u00e9, Neil\u00ed Conroy (Helen), Tom Farrelly (George) e Rory Keenan (Anthony Lowry)."}
{"id": "749917", "revid": "1282260", "url": "https://it.wikipedia.org/wiki?curid=749917", "title": "Bongo Fury", "text": "Bongo Fury \u00e8 un album, per larga parte live, che vide collaborare Frank Zappa e Captain Beefheart. Venne pubblicato nel 1975. \u00c8 il ventesimo LP del compositore italoamericano.\nIl disco.\nLa parte dal vivo venne registrata nel maggio del 1975 all'Armadillo World Headquarters di Austin, Texas. La parte in studio, invece, venne registrata nel gennaio del 1974 (durante la sessione di registrazioni che port\u00f2 anche a \"One Size Fits All\" e alla maggior parte di \"Studio Tan)\". Fu la prima collaborazione tra i due artisti dal 1969, ovvero dalla produzione del disco di Frank Zappa intitolato \"Hot Rats\".\nL'album si evidenzia nella discografia di Zappa per essere l'ultimo a figurare la sua band dei primi anni settanta, quella apparsa in \"Apostrophe (')\" e \"Roxy &amp; Elsewhere\". Napoleon Murphy Brock canta nella traccia \"Advance Romance\" e nelle armonie in tre parti in \"Carolina Hard-Core Ecstasy\". Captain Beefheart, qui nel suo unico tour insieme a Zappa e la sua band, canta in diversi brani, incluse le due brevi poesie da lui lette \"Sam With the Showing Scalp Flat Top\" e \"Man With the Woman Head\". \"Bongo Fury\", tra le altre cose, vide la prima apparizione di Terry Bozzio, che rimase il batterista ufficiale di Zappa fino al 1978.\nTracce.\nTutte le tracce sono eseguite da Frank Zappa &amp; the Mothers, e da Captain Beefheart.\nTutte le tracce sono composte da Zappa tranne dove indicato."}
{"id": "749924", "revid": "110157", "url": "https://it.wikipedia.org/wiki?curid=749924", "title": "Motorola A1000", "text": "Il Motorola A1000 \u00e8 uno Smartphone UMTS GSM basato sul sistema operativo Symbian, che utilizza l'interfaccia UIQ.\nTra le sue peculiarit\u00e0 ci sono: Touch screen ad alta definizione, videocamera da 1,2 megapixel, visualizzatore per documenti MS Office, browser Internet, e l'AGPS. Questo smartphone \u00e8 stato lanciato nel 2004 (tre anni prima dell'iPhone).\nCaratteristiche tecniche.\nDimensioni: 117x59x18,7\u00a0mm\nPeso con batteria in dotazione: 160 gr\nAnno di Uscita: 2004\nBatteria: 1600 mAh - Litio\nKit Acquisto: Batteria, auricolare, manuale di istruzioni, stilo, caricabatteria da viaggio\nAutonomia in standby: 200 ore\nAutonomia in Conversazione: 3 ore\nFotocamera.\nTipologia: Doppia fotocamera integrata da 1,2 megapixel\nRisoluzione: 640x480 pixel\nZoom: 4x digitale\nFlash: no\nFotorubrica: si\nEditor Immagini: no\nAutoscatto: si\nRegolazione contrasto e luminosita: si\nVideocamera.\nFormato: VGA\nDurata: Selezionabile dall'utente\nScelta qualit\u00e0: si\nRegolazione luminosita: si\nRisoluzione Massima: si\nVideochiamata: si\nAspetto.\nDisplay: 208x320 pixel; 65.536 colori; touch screen PDA\nContrasto: si\nLinee Disponibili: si\nColore Display: 65k colori\nDimensioni Display: 208x320 pixel\nTastiera Retroilluminata: si"}
{"id": "749927", "revid": "99089", "url": "https://it.wikipedia.org/wiki?curid=749927", "title": "Desiderio di Montecassino", "text": ""}
{"id": "749928", "revid": "1590006", "url": "https://it.wikipedia.org/wiki?curid=749928", "title": "Calace", "text": ""}
{"id": "749931", "revid": "1288208", "url": "https://it.wikipedia.org/wiki?curid=749931", "title": "Arte povera", "text": "Larte povera \u00e8 un movimento artistico sorto in Italia nella seconda met\u00e0 degli anni sessanta del Novecento al quale aderirono autori di ambito torinese.\nStoria.\nUn primo raccogliersi del nuovo movimento si ha nel settembre del 1967 nella mostra omonima, curata da Germano Celant, che si svolge alla Galleria La Bertesca di Francesco Masnata a Genova, dove espongono Boetti, Fabro, Kounellis, Paolini, Pascali e Prini. L'Arte povera viene definita ancora da Celant in un articolo pubblicato sul n. 5 di Flash Art dello stesso anno, nella mostra \"Arte povera\" del 1968 alla Galleria de' Foscherari a Bologna con Anselmo, Boetti, Ceroli, Fabro, Kounellis, Merz, Paolini, Pascali, Piacentino, Pistoletto, Prini, Zorio, i quali ancora esporranno insieme a Trieste al Centro Arte Viva-Feltrinelli, dove si aggiunger\u00e0 Gilardi, infine nella manifestazione \"Arte povera - Pi\u00f9 Azioni povere\" negli Antichi Arsenali di Amalfi, dove parteciparono Pietro Lista e Carmine Limatola (in arte Ableo), e in piazza del Duomo, Ugo Marano.\nIl richiamo ad un'arte povera come guerriglia asistematica evidenziato da Celant nell'articolo su Flash Art viene accettato grazie al riconoscimento internazionale, peraltro fermamente perseguito. La consacrazione internazionale avviene nel 1969 con la rassegna di arte povera e arte concettuale \"When attitudes become form\" organizzata da Szeemann presso la Kunsthalle di Berna (alla quale partecipano Boetti, Calzolari, Kounellis, Merz, Pascali, Pistoletto, Prini e Zorio) e quando esce il volume di Celant \"Arte povera\" esemplificato l'anno successivo nella mostra \"Conceptual art arte povera land art\" organizzata presso la Galleria civica d'arte moderna e contemporanea di Torino.\nAltri esponenti del movimento oltre a quelli gi\u00e0 citati furono Claudio Cintoli, Sergio Lombardo, Gino Marotta, Fabio Mauri, Giuseppe Penone, Cesare Tacchi, Renato Mambor.\nOpere e poetiche.\nIl movimento nasce in aperta polemica con l'arte tradizionale, della quale rifiuta tecniche e supporti per fare ricorso, appunto, a materiali \"poveri\" come terra, legno, ferro, stracci, plastica, scarti industriali, con l'intento di evocare le strutture originarie del linguaggio della societ\u00e0 contemporanea dopo averne corroso abitudini e conformismi semantici. Un'altra caratteristica del lavoro degli artisti del movimento \u00e8 il ricorso alla forma dell'installazione, come luogo della relazione tra opera e ambiente, e a quella dell'\"azione\" performativa. Germano Celant, che mutua il nome del movimento dal teatro di Jerzy Grotowski, afferma che l'arte povera si manifesta essenzialmente \"nel ridurre ai minimi termini, nell'impoverire i segni, per ridurli ai loro archetipi\". Gran parte degli artisti del gruppo manifestano un interesse esplicito per i materiali utilizzati mentre alcuni - segnatamente Alighiero Boetti e Giulio Paolini - hanno fin dall'inizio una propensione pi\u00f9 concettuale.\nL'arte povera si inserisce nel panorama della ricerca artistica dell'epoca per le significative consonanze che mostra non soltanto rispetto all'arte concettuale propriamente detta, che in quegli anni vedeva sorgere l'astro di Joseph Beuys, ma anche rispetto a esperienze come pop, minimal e Land Art (Richard Long).\nL'obiettivo di questi artisti era quello di superare l'idea tradizionale secondo cui l'opera d'arte occupa un livello di realt\u00e0 sovratemporale e trascendente. \nPer questo motivo risulta importante la provocazione che deriva dall'opera di Giovanni Anselmo \"Scultura che mangia\" (1968, collezione Sonnabend, New York), formata da due blocchi di pietra che schiacciano un cespo di lattuga, vegetale il cui destino inevitabile \u00e8 quello di deperire.\nFrequente \u00e8 l'uso di oggetti viventi, come in Kounellis, il quale fiss\u00f2 un vero pappagallo su una tela dipinta, a dimostrazione del fatto che la natura dispone di pi\u00f9 colori di qualsiasi opera pittorica.\nUn'altra critica portata avanti dagli artisti dell'Arte povera fu quella contro la concezione dell'unicit\u00e0 ed irripetibilit\u00e0 dell'opera d'arte: \"Mimesis\", di Paolini, consiste in due identici calchi di gesso rappresentanti una scultura dell'et\u00e0 classica, posti l'uno di fronte all'altro con lo scopo di fingere una conversazione.\nDurante la guerra del Vietnam, l'Arte povera si avvicin\u00f2 ai movimenti di protesta a sfavore dell'intervento degli USA: l'opera \"Vietnam\" di Pistoletto (1965, collezione Menil, Houston) raffigura un gruppo di manifestanti pacifisti, rappresentati con delle sagome fissate ad uno specchio, in modo tale che i visitatori della galleria si riflettessero in esso. Cos\u00ec facendo, la gente diventava parte integrante dell'opera stessa, venendosi a creare una sorta di interazione tra la creazione artistica ed il pubblico spettatore.\nL'attenzione agli stili di vita delle molteplici culture diverse da quella occidentale \u00e8 presente nelle opere di Merz: i suoi tanti igloo, creati con differenti materiali (ad esempio metallo, vetro, legno, etc.), puntualizzano la capacit\u00e0 di adattamento di un popolo al suo determinato ambiente.\nL'identificazione uomo - natura \u00e8 uno dei temi maggiormente trattati da diversi artisti. In Marotta e Gilardi (\"Orto\", 1967) la natura \u00e8 per\u00f2 rivisitata in chiave artificiale, come per attualizzare la materia e renderla pi\u00f9 vicina ad un sentimento di cambiamento epocale che coinvolge l'uomo e la sua percezione del mondo. Percezione che \u00e8 resa incerta nei quadri specchianti di Pistoletto, che si aprono letteralmente al mondo assorbendo tutto ci\u00f2 che vi si trova di fronte e cambiando al variare dell'ambiente che li contiene.\nAl contrario di questi, gli \"schermi\" privi di immagine con i quali Mauri riproduce il telone cinematografico e che influenzeranno i primi lavori di Mario Schifano.\nTuttavia le sue creazioni si aprono, talvolta, sulla realt\u00e0 quotidiana pi\u00f9 popolare (\"Casetta Objects Achet\u00e9s\", 1960), o sugli avvenimenti di cronaca pi\u00f9 impressionanti (\"La luna\", 1968), che lo porteranno a sviluppare una profonda riflessione su arte e storia.\nMolti artisti lavorano sull'idea di un'immagine stereotipata, come Ceroli (\"Si/No\", 1963), che tratta in modo seriale silhoutte prese dalla storia dell'arte, o insiemi di figure umane moltiplicate o serializzate con una tecnica che ricorda il bricolage.\nSono considerati stereotipi anche i \"gesti tipici\" di Lombardo (\"Gesti tipici-Kennedy e Fanfani\", 1963), i ricalchi di immagini di Mambor o le scene da rotocalco o di quadri famosi rivisitate in stoffa variopinta da Tacchi (\"Quadro per un mito\", 1965)."}
{"id": "749934", "revid": "1714743", "url": "https://it.wikipedia.org/wiki?curid=749934", "title": "Bosone II di Provenza", "text": "Origine.\nFiglio del conte in Provenza (forse conte d'Avignone), Rotboldo I di Provenza (come ci viene confermato dal documento n\u00b0 29 del \"Cartoulaire de l'abbaye de Saint-Victor de Marseille\"?- ca. 950), e della moglie di cui non si conoscono n\u00e9 il nome n\u00e9 gli ascendenti, ma secondo alcuni era Ermengarda d'Aquitania, figlia del duca d'Aquitania Guglielmo il Pio e di Engelberga di Provenza.Rotboldo I di Provenza era figlio primogenito ed unico maschio del conte d'Avignone conte d'Arles, governatore della Provenza e Margravio di Toscana, Bosone d'Arles e della prima moglie di cui non si conoscono n\u00e9 il nome n\u00e9 gli ascendenti.\nLa sua origine \u00e8 controversa.\nBiografia.\nDopo che la morte del re d'Italia, Ugo d'Arles, avvenuta nel 947, il re di Arles o due Borgogne, Corrado il Pacifico, con l'aiuto e la protezione del re di Germania, Ottone il Grande (quando, nel 937, il re d'Italia, Ugo di Provenza, secondo Liutprando, si rec\u00f2 a Ginevra per sposare, il 12 dicembre la madre di Corrado, Berta mentre la sorella di Corrado, Adelaide, (931-999), veniva promessa in sposa al figlio di Ugo, Lotario, Ottone il Grande, appena salito al trono di Germania, part\u00ec per la Borgogna, imped\u00ec il matrimonio di Hugo con Berchta von SCHWABEN, vedova du Rudolph II di Borgogna e sequestr\u00f2 Corrado, per proteggerlo dagli appetiti di quanti volevano mettere le mani sulla Borgogna,e lo tenne con se, per quattro anni, educandolo e preparandolo all'ascesa sul trono di Borgogna), ed entr\u00f2 nel reale pieno possesso della Provenza, che sino ad allora era stata governata da Ugo d'Arles e, per limitare l'autorit\u00e0 ed il potere dei feudatari, divise la contea di Provenza in 3 feudi, Apt, Arles ed Avignone. Bosone II assieme al fratello Guglielmo prese possesso delle contee di Arles ed Avignone, mentre Apt venne data al conte Grifone, che per\u00f2, dopo poco, venne eliminato da Bosone (citato come conte nel \"Cartoulaire de l'abbaye de Saint-Victor de Marseille\" e Guglielmo, che pur senza averne titolo furono effettivi conti di Provenza.\nNel 955 circa Bosone II spos\u00f2 Costanza, che per numerosi storici era Constanza di Provenza (920/30-dopo il 963), la figlia del conte di Vienne, Carlo Costantino. Che Costanza sia la figlia di Carlo Costantino non v'\u00e8 certezza. Secondo alcuni storici che sia la figlia di Carlo Costantino solo per il fatto di avere tale nome che in precedenza nella Provenza non era usato, mentre per altri che hanno confutato tale tesi in quanto in vari documento dell'abbazia di Cluny, si trovano donne con tale nome (il n\u00b0 45, il n\u00b0 390, il n\u00b0 530, il n\u00b0 582 e il n\u00b0 683), Costanza era sorellastra di Carlo Costantino, figlia di suo padre Ludovico e la seconda moglie Adelaide.\nBosone e la moglie Costanza sono citati in alcuni donazioni riferite nella storia dell'Abbazia di Montmajour.\nMor\u00ec nel 968, lasciando tutta la Provenza ai figli Guglielmo e Rotboldo i quali assunsero il titolo di conte di Provenza; poi divennero anche marchesi di Provenza.\nDiscendenza.\nBosone II e Costanza ebbero tre figli:"}
{"id": "749935", "revid": "110157", "url": "https://it.wikipedia.org/wiki?curid=749935", "title": "Distretto di Zamo\u015b\u0107", "text": "Il distretto di Zamo\u015b\u0107 (in polacco powiat zamojski) \u00e8 un distretto polacco appartenente al voivodato di Lublino. Il capoluogo del distretto \u00e8 la citt\u00e0 di Zamo\u015b\u0107: il distretto contiene tutta l'area circostante la citt\u00e0, ma non la citt\u00e0 stessa, che forma un powiat urbano separato. La popolazione, nel 2005, ammontava a 110.596 unit\u00e0. Il distretto si estende per 1.872,27\u00a0km\u00b2.\nGeografia antropica.\nSuddivisioni amministrative.\nIl distretto comprende 15 comuni."}
{"id": "749936", "revid": "99089", "url": "https://it.wikipedia.org/wiki?curid=749936", "title": "Vittore III", "text": ""}
{"id": "749938", "revid": "3115", "url": "https://it.wikipedia.org/wiki?curid=749938", "title": "I promessi sposi (Ponchielli)", "text": "I promessi sposi \u00e8 la seconda opera di Amilcare Ponchielli, composta su libretto di vari autori, fra cui lo stesso compositore e rappresentata al Teatro Concordia di Cremona il 30 agosto 1856. Ponchielli stesso, in una sua lettera afferma che furono sei i poeti che misero mano al libretto dei Promessi Sposi: Amilcare Ponchielli, Cesare Stradivari, Giuseppe Aglio, Giuseppe Bergamaschi, un anonimo (forse un certo poeta di nome Rocchino, amico di Ponchielli) ed Emilio Praga per la versione del 1872. Tutti i nomi sono documentati nelle lettere del compositore al suo \"impresario\" Bortolo Piatti. Le lettere sono conservate nella Biblioteca Statale di Cremona.\nIn seguito il libretto e lo spartito furono profondamente rielaborati, a pi\u00f9 riprese, finch\u00e9 l'opera non and\u00f2 in scena, con grande successo, al Teatro Dal Verme di Milano il 4 dicembre 1872. \nSempre al Dal Verme il 19 aprile 1873 va in scena la terza versione ed il successivo 26 ottobre la quarta versione.\nL'ultima e decisiva revisione del libretto era stata affidata ad Emilio Praga.\nL'opera \u00e8 fedele al romanzo di Manzoni, con alcuni tagli nella narrazione e la mancanza di alcuni personaggi, come Don Abbondio e Perpetua.\nTrama.\nL'azione accade sul principio del secolo XVII nelle vicinanze di Lecco.\nAtto I.\nIn casa di Lucia, Agnese e le donne festeggiano la sposa. Entra Renzo, irritato, appena tornato da Don Abbondio. Il giovane ha scoperto che Don Rodrigo ha imposto al parroco di non celebrare le nozze dei due giovani. Lo dice a Lucia, la quale ricorda il suo incontro con il signorotto, giorni prima. Davanti a tutti, Renzo giura di vendicarsi su Don Rodrigo.&lt;br&gt;\nNel frattempo, nel palazzotto di quest'ultimo, Don Rodrigo riceve Fra Cristoforo che lo scongiura di non comportarsi pi\u00f9 cos\u00ec e di liberare don Abbondio da quella costrizione. Al rifiuto sprezzante del signorotto, Fra Cristoforo lo maledice ed esce.\nAtto II.\nDon Rodrigo ordina ai bravi di andare a rapire Lucia. Nel frattempo, Renzo, Lucia e l'amico Tonio, su consiglio di Agnese, provano a fare il matrimonio a sorpresa per sposarsi. Appena entrano in casa del curato, entra fra Cristoforo, che ha scoperto dal servo di Don Rodrigo il suo piano, e prega affinch\u00e9 Renzo e Lucia si salvino (\"Al tuo trono, Signor\"). Escono Renzo e Lucia, correndo: il piano non \u00e8 andato a buon fine. I bravi fuggono spaventati dal suono delle campane, e fra Cristoforo propone a Renzo di andare a Milano e a Lucia di andare a Monza, nel monastero, per essere al sicuro.\nAtto III.\nLucia \u00e8 a Monza, nel convento della Signora (Gertrude). Gertrude \u00e8 venuta a conoscenza del piano dell'Innominato, che ha intenzione di rapire Lucia, tuttavia non pu\u00f2 fare niente per salvare la giovane (\"Involontaria vittima\"). Lucia viene rapita, e, nel castello dell'Innominato, fa un voto alla Madonna. Successivamente entrano l'Innominato e il cardinale Federigo. Pentito, l'Innominato decide di liberare Lucia.\nAtto IV.\nDon Rodrigo festeggia con i suoi amici nel castello (\"Il nappo spumante\"), tuttavia durante la festa si sente male e scopre di essere contagiato dalla peste. Allo spettacolo tutti fuggono spaventati; don Rodrigo per salvarsi incarica il servo di far venire il suo medico personale ma anche questi se la d\u00e0 a gambe chiamando i terribili monatti che trasportano il signorotto al lazzaretto, dove morir\u00e0 poco dopo.\nNel lazzaretto, Renzo \u00e8 alla ricerca di Lucia. Si rincontrano, tuttavia Lucia \u00e8 ancora legata al voto. Ricompare Fra Cristoforo che la scioglie dal voto, e benedice la coppia: Lucia e Renzo sono liberi di sposarsi.\nIncisioni.\nUna registrazione discografica \u00e8 stata edita in CD da Bongiovanni, diretta da Silvano Frontalini. Tale incisione, realizzata in Ucraina con interpreti sconosciuti, presenta differenze radicali con la versione tramandata dagli spartiti del 1873 (Lucca) e 1874 (Ricordi), avvicinandosi pi\u00f9 a quest'ultima pur trattandosi di una discreta registrazione. Purtroppo trattasi di una registrazione assolutamente inattendibile. L'orchestrazione \u00e8 stata fatta in Ucraina dal canto e piano per cui non \u00e8 di Ponchielli. Gli unici brani che si possono ascoltare con l'orchestrazione originale sono quelli che si possono trovare su You Tube con il soprano Magda Olivero e altri artisti. Nel 2015 \u00e8 stata realizzata dalla Casa Ricordi la partitura originale basata su gli autografi a cura di Marco Pace.Tale versione \u00e8 stata eseguita al Conservatorio G. Verdi di Milano diretta da Marco Pace ed \u00e8 visionabile su YouTube."}
{"id": "749939", "revid": "99089", "url": "https://it.wikipedia.org/wiki?curid=749939", "title": "Giovanni di Gaeta", "text": ""}
{"id": "749940", "revid": "1573940", "url": "https://it.wikipedia.org/wiki?curid=749940", "title": "Cephalophus spadix", "text": "Il cefalofo di Abbott (Cephalophus spadix ), noto anche come \"Minde\" in swahili, \u00e8 un grosso cefalofo di foresta diffuso solamente in un paio di \"enclaves\" in Tanzania; in passato era considerato una sottospecie del cefalofo dal dorso giallo. Molto sfuggente, \u00e8 stato fotografato per la prima volta nel suo habitat naturale nel 2003, grazie all'impiego di una trappola fotografica.\nDescrizione.\nLungo 97-140 cm, con una coda di 8-13 cm e un peso di 50-60 kg, il cefalofo di Abbott ha un corpo tozzo, con brevi zampe massicce, collo robusto e un mantello lucente di colore variabile tra il marrone castano scuro e il nero, talvolta con una tinta rossastra su ventre e fianchi. La faccia \u00e8 di un colore grigio pi\u00f9 chiaro, mentre tra le corna, appuntite e abbastanza brevi, \u00e8 presente un lungo e caratteristico ciuffo di peli marrone-rossastri.\nDistribuzione e habitat.\nIl cefalofo di Abbott vive solamente in Tanzania, nelle foreste dei Monti dell'Arco Orientale, del Kilimangiaro e degli Altopiani Meridionali.\nDiffuso prevalentemente nel folto della foresta, \u00e8 pi\u00f9 comune ad altitudini comprese tra i 1300 e i 2700 m, ma talvolta si spinge fino ai 4000 m di quota. Oltre che nelle foreste primarie, si pu\u00f2 incontrare anche nelle pi\u00f9 disturbate foreste secondarie e, occasionalmente, nelle praterie.\nBiologia.\nLa natura riservata del cefalofo di Abbott, cos\u00ec come le sue abitudini notturne e la predilezione per le zone di fitta vegetazione, ha fatto s\u00ec che si sapesse ben poco sull'ecologia e il comportamento di questa specie. \u00c8 stato visto nutrirsi di foglie sulla lettiera della foresta, e di vegetazione nelle radure, ma mangia anche frutti, fiori e muschi. Un esemplare \u00e8 stato avvistato con una rana in bocca; i cefalofi sono noti per catturare e divorare, all'occorrenza, prede vive.\nLe abitudini criptiche e vigili del cefalofo di Abbott, sfortunatamente, non lo rendono completamente al sicuro dai predatori. I piccoli vengono probabilmente predati dall'aquila coronata africana (\"Stephanoaetus coronatus\") e dai pitoni (genere \"Python\"), mentre cefalofi di ogni et\u00e0 possono cadere vittima del leopardo (\"Panthera pardus\"). In alcune aree anche leoni (\"Panthera leo\") e iene macchiate (\"Crocuta crocuta\") danno la caccia a questa specie.\nConservazione.\nCome molti altri cefalofi, anche quello di Abbott ha dovuto subire gli effetti della caccia e della distruzione dell'habitat. Cacciato per la sua carne, cade vittima delle trappole posizionate nelle foreste in cui vive, perfino all'interno di quelle che dovrebbero essere \u00abaree protette\u00bb, mentre le poche aree di habitat disponibile stanno pian piano cedendo il posto ai terreni agricoli e alle compagnie del legname. Queste attivit\u00e0 umane hanno portato alla scomparsa del cefalofo di Abbott da molte aree, e nel 2008 la sua popolazione totale \u00e8 stata stimata a meno di 1500 esemplari."}
{"id": "749941", "revid": "177966", "url": "https://it.wikipedia.org/wiki?curid=749941", "title": "Contea di Zamosc", "text": ""}
{"id": "749944", "revid": "438678", "url": "https://it.wikipedia.org/wiki?curid=749944", "title": "Zona di guerra", "text": "Zona di guerra (\"The War Zone\") \u00e8 un film del 1999 diretto da Tim Roth.\nSi tratta del debutto alla regia dell'affermato attore britannico.\n\u00c8 stato presentato nella Quinzaine des R\u00e9alisateurs al 52\u00ba Festival di Cannes.\nTrama.\nLa storia ruota intorno a una famiglia costretta a lasciare Londra e a trasferirsi in una casa rurale nel Devon per motivi di lavoro. Il quindicenne Tom \u00e8 probabilmente il pi\u00f9 scontento del trasloco, in quanto si ritrova da solo, senza i suoi amici; egli condivide il tetto con la sorella diciottenne Jessie, con la quale sembra molto legato, e i suoi genitori, una coppia di mezza et\u00e0. La donna si trova nella fase conclusiva della sua terza gravidanza e i suoi due figli cercano di aiutarla.\nUna notte, la mamma entra in travaglio e i suoi parenti la mettono in macchina e si muovono verso il pronto soccorso: la donna urla dal dolore e questo porta il padre ad accelerare per arrivare prima, tuttavia - anche a causa di una distrazione dovuta al fatto che Tom e Jessie si erano alzati in piedi nella vettura, sfruttando il tettuccio decappottabile - finisce per sbandare e ribaltare l'automobile. I quattro si fanno male, ma fortunatamente non in maniera grave; a quel punto si decide di far partorire la mamma per strada e solo dopo la puerpera sar\u00e0 condotta all'ospedale, con la sua bella neonata sana e salva.\nQualche tempo dopo, Tom rientra a casa dopo aver fatto shopping con la mamma e, poco prima di entrare in casa, osserva dalla finestra qualcosa che lo turba molto: sua sorella e suo padre insieme, nudi, nella vasca da bagno. Jessie si comporta come se nulla fosse successo e, quando il fratello le chiede perch\u00e9 ha fatto quella cosa, risponde che non \u00e8 successo nulla di male. In s\u00e8guito la famiglia va in un pub e Jessie presenta a Tom il suo fidanzato Nick. I tre si recano in una spiaggia e, davanti a un fuoco, hanno una conversazione imbarazzante; poi i due fidanzati si allontanano lasciando Tom da solo: torneranno a casa alle 7 di mattina, scatenando le ire del padre di Jessie.\nPi\u00f9 tardi, il pap\u00e0 dice alla moglie e al figlio che sta andando a fare jogging. Pieno di sospetto e armato di videocamera, Tom segue pap\u00e0 e Jessie che entrano in un vecchio rifugio di guerra sulla loro propriet\u00e0 in riva all'oceano. Inizia allora a filmarli e quello che vede \u00e8 particolarmente scioccante: il padre violenta analmente la figlia, tra le lacrime di quest'ultima che gli chiede perch\u00e9 \"non possa farlo come lo fa con la mamma\", cio\u00e8 tramite penetrazione vaginale. Dopo aver ripreso l'amplesso Tom si allontana e, devastato, getta la videocamera verso il mare.\nTom accusa Jessie di avere il cervello bacato a causa della torbida relazione incestuosa col padre e Jessie, per farlo sentire meglio, gli consente di bruciarle il seno con un accendino. Pensando che in realt\u00e0 il fratello non abbia reale interesse nella squallida faccenda, ma solo voglia di un'avventura sessuale, lo porta nella capitale britannica e gli fa conoscere la sua amica Carol, una donna matura che tenta di sedurlo su sua richiesta. Quando la signora e il ragazzino sono in procinto di iniziare il coito, per\u00f2, Jessie irrompe nella stanza in cui si erano appartati e li blocca.\nUna notte, Tom viene svegliato dalla mamma, perch\u00e9 la bambina ha un problema di salute e deve essere portata in ospedale. Dopo il ricovero, il pap\u00e0 e Jessie tornano a casa lasciando Tom con la mamma e la neonata: a questo punto il ragazzo decide di raccontare alla madre ci\u00f2 che ha visto, ma si impaurisce e sembra desistere. Tuttavia, quando nota che la sorellina sta sanguinando dall'apparato genitale, si rende conto con orrore che il padre l'ha violentata e dice alla mamma di non lasciare che pap\u00e0 stia vicino a lei. Poi, prima che possa rispondere alle domande che la mamma gli pone, se ne va.\nQuando Tom torna a casa, il padre gli riferisce che la mamma ha chiamato dall'ospedale e gli ha raccontato quello che Tom aveva detto, vietandogli inoltre di rivedere la figlioletta. Il pap\u00e0 chiede a Tom perch\u00e9 lui avrebbe mentito alla famiglia, ma costui risponde che sta dicendo la verit\u00e0 e che li ha visti nel rifugio: a questo punto il padre ha uno scatto d'ira e inizia a picchiare Tom, minacciando di portarlo in un riformatorio. Jessie, che durante la discussione tra i due piangeva, corre nella sua stanza mentre il padre, dopo che Tom gli \u00e8 sfuggito tra le mani, decide di tornare in ospedale per far valere i suoi diritti sulla bambina.\nTom e Jessie si trovano uno accanto all'altro e la ragazza lo ringrazia per aver affrontato il suo aguzzino. Poco dopo il padre ritorno a casa: \u00e8 un po' pi\u00f9 calmo, ma continua a negare il suo comportamento incestuoso e afferma che Tom sta mentendo perch\u00e9 gli manca Londra ed \u00e8 infelice. Mentre sta ancora parlando, Tom lo pugnala allo stomaco con un coltello da cucina ed egli si accascia sul pavimento e inizia a urlare dal dolore, mentre i suoi figli lo guardano morire. Quando spira, Tom corre verso il rifugio: Jessie lo segue e lo conforta in silenzio. Tom le chiede cosa faranno adesso e, non ricevendo nessuna risposta, si alza e chiude la porta del bunker.\nIncassi.\n\"Zona di guerra\" ha avuto una distribuzione molto limitata negli USA: comparso in appena 12 sale, ha incassato $254.441."}
{"id": "749946", "revid": "2074952", "url": "https://it.wikipedia.org/wiki?curid=749946", "title": "Candida Royalle", "text": "Ha lavorato principalmente nei film erotici.\n\u00c8 conosciuta anche come Candice Ball, Candace Chambers o Candida Royal. Era membro della X-Rated Critics Organization e della AVN Hall of Fame.\nCandida Royalle era presidente e proprietaria della \"Femme Productions\", una societ\u00e0 che produce film erotici per un pubblico femminile. Era anche membro dell'Associazione Americana degli Educatori, Consulenti e Terapisti Sessuali, e fondatrice dell'associazione Femministe per la Libert\u00e0 d'Espressione.\nHa studiato musica, danza ed arte a New York, dedicandosi in seguito alla carriera di pornostar e recitando in circa 25 film.\nNel 1980 ha fondato la casa di produzione \"Femme Films\", con l'obiettivo di fare film erotici che le donne potessero apprezzare. Le sue produzioni sono create per le donne e per le coppie, differenziandosi ben presto rispetto alla tradizionale pornografia prodotta ad uso e consumo prettamente maschile. in quanto descrivono il sesso in modo pi\u00f9 realistico ed emozionale. La sua societ\u00e0 ha riscosso un grande successo, producendo una serie di video noti per avere un tocco pi\u00f9 artistico, tralasciando gli aspetti \"volgari\" del porno comune, o \"mainstream\".\nEra inoltre membro della American Association of Sexuality Educators, Counselors and Therapists.\n\u00c8 scomparsa nel 2015 all'et\u00e0 di 64 anni a seguito di un tumore ovarico."}
{"id": "749953", "revid": "287204", "url": "https://it.wikipedia.org/wiki?curid=749953", "title": "James Hilton", "text": "Biografia.\nNato nel Lancashire, suo padre, John, era un insegnante e si trasfer\u00ec con la famiglia a Londra dove James frequent\u00f2 varie scuole prima di iscriversi alla Leys School di Cambridge.\nContribu\u00ec nella pubblicazione della rivista della scuola e successivamente, mentre era uno studente non laureato di diciassette anni del Christ's College di Cambridge, uno dei suoi articoli fu accettato dal Manchester Guardian. \nIl suo primo romanzo, \"Catherine Herself\" fu pubblicato nel 1920 mentre doveva ancora laurearsi.\nNegli anni trenta Hilton si consolid\u00f2 come sceneggiatore a Hollywood, divenendone una figura popolare: Frank Capra, Ronald Colman e Greer Garson si annoveravano tra i suoi amici.\nTra i suoi romanzi pi\u00f9 celebri si ricordano \"Goodbye, Mr. Chips\" del 1938, oggetto di una fortunata riduzione cinematografica, \"Addio, Mr. Chips!\". Un particolare interessante \u00e8 il fatto che per scrivere questo romanzo abbia impiegato solo quattro giorni. Scrisse anche i famosi romanzi \"Orizzonte perduto\" (\"Lost Horizon\") del 1933, trasposto in un celebre film omonimo di Frank Capra nel 1937, e \"Prigionieri del passato\" (\"Random Harvest\") del 1941, da cui \u00e8 tratto il film omonimo dello stesso anno.\nRiconoscimenti.\nPremi Oscar 1943 - Migliore sceneggiatura non originale per il film \"La signora Miniver\" (\"Mrs. Miniver\") di William Wyler."}
{"id": "749961", "revid": "110157", "url": "https://it.wikipedia.org/wiki?curid=749961", "title": "Distretto di Che\u0142m", "text": "Il distretto di Che\u0142m (in polacco powiat che\u0142mski) \u00e8 un distretto polacco appartenente al voivodato di Lublino. Il capoluogo del distretto \u00e8 sito a Che\u0142m, ma il distretto non comprende la citt\u00e0 stessa, che forma un powiat urbano separato. La popolazione, nel 2005, ammontava a 73.709 persone, abitanti un'area di 1.779,64\u00a0km\u00b2.\nGeografia antropica.\nSuddivisioni amministrative.\nIl distretto comprende 15 comuni."}
{"id": "749964", "revid": "78273", "url": "https://it.wikipedia.org/wiki?curid=749964", "title": "Contea di Chelm", "text": ""}
{"id": "749966", "revid": "1573940", "url": "https://it.wikipedia.org/wiki?curid=749966", "title": "Cephalophus adersi", "text": "Il cefalofo di Aders (Cephalophus adersi ), noto anche come \"Nunga\" in swahili, \"Kunga marara\" in kipokomo e \"Harake\" in giriama, \u00e8 un rarissimo cefalofo di foresta dalle piccole dimensioni diffuso solamente a Zanzibar e in una piccola \"enclave\" costiera del Kenya. In passato era considerato una sottospecie del cefalofo rosso, del cefalofo di Harvey o di quello di Peters.\nDescrizione.\nOltre a essere la pi\u00f9 rara e minacciata specie di cefalofo dell'intera Africa, il minuto cefalofo di Aders \u00e8 anche una tra le pi\u00f9 piccole e caratteristiche, essendo facilmente riconoscibile dalla larga banda bianca che attraversa il posteriore. Misura 66-72 cm di lunghezza, 30-32 cm di altezza al garrese, ha una coda di 9-12 cm e pesa 6,5-12 kg. Come negli altri cefalofi, la forma del suo corpo \u00e8 adatta per muoversi con facilit\u00e0 tra il fitto sottobosco, essendo piccola e tozza, con grandi quarti posteriori, dorso arcuato, zampe relativamente brevi e zoccoli appuntiti e larghi. Il manto \u00e8 morbido, sericeo e di colore rosso-fulvo; sul collo si fa leggermente pi\u00f9 grigiastro, mentre sulle zampe sono presenti delle \u00ablentiggini\u00bb bianche. La banda bianca che attraversa il posteriore si fonde con la colorazione chiara del ventre, e appena al di sopra di ogni zoccolo vi \u00e8 una macchia bianca e nera. La coda \u00e8 relativamente breve e termina con un ciuffo di peli bianchi.\nMaschi e femmine presentano dimensioni e aspetto simili, ed entrambi possiedono brevi corna rivolte all'indietro, leggermente pi\u00f9 lunghe nei maschi, dove raggiungono i 6 cm di lunghezza. Sulla sommit\u00e0 del capo \u00e8 presente una cresta di peli rossastri, mentre il muso \u00e8 appuntito, con naso schiacciato, bocca larga e grandi ghiandole \u00abpreorbitali\u00bb simili a fessure davanti agli occhi.\nDistribuzione e habitat.\nIl cefalofo di Aders \u00e8 diffuso solamente sull'isola di Zanzibar, al largo delle coste della Tanzania, e in piccole aree della costa del Kenya. In passato, in quest'ultimo Paese, la specie era molto diffusa lungo la costa a nord di Mombasa, fin quasi al confine con la Somalia, ma attualmente \u00e8 confinata alla Foresta di Arabuko-Sokoke e alla Riserva Nazionale della Foresta di Dodori. Forse in precedenza si trovava anche sulle isole di Fundo e Funzi, al largo delle coste di Pemba (Tanzania), ma attualmente \u00e8 scomparsa da entrambe. Nel 2000, un piccolo numero di esemplari \u00e8 stato trasferito sull'isola di Chumbe, al largo delle coste di Zanzibar.\nA Zanzibar, il cefalofo di Aders vive all'interno dei fitti e indisturbati boschetti costieri che si sviluppano sui terreni aridi e rocciosi di roccia corallina noti come \"coral rag\". Nella Foresta di Arabuko-Sokoke, la specie si incontra soprattutto nei boschetti e nelle macchie costiere di alberi di \"Cynometra\".\nBiologia.\nIl cefalofo di Aders \u00e8 attivo prevalentemente durante il giorno; si nutre di una vasta gamma di foglie, semi, germogli e frutti, e spesso segue i branchi di scimmie per trarre beneficio dai frutti che esse lasciano cadere dalla volta della foresta. Alcuni cefalofi catturano anche insetti e piccoli vertebrati, ma non \u00e8 stato accertato se anche quello di Aders faccia lo stesso. Le boscaglie e i \"coral rag\" in cui abita questo animale sono spesso aridi e privi di acqua, e il cefalofo di Aders sembra essere in grado di sopravvivere per lunghi periodi senza bere.\nGeneralmente i cefalofi di Aders vivono da soli o in coppia, occupando un piccolo territorio che viene marcato con le secrezioni delle grandi ghiandole preorbitali e con cumuli di escrementi. L'accoppiamento pu\u00f2 avvenire in ogni periodo dell'anno e la femmina d\u00e0 alla luce un unico piccolo che rimane nascosto tra la vegetazione per le prime settimane di vita. Tuttavia, conosciamo molto poco sulle abitudini riproduttive di questa specie. Il cefalofo di Aders \u00e8 molto timido, attento e sensibile ai rumori, e probabilmente, come gli altri cefalofi, si tuffa nel folto della foresta quando viene disturbato, comportamento dal quale deriva il nome afrikaans di \"duiker\", \u00abtuffatori\u00bb, attribuito a questo gruppo di piccole antilopi.\nConservazione.\nSembra che nel corso degli ultimi decenni questo raro cefalofo abbia subito un netto declino, dato che sulla sola Zanzibar la sua popolazione \u00e8 passata dai circa 5000 esemplari del 1982 agli appena 640 del 1999. La specie \u00e8 attualmente ristretta a poche chiazze di foresta nel sud e nell'est dell'isola, dove forse ne sopravvivono meno di 300 capi. Il declino di questa specie, che continua tuttora, \u00e8 dovuto principalmente alla perdita dell'habitat, a causa del disboscamento illegale e dell'avanzare dell'agricoltura, e alla caccia illegale per la carne e la pelle. La deforestazione e il degrado delle aree forestali hanno portato a una grave frammentazione dell'habitat del cefalofo, ma sfortunatamente la raccolta di legna da ardere rimane una delle poche fonti di entrata per molte persone che vivono in prossimit\u00e0 delle foreste. Un'altra minaccia per la specie \u00e8 costituita dalla presenza di cani randagi, che si ritiene abbiano sterminato una popolazione di cefalofi introdotta sull'isola di Funzi.\nSi ritiene che la popolazione di cefalofi di Aders presente ad Arabuko-Sokoke (Kenya) sia perfino pi\u00f9 prossima all'estinzione, dato che in questa foresta vengono ancora praticate attivit\u00e0 venatorie, e recenti sopralluoghi lasciano indicare che sia costituita solo da pochissimi individui. Questa zona comprende una delle pi\u00f9 vaste estensioni di foresta di pianura rimaste lungo la costa dell'Africa orientale, ma rimane pur sempre minacciata dai disboscamenti illegali e dalla rapida espansione demografica della popolazione umana presente nelle sue vicinanze."}
{"id": "749967", "revid": "28592", "url": "https://it.wikipedia.org/wiki?curid=749967", "title": "Conte di Provenza", "text": ""}
{"id": "749968", "revid": "125440277", "url": "https://it.wikipedia.org/wiki?curid=749968", "title": "Amelia Warner", "text": "Come musicista si esibisce con lo pseudonimo Slow Moving Millie.\nBiografia.\nCarriera.\nUnica figlia dell'attrice inglese Annette Ekblom e dell'attore Alun Lewis Bennett, si trasferisce a Londra con la madre all'et\u00e0 di 4 anni, dove frequenta la \"Royal Masonic School for Girls\" e in seguito il \"College of Fine Arts\".\nGrazie alla partecipazione ad una rappresentazione teatrale a Covent Garden, viene notata da un agente che le permette di frequentare uno speciale programma di studi al London Royal Court Theatre.\nNel 1998 ottiene il suo primo ruolo importante nella serie Tv \"Casualty\", mentre il successo vero e proprio arriva nel 2000 con i film \"Lorna Doone\" e \"Quills - La penna dello scandalo\".\nNell'estate del 2008 \u00e8 impegnata nella registrazione di alcune canzoni da lei scritte, alcune delle quali usate poi come colonna sonora di spot pubblicitari in onda nelle reti britanniche.\nVita privata.\nNel 2001 sposa l'attore irlandese Colin Farrell, per poi divorziare soltanto 4 mesi dopo.\nNel 2013 ha sposato Jamie Dornan. La coppia ha avuto tre bambine, la prima, Dulcie, nata a fine novembre 2013 la seconda, Elva, nata a febbraio 2016 e la terza Alberta nata a marzo 2019."}
{"id": "749970", "revid": "1305772", "url": "https://it.wikipedia.org/wiki?curid=749970", "title": "Federico da Montefeltro (disambigua)", "text": "Nella famiglia Da Montefeltro ci furono tre esponenti con il nome Federico (o \"Federigo\" secondo la dizione del tempo) che ebbero in tempi diversi il titolo di Conte e Duca di Urbino."}
{"id": "749971", "revid": "110157", "url": "https://it.wikipedia.org/wiki?curid=749971", "title": "Distretto di Ryki", "text": "Il distretto di Ryki (in polacco powiat rycki) \u00e8 un distretto polacco appartenente al voivodato di Lublino. Il capoluogo del distretto ha sede nella citt\u00e0 di Ryki. La popolazione, nel 2005, ammontava a 60.086 persone, abitanti su un'area di 615,54\u00a0km\u00b2.\nGeografia antropica.\nSuddivisioni amministrative.\nIl distretto comprende 6 comuni."}
{"id": "749973", "revid": "1543377", "url": "https://it.wikipedia.org/wiki?curid=749973", "title": "Ala degli insetti", "text": "L'ala degli Insetti \u00e8 un organo, primariamente deputato alla locomozione aerea, presente in tutti gli pterigoti allo stadio di immagine, con l'eccezione dei gruppi e delle specie che hanno acquisito atterismo secondario per adattamento o specializzazione. \u00c8 analoga ma non omologa all'ala di altri animali volanti come uccelli e pipistrelli. L'organo \u00e8 assente nell'ordine dei tisanuri (apterigoti) per atterismo primitivo. In alcuni gruppi sistematici le ali subiscono modificazioni morfologiche e strutturali che le trasformano in organi deputati ad altre funzioni.\nCaratteri generali.\nLe ali sono lamine estremamente appiattite derivanti da espansioni degli angoli tergo-pleurali del meso e del metatorace. Sono al massimo quattro e possono ridursi nel numero o anche essere assenti.\nSono organi vivi, nei quali, entro appositi condotti, detti \"nervature\" o \"vene\", scorre l'emolinfa e passano nervi e trachee. Le nervature contribuiscono a dare un'impalcatura alle lamine alari e ricevono nomi diversi a seconda della loro posizione sull'ala. Le aree delimitate dalle nervature sono dette \"cellule\". Il numero, il decorso, il grado di ramificazione delle nervature e, di conseguenza, il numero e la forma delle cellule, sono caratteri di grande importanza sistematica, in particolare nei ditteri e negli imenotteri. La nervatura costale, che corre lungo il margine anteriore, forma spesso un ingrossamento, detto \"pterostigma\" o \"stigma\", la cui funzione \u00e8 meccanica in quanto associata alla distribuzione delle forze durante il volo.\nLa superficie dell'ala \u00e8 suddivisa in tre regioni morfologiche. La parte pi\u00f9 estesa, che comprende le nervature pi\u00f9 robuste (dalla costa alla cubito) \u00e8 detta \"regione remigante\". Dietro questa \u00e8 presente la \"regione anale\" o \"vanno\", in genere percorsa da nervature pi\u00f9 sottili e non ramificate o anche del tutto priva di venatura. In molti Insetti, fra la regione anale e l'estremit\u00e0 ascellare posteriore dell'ala \u00e8 presente un'ulteriore estensione, di ridotto sviluppo, detta \"regione jugale\" o \"alula\", quasi sempre priva di nervature. La regione jugale \u00e8 assente nei Palaeoptera, gruppo pi\u00f9 primitivo degli pterigoti, rappresentato attualmente dagli ordini odonata ed Ephemeroptera. Le regioni anale e jugale sono facilmente riconoscibili per la venatura pi\u00f9 lassa e per il profilo del margine posteriore, in quanto presenta in genere una rientranza, pi\u00f9 o meno accentuata, passando dalla remigante all'anale e da questa alla jugale.\nScleriti ascellari.\nNel tipo primitivo, riconducibile a quello dei Palaeoptera, l'ala si collega al torace senza alcuna articolazione: la lamina dorsale \u00e8 in continuit\u00e0 con il tergite, quella ventrale con la pleura. Con l'evoluzione, il passaggio dall'ala al torace avviene attraverso un'articolazione, costituita da tre scleriti, detti \"pterali\"; questi, a loro volta, sono collegati ad altri due scleriti articolari, detti \"basalare\" e \"subalare\". Il basalare e il subalare sono differenziati dall'estremit\u00e0 dorsale della pleura, rispettivamente dall'episterno e dall'epimero; fra essi s'interpone un processo pleurale, precisamente situato sopra la sutura pleurale e che partecipa all'articolazione ascellare.\nIn alcuni ordini (Ditteri, Imenotteri), l'attacco costale dell'ala anteriore, rappresentato dall'articolazione fra il primo pterale e il basalare, \u00e8 protetto da uno sclerite detto \"tegula\", differenziato dal mesonoto.\nOrgani di collegamento.\nLe ali, se in numero di quattro, sincronizzano spesso i battiti mediante apparati di agganciamento che hanno struttura e nomi diversi a seconda dei gruppi. Gli organi di collegamento si riscontrano fra i Rincoti, i Lepidotteri e gli Imenotteri.\nNei Rincoti il collegamento avviene per mezzo di un incastro fra apposite strutture dei margini delle due ali: negli Eterotteri il margine anteriore dell'ala posteriore forma un ispessimento che si incastra fra due rilievi sclerificati presenti sul margine posteriore dell'ala anteriore; negli Omotteri avviene il contrario. I Lepidotteri hanno il margine posteriore dell'ala anteriore ispessito in modo da trattenere una o pi\u00f9 setole disposte lungo il margine anteriore dell'ala posteriore. Negli Imenotteri si ha una struttura basata sullo stesso principio: il margine posteriore dell'ala anteriore mostra un ispessimento, sul quale si aggancia una serie di uncini (detti \"hamuli\") disposti lungo il margine anteriore dell'ala posteriore.\nTipi morfofunzionali.\nIn generale, gli Insetti della sottoclasse Pterygota dispongono di due paia di ali, entrambe di consistenza membranosa, di aspetto trasparente e pi\u00f9 o meno iridescente e, infine, impiegate per il volo. A prescindere dalle forme di meiotterismo, in alcuni gruppi sistematici possono riscontrarsi particolari adattamenti morfologici, anatomici e funzionali. Quelli di maggiore rilevanza sono i seguenti.\nOrgani complementari al volo.\nIn questi casi, l'ala subisce modificazioni tali da perdere la sua funzione primitiva e acquisisce altre funzioni sempre associate al volo. Nella fattispecie, l'ala subisce una forte riduzione e si trasforma in bilanciere, assumendo funzioni giroscopiche. Sono trasformate in bilancieri le ali posteriori dei Ditteri e dei maschi dei Rincoti Coccidi e le ali anteriori dei maschi degli Strepsitteri.\nAli sclerificate.\nIn questi casi, il tegumento delle ali anteriori subisce un ispessimento pi\u00f9 o meno marcato della cuticola (sclerificazione). L'ispessimento interessa solo una parte dell'ala o si estende a tutto l'organo e assume una funzione di protezione nei confronti delle ali posteriori. Il grado di sclerificazione del tegumento varia secondo il gruppo sistematico e le ali anteriori assumono una denominazione specifica in funzione delle caratteristiche:\nRivestimenti.\nIn alcuni gruppi sistematici le ali, pur restando membranose, diventano opache perch\u00e9 rivestite da setole, squame o cera. Il rivestimento pu\u00f2 dare origine anche a colorazioni zonali, spesso di notevole intensit\u00e0. La copertura di cera si riscontra, ad esempio, negli Aleurodidi (Rhynchota: Homoptera). La copertura con squame si riscontra nella maggior parte dei Lepidotteri. La copertura con peli o setole si riscontra nella generalit\u00e0 dei Tricotteri e in diversi Imenotteri Calcidoidi.\nVenatura e celle.\nCome si \u00e8 detto in precedenza, le nervature (o vene) sono tubuli sclerificati all'interno dei quali passano trachee, emolinfa e nervi; a prescindere dalla specifica funzione, gli Autori hanno dato un'importanza particolare a questo elemento morfologico, fondamentale per la determinazione tassonomica in alcuni ordini. Il numero, la distribuzione, il decorso, la ramificazione sono caratteri che identificano specifici gruppi sistematici, distinguendoli da altri simili, perci\u00f2 si \u00e8 data una particolare attenzione alla nomenclatura relativa alla venatura.\nLe cellule sono le aree, in genere membranose e trasparenti, delimitate dalla rete di nervature. Sono distinte in cellule \"aperte\" e \"chiuse\". Le prime sono localizzate lungo il margine dell'ala, le seconde pi\u00f9 internamente e delimitate completamente dalle venature. Il numero delle cellule dipende dalla fittezza della rete di nervature e, in particolare, dal grado di ramificazione delle vene longitudinali e del numero di vene trasversali. Nella maggior parte delle categorie sistematiche la rete di nervature \u00e8 relativamente semplificata, ma in alcuni ordini, come ad esempio gli Odonati e i Neurotteri, il numero di cellule \u00e8 elevato, in virt\u00f9 della presenza di numerose nervature trasversali.\nDate le differenze notevoli che intercorrono fra i vari ordini, \u00e8 spesso difficile, se non impossibile, interpretare in modo certo le omologie: in alcuni casi \u00e8 facile riconoscere una specifica nervatura nelle varie tipologie di ali, in altri si verifica una semplificazione strutturale con la fusione o la scomparsa di nervature o la loro ramificazione. Ne consegue che la letteratura non concorda universalmente con gli standard di nomenclatura; d'altronde, le notevoli differenze fanno s\u00ec che i modelli teorici di riferimento si prestino meglio per la determinazione sistematica nell'ambito di singoli ordini. Nel corso della storia dell'Entomologia si sono perci\u00f2 proposti differenti modelli di riferimento, che in parte si sovrappongono adottando la stessa terminologia. Dal momento che la terminologia \u00e8 fondamentale per la classificazione nell'ambito degli ordini Diptera e Hymenoptera, in questa sede si approfondiscono gli standard di denominazione maggiormente usati in questi ambiti e che fondamentalmente fanno capo al \"Sistema Comstock-Needham\", concepito per i Ditteri, e a quello di Ross, concepito per gli Imenotteri.\nSistema Comstock-Needham.\nIl sistema Comstock-Needham fu concepito da John Henry Comstock e James George Needham nel 1898 e si adatta in modo particolare a definire la nomenclatura delle nervature dell'ala dei Ditteri. Le convenzioni fondamentali adottate in questo sistema sono le seguenti:\nProcedendo dal margine anteriore al margine posteriore le nervature longitudinali sono cos\u00ec denominate:\nLe nervature trasversali connettono tra loro quelle longitudinali. La nomenclatura adottata nel sistema Comstock-Needham \u00e8 in generale derivata da quella delle nervature longitudinali e fa riferimento alle vene messe in relazione. Nella simbologia s'impiegano caratteri esclusivamente minuscoli per distinguerle dalle longitudinali. Procedendo dal margine costale a quello anale le nervature trasversali sono cos\u00ec denominate:\nModello di Ross.\nIl sistema di Comstock-Needham, concepito fondamentalmente per la venatura dell'ala dei Ditteri, presenta dei limiti interpretativi (in relazione alle omologie) quando si applica integralmente agli Imenotteri. Dalla fine del XIX secolo agli anni sessanta sono stati proposti per gli Imenotteri differenti criteri di nomenclatura; le controversie, che hanno reso difficile il raggiungimento di uno standard interpretativo, sono dovute ai tentativi d'interpretare la venatura su differenti criteri: evolutivi, anatomici (rapporto tra nervature e tracheazione), morfoanatomici (rapporto tra nervature longitudinali e scleriti ascellari). Alcuni modelli proponevano derivazioni dal sistema Comstock-Needham, altri prescindevano dalle omologie con gli altri ordini di Insetti, altri ancora cercavano di estrapolare in una sintesi le teorie precedenti. La diatriba fondamentale consiste nell'interpretazione della nervatura Media: secondo le interpretazioni, la Media sarebbe scomparsa o avrebbe un decorso comune con la Radio nel tratto prossimale per poi derivare in un tratto libero nella regione remigante distale.\nNel 1936, Herbert H. Ross elabor\u00f2 un modello fondato sull'ipotesi di un adattamento delle venature alla distribuzione delle forze di trazione nella regione remigante dell'ala.\nL'aggancio degli hamuli dell'ala posteriore sul margine dell'anteriore, causa una trazione in senso trasversale nella zona mediana dell'ala anteriore (all'altezza dello stigma). Le nervature longitudinali subirebbero, perci\u00f2, delle marcate deviazioni in senso antero-posteriore in modo da fornire all'ala una resistenza intrinseca alla trazione. Adottando il modello di Ross la nomenclatura specifica per l'ala anteriore sarebbe fondamentalmente mutuata dal sistema Comstock-Needham.\nLe nervature longitudinali sono le stesse del sistema Comstock-Needham, ma subiscono fusioni e deviazioni in senso trasversale:\nLe nervature trasversali mantengono anch'esse, fondamentalmente, la stessa terminologia:\nAllo stato attuale non esiste uno standard di nomenclatura universalmente condiviso per gli Imenotteri, ma l'orientamento pi\u00f9 diffuso \u00e8 quello di adottare lo schema di Herbert H. Ross, per quanto il modello originario abbia avuto alcune revisioni nel corso degli anni.\nMeccanismi di volo.\nI movimenti delle ali degli Insetti sono estremamente complicati e diversi a seconda degli ordini. Comprendono, in genere, azioni di elevazione, depressione, estensione, flessione, torsione (pronazione e supinazione), nonch\u00e9 cambiamenti della loro forma (per ripiegamenti, ecc.). Elevazione e depressione sono governate in generale dai \"muscoli alari indiretti\" e dai \"muscoli alari indiretti accessori\". Estensione, torsione e flessione sono governate invece dai \"muscoli alari diretti\".\nI \"muscoli alari indiretti\" sono riuniti in due gruppi funzionali, i \"dorsali\" e i \"tergo-sternali\", che agiscono in opposizione ai primi. I \"muscoli alari indiretti accessori\" sono distinti in tergo-pleurali, pleuro-sternali, tergo-coxali e tergo-trocanterici. Nel complesso, i muscoli indiretti deformano la cassa toracica trasmettendo la deformazione alle sue espansioni, che si traducono perci\u00f2 in un'elevazione o una depressione delle ali.\nI \"muscoli alari diretti\" sono distinti in \"ascellari\", \"basalari\" e \"subalari\". Questi muscoli connettono gli scleriti ascellari ad altri scleriti toracici e agiscono perci\u00f2 direttamente sulle ali, complicandone i movimenti.\nComparazione degli insetti con altri organismi alati.\nFra gli animali attualmente capaci di volare, gli uccelli e i pipistrelli hanno risolto il problema in diversi modi e con varie ripercussioni nella loro morfologia e nella loro eco-etologia.\nGli Uccelli (omeotermi) hanno modificato gli arti anteriori nel segmento terminale (autopodio), fornendoli di penne (remiganti e copritrici). Non possono utilizzarli in altri modi e camminano solo con l'uso degli arti posteriori.\nI Pipistrelli (pure omeotermi) hanno ampiamente espanso la cute del corpo perifericamente in una sottile plica membranacea (\"patagio\") che imbriglia le zampe anteriori, le posteriori e la coda, ed \u00e8 sostenuta dalle dita (2\u00b0-5\u00b0) delle zampe anteriori, aventi le falangi allungatissime. Conseguentemente non possono pi\u00f9, in pratica, camminare. Tale plica risulta, inoltre, per lo pi\u00f9 nuda, disperde o raccoglie molto calore e lascia evaporare una grande quantit\u00e0 di acqua. Questi mammiferi perci\u00f2 hanno dovuto adattarsi, a tutte le latitudini, ad un'attivit\u00e0 serale o notturna. Durante il giorno devono rifugiarsi, avvolti nel manto del loro patagio, in ambienti oscuri e chiudere il sistema di termoregolazione entrando in ipotermia. Per orientarsi in volo nello spazio e catturare prede hanno poi differenziato un complesso e perfetto apparato di ecolocazione.\nGli Insetti invece (pecilotermi) non hanno rinunciato a nessun paio delle loro zampe ed hanno sviluppato le ali indipendentemente, come espansioni tegumentali dorso-laterali dei due ultimi segmenti del torace, le quali presentano la medesima struttura e le medesime modalit\u00e0 protettive del tegumento generale del corpo. Per questa ed altre ragioni essi hanno potuto adattarsi agli ambienti pi\u00f9 svariati ed alle condizioni di vita pi\u00f9 diverse, invadendo le terre emerse e le acque dolci e salmastre.\nMeiotterismo.\nNegli insetti alati (Pterigoti) \u00e8 frequente il \"meiotterismo\". Con questo termine si fa riferimento alla riduzione pi\u00f9 o meno marcata dello sviluppo delle ali, da forme di lieve brachitterismo (ali pi\u00f9 brevi ma conservanti in gran parte la forma e le nervature tipiche) all'atterismo vero e proprio (scomparsa totale delle ali).\nIl meiotterismo \u00e8 un adattamento secondario, spesso correlato a fattori ambientali, etologici, funzionali, che si manifesta nella totalit\u00e0 delle specie di un ordine oppure in singoli gruppi sistematici."}
{"id": "749976", "revid": "2048052", "url": "https://it.wikipedia.org/wiki?curid=749976", "title": "Vincenzo Massab\u00f2", "text": "Biografia.\nFiglio di Gerolamo e Marietta, Massab\u00f2 prese la laurea in legge giovanissimo. Dopo un breve servizio nel Ministero della Guerra, intraprese nella citt\u00e0 nativa l'esercizio dell'avvocatura, facendosi presto un nome nel campo civile. Fu eletto Presidente del suo ordine, carica che tenne a lungo. Per Porto Maurizio fu sindaco, membro del Consiglio provinciale (1877), membro supplente della Deputazione provinciale (1874 - 1877), membro della Deputazione provinciale (1879), membro del Consiglio provinciale sanitario (1879 - 1881) e vice segretario del Consiglio provinciale (1879).\nVenne eletto deputato nel collegio di Porto Maurizio per la prima volta nel 1882. Fu rieletto nel 1886 e poi nel 1892. Venne nominato senatore il 17 novembre 1898, con convalida il 24 dello stesso messe. Prest\u00f2 giuramento il 9 dicembre 1898. Gli venne conferita l'onorificenza di Cavaliere dell'Ordine della Corona d'Italia."}
{"id": "749984", "revid": "110157", "url": "https://it.wikipedia.org/wiki?curid=749984", "title": "Distretto di Hrubiesz\u00f3w", "text": "Il distretto di Hrubiesz\u00f3w (in polacco powiat hrubieszowski) \u00e8 un distretto polacco appartenente al voivodato di Lublino.\nGeografia antropica.\nSuddivisioni amministrative.\nIl distretto comprende 8 comuni."}
{"id": "749985", "revid": "287204", "url": "https://it.wikipedia.org/wiki?curid=749985", "title": "Contea di Hrubieszow", "text": ""}
{"id": "749986", "revid": "775372", "url": "https://it.wikipedia.org/wiki?curid=749986", "title": "Blue Sky Rangers", "text": "I Blue Sky Rangers era un gruppo di programmatori dei giochi Intellivision che hanno lavorato per la Mattel nei primi anni ottanta.\nStoria.\nQuando l'Intellivision usc\u00ec nel 1980, i primi giochi erano stati realizzati tutti da una societ\u00e0 esterna. Rendendosi conto che i profitti potenziali sarebbero stati maggiori con software di propria produzione, Mattel fond\u00f2 il proprio gruppo di sviluppo software interno. I cinque membri originali della squadra furono il manager Gabriel Baum, Don Daglow, Rick Levine, Mike Minkoff e John Sohl. Levine e Minkoff (un veterano della Mattel), provenivano entrambi dal gruppo responsabile dei giochi elettronici portatili Mattel. Il team Mattel raggiunse il massimo di 110 persone nel 1983. Per evitare che i programmatori fossero allettati dalla rivale Atari, le loro identit\u00e0 e posto di lavoro furono un segreto custodito gelosamente.\nNel 1982, la rivista statunitense \"TV Guide\" pubblic\u00f2 un articolo sulla squadra segreta dei programmatori Intellivision: il redattore dell'articolo voleva attribuire al gruppo un nome diverso da \"The Application Software Programmers\", cos\u00ec li battezz\u00f2 \"The Blue Sky Rangers\". Questo nome era basato sui \"Blue Sky Meetings\" , che erano una serie di sessioni di brainstorming tenute dai programmatori per nuove idee di giochi.\nIl nome funzion\u00f2, cos\u00ec in pubblico i programmatori furono (e ancora sono) riferiti come Blue Sky Rangers. Uno dei primi programmatori, Keith Robinson, ha riacquisito i diritti dell'Intellivision e i giochi dei Blue Sky Rangers sono ora disponibili su una variet\u00e0 di computer e console da gioco, oltre che su telefonini cellulari."}
{"id": "749987", "revid": "1573940", "url": "https://it.wikipedia.org/wiki?curid=749987", "title": "Cephalophus dorsalis", "text": "Il cefalofo baio (Cephalophus dorsalis ), noto anche come cefalofo dal dorso nero, \u00e8 una specie di cefalofo originaria delle foreste dell'Africa occidentale e centrale. Cos\u00ec come altri suoi simili, questa piccola e timida antilope, seppure faccia del suo meglio per evitare l'uomo, \u00e8 molto minacciata dall'insostenibile commercio del cosiddetto \"bushmeat\". Il nome afrikaans \"duiker\", con cui vengono indicati i cefalofi, significa \u00abtuffatore\u00bb e si riferisce all'abitudine propria di questi animali di tuffarsi nel fitto della vegetazione se disturbati.\nTassonomia.\nAttualmente, gli studiosi riconoscono due sottospecie di cefalofo baio:\nDescrizione.\nLungo 70-100 cm e pesante 15-24 kg, il cefalofo baio ha una costituzione piuttosto robusta, con un mantello di colore rosso o marrone-giallastro spruzzato di bianco. Lungo il dorso, dal naso alla radice della coda, corre una linea scura, e talvolta sul ventre \u00e8 presente un'altra linea mediana dello stesso colore. Le brevi zampe anteriori e le lunghe zampe posteriori sono di colore nero o marrone scuro. La testa, pi\u00f9 larga e appiattita di quella di altri cefalofi, presenta muso breve e occhi situati piuttosto in alto. Quest'ultima peculiarit\u00e0 \u00e8 dovuta a un ingrossamento dei muscoli delle guance, come adattamento ad un'azione masticatoria pi\u00f9 efficiente. Il cefalofo baio possiede corna coniche, molto brevi, e grandi ghiandole odorifere poste sotto agli occhi, che si pensa vengano utilizzate per marcare il territorio.\nDistribuzione e habitat.\nIl cefalofo baio vive nella cintura di foreste equatoriali di pianura che cinge l'Africa, dal Senegal al Lago Tanganica.\nGeneralmente abita nelle foreste pluviali, dove pu\u00f2 trovare riparo nelle cavit\u00e0 degli alberi, sotto tronchi caduti e nel fitto della boscaglia. Sembra avere una particolare preferenza per le foreste pluviali primarie, e in apparenza \u00e8 pi\u00f9 comune nelle aree dove la foresta non \u00e8 mai stata abbattuta.\nBiologia.\nI cefalofi bai sono animali notturni che trascorrono le ore diurne nascosti tra la fitta vegetazione, nelle cavit\u00e0 degli alberi o sotto tronchi caduti, il che fa di loro animali particolarmente difficili da studiare. Si nutrono prevalentemente di frutta, come manghi selvatici e frutti del pane africani, e per questo motivo giocano un ruolo importante nella dispersione dei semi degli alberi della foresta. Brucano frequentemente anche foglie e, stranamente, \u00e8 noto che all'occasione queste timide antilopi seguano, uccidano e mangino uccelli.\nI cefalofi, cos\u00ec come evitano l'uomo, cercano generalmente di evitarsi anche tra loro. La loro densit\u00e0 di popolazione \u00e8 molto bassa, e generalmente vivono da soli, sebbene talvolta vengano visti in coppia, e si ritiene siano monogami. La femmina partorisce solamente un unico piccolo; questo resta nascosto tra la vegetazione per le prime settimane di vita e trascorre pochissimo tempo con la madre. I cefalofi bai vengono svezzati a cinque mesi di et\u00e0, raggiungono la maturit\u00e0 sessuale a circa un anno e possono vivere fino a 10-12 anni.\nConservazione.\nIl cefalofo baio occupa un areale molto vasto, ma la sua popolarit\u00e0 presso i cacciatori e i commercianti di \"bushmeat\" lo ha spinto verso il declino in molti Paesi dell'Africa occidentale. Attualmente \u00e8 divenuto molto raro in Nigeria e Sierra Leone, mentre in Uganda \u00e8 scomparso del tutto. I cefalofi sono prede facili da abbattere sia con armi da fuoco che con lacci, si possono facilmente trasportare a piedi, e da essi si ricava abbastanza carne da renderne proficua la cattura: tutti questi fattori ne fanno uno dei bersagli principali della caccia sia di sussistenza che commerciale. Sfortunatamente, quasi ovunque la caccia data a questi animali \u00e8 divenuta insostenibile con la loro sopravvivenza. Inoltre, la predilezione del cefalofo baio per le foreste indisturbate lo rende vulnerabile al degrado dell'habitat, provocato da attivit\u00e0 umane come l'agricoltura. In Togo, ad esempio, la popolazione di questa specie sta diminuendo sempre pi\u00f9 a causa della distruzione dell'habitat e della caccia."}
{"id": "749988", "revid": "74173", "url": "https://it.wikipedia.org/wiki?curid=749988", "title": "Granducato di Varsavia", "text": ""}
{"id": "749995", "revid": "767487", "url": "https://it.wikipedia.org/wiki?curid=749995", "title": "Tremellales", "text": "Tremellales \u00e8 un ordine di funghi della classe Tremellomycetes.\nFamiglie di Tremellales.\nAppartengono all'ordine le seguenti famiglie:"}
{"id": "749996", "revid": "1543377", "url": "https://it.wikipedia.org/wiki?curid=749996", "title": "Triaenodon obesus", "text": "Lo squalo pinna bianca del reef (Triaenodon obesus ()) \u00e8 una specie di squalo della famiglia dei Carcarinidi, unico membro del suo genere. Di piccole dimensioni (non supera generalmente i 160 cm di lunghezza), \u00e8 facilmente riconoscibile per il corpo snello e la testa breve ma larga, nonch\u00e9 per i lembi di pelle di forma tubulare vicino alle narici, gli occhi ovali con pupille verticali e i margini bianchi delle pinne dorsale e caudale. Lo squalo pinna bianca del reef, una tra le specie di squalo pi\u00f9 comuni delle barriere coralline dell'Indo-Pacifico, occupa un areale compreso tra il Sudafrica ad ovest e l'America centrale ad est. Vive di solito sul fondale o nelle sue vicinanze in acque costiere, a profondit\u00e0 di 8-40 m.\nDurante il giorno, questi squali trascorrono gran parte del tempo riposando all'interno di cavit\u00e0. Diversamente dagli altri Carcarinidi, che fanno affidamento su una ventilazione passiva e devono nuotare in continuazione per respirare, sono in grado di pompare acqua nelle branchie e possono rimanere immobili sul fondale. Di notte, i pinna bianca del reef escono allo scoperto muovendosi in gruppo a caccia di pesci ossei, crostacei e polpi, grazie ai corpi allungati che consentono loro di aprirsi la strada tra gli anfratti e le cavit\u00e0 per estrarre le prede nascoste. Certi individui possono trascorrere mesi o anni nella stessa area di barriera corallina, ritornando di frequente negli stessi rifugi. La specie \u00e8 vivipara, e gli embrioni in sviluppo vengono alimentati grazie ad una connessione placentare con la madre. \u00c8 una delle poche specie di squalo nella quale \u00e8 stato possibile osservare l'accoppiamento in natura: le femmine ricettive vengono seguite dai potenziali partner, che cercano di afferrare la loro pinna pettorale e di assumere una posizione adatta alla copulazione. Le femmine partoriscono da uno a sei piccoli ogni anno, dopo un periodo di gestazione di 10-13 mesi.\nSolo raramente gli squali pinna bianca del reef divengono aggressivi nei confronti dell'uomo, anche se, incuriositi, possono spingersi ad esaminare da vicino i nuotatori. Tuttavia, gli appassionati di pesca subacquea corrono il rischio di essere morsi da individui che cercano di rubare loro la preda catturata. Questa specie viene catturata per scopi alimentari, anche se sono stati documentati avvelenamenti da ciguatera in seguito al consumo delle sue carni. La IUCN elenca lo squalo pinna bianca del reef come \u00abspecie prossima alla minaccia\u00bb (\"Near Threatened\"), in quanto il numero di esemplari \u00e8 dominuito in seguito all'aumento di attivit\u00e0 di pesca non regolamentata in vari punti del suo areale. Il lento tasso riproduttivo della specie e le sue limitate preferenze di \"habitat\" rendono le popolazioni vulnerabili alla sovrapesca.\nTassonomia.\nLo squalo pinna bianca del reef venne descritto per la prima volta dal naturalista tedesco Eduard R\u00fcppell nel 1837, con il nome \"Carcharias obesus\", nell'opera \"Fische des Rothen Meere\" (\"Pesci del mar Rosso\"). Il perch\u00e9 abbia scelto come appellativo scientifico il termine \"obesus\" \u00e8 un fatto curioso, dal momento che lo squalo presenta in realt\u00e0 una costituzione particolarmente slanciata. Successivamente, nello stesso anno, Johannes M\u00fcller e Friedrich Henle trasferirono questa specie nel genere monotipico \"Triaenodon\", dalle parole greche \"triaena\", \u00abtridente\u00bb, e \"odon\", \u00abdente\u00bb. Poich\u00e9 R\u00fcppell non aveva designato originariamente un olotipo, nel 1960 un esemplare di 31 cm catturato al largo di Jeddah, in Arabia Saudita, venne indicato come lectotipo della specie. Altri nomi comuni per questo squalo sono squalo dalla testa smussata, squalo dalle punte chiare, squalo pinna bianca di scogliera e squalo pinna bianca.\nClassificato in passato nella famiglia dei Triakidi, lo squalo pinna bianca del reef \u00e8 ormai riconosciuto dalla maggior parte degli autori come appartenente alla famiglia dei Carcarinidi sulla base di caratteri morfologici, come la presenza di membrane nittitanti complete, fossetta precaudale ben sviluppata, uno spiccato lobo inferiore della pinna caudale e valvole intestinali simili a chiocciole. Analisi morfologiche e filogenetiche molecolari suggeriscono che lo squalo pinna bianca del reef, assieme agli squali limone (\"Negaprion\") e allo squalo dagli occhi stretti (\"Loxodon\"), occupi una posizione intermedia nell'albero evolutivo dei Carcarinidi, tra i generi pi\u00f9 basali (\"Galeocerdo\", \"Rhizoprionodon\" e \"Scoliodon\") e quelli pi\u00f9 derivati (\"Carcharhinus\" e \"Sphyrna\").\nDistribuzione e habitat.\nLo squalo pinna bianca del reef \u00e8 ampiamente distribuito in tutta la regione indo-pacifica. In passato si riteneva che fosse stato presente, in epoche remote, anche nell'oceano Atlantico, in base al ritrovamento, nella Carolina del Nord, di un dente fossile risalente al Miocene. Tuttavia, ricerche pi\u00f9 recenti hanno indicato che il dente era appartenuto in realt\u00e0 ad un lamniforme e che la specie non abbia mai colonizzato l'Atlantico. Nell'oceano Indiano, lo squalo pinna bianca del reef \u00e8 diffuso dal KwaZulu-Natal settentrionale, in Sudafrica, al mar Rosso e al subcontinente indiano, comprese le acque di Madagascar, Mauritius, Comore, Aldabra, Seychelles, Sri Lanka e isole Chagos. Nel Pacifico centrale e occidentale, si trova dalle acque di Cina meridionale, Taiwan e isole Ryukyu a quelle di Filippine, Sud-est asiatico e Indonesia, fino all'Australia settentrionale, ed \u00e8 presente anche attorno a numerose isole di Melanesia, Micronesia e Polinesia, spingendosi fino alle Hawaii a nord e alle isole Pitcairn a sud-est. Nel Pacifico orientale, la specie \u00e8 presente dalla Costa Rica a Panama e al largo delle isole Gal\u00e1pagos.\nAssociati quasi esclusivamente ad \"habitat\" di barriera corallina, gli squali pinna bianca del reef s'incontrano pi\u00f9 spesso attorno alle sommit\u00e0 dei coralli e alle sporgenze con alti rilievi verticali, ma talvolta si possono trovare anche su fondali sabbiosi, nelle lagune e nei punti in cui la piattaforma continentale lascia spazio ad acque pi\u00f9 profonde. Preferiscono acque molto limpide e raramente nuotano lontano dal fondo. Questa specie \u00e8 pi\u00f9 comune ad una profondit\u00e0 di 8-40 m. A volte pu\u00f2 entrare in acque profonde meno di 1 m ed abbiamo l'eccezionale testimonianza di uno squalo pinna bianca del reef catturato ad una profondit\u00e0 di 330 m nelle isole Ryukyu.\nDescrizione.\n\u00c8 una specie relativamente piccola: sono pochi gli esemplari pi\u00f9 lunghi di 160 cm. Spesso viene affermato che questi squali possono raggiungere una lunghezza massima di 210 cm, ma tale affermazione \u00e8 basata esclusivamente su osservazioni visive e potrebbe essere dubbia. Il peso massimo registrato \u00e8 di 18,3 kg. Lo squalo pinna bianca del reef ha un corpo sottile e una breve testa larga. Il muso \u00e8 appiattito e smussato, con ampi lembi di pelle davanti alle narici arrotolati a tubo. Gli occhi sono piccoli e ovali, con pupille verticali e prominenti creste superiori, e sono spesso seguiti da una piccola tacca. La bocca ha un taglio netto verso il basso (che conferisce allo squalo un'espressione contrariata), con brevi solchi agli angoli. Ci sono 42-50 file di denti nella mascella superiore e 42-48 file in quella inferiore. Ogni dente ha una singola cuspide centrale stretta dal bordo liscio, affiancata da un paio di cuspidi molto pi\u00f9 piccole.\nLa prima pinna dorsale \u00e8 posizionata piuttosto indietro sul corpo, pi\u00f9 vicino alle pinne pelviche che a quelle pettorali. La seconda pinna dorsale e la pinna anale sono grandi, da met\u00e0 a tre quarti pi\u00f9 alte della prima pinna dorsale. Le larghe pinne pettorali triangolari hanno origine sopra o leggermente dietro la quinta fessura branchiale. Non vi sono creste tra la prima e la seconda pinna dorsale. Il lobo inferiore della caudale \u00e8 met\u00e0 della lunghezza del lobo superiore, che presenta una cospicua tacca vicino alla punta. I dentelli dermici sono piccoli e sovrapposti, di solito con 7 creste orizzontali, che conferiscono alla pelle un aspetto liscio. La colorazione \u00e8 grigiastra o brunastra sul dorso e bianca ventralmente, con piccole macchie scure sparse, uniche per ogni individuo. Le punte della prima pinna dorsale e del lobo superiore della pinna caudale, e talvolta anche la seconda pinna dorsale e il lobo inferiore della pinna caudale, sono di colore bianco brillante.\nBiologia.\nLo squalo pinna bianca del reef \u00e8 uno dei tre squali pi\u00f9 comuni nelle barriere coralline dell'Indo-Pacifico, assieme allo squalo pinna nera di scogliera (\"Carcharhinus melanopterus\") e allo squalo grigio di scogliera (\"Carcharhinus amblyrhynchos\"). Le preferenze di \"habitat\" di questa specie si sovrappongono a quelle delle altre due, anche se non tende a frequentare acque molto basse, come lo squalo pinna nera di scogliera, n\u00e9 il reef esterno, come lo squalo grigio di scogliera. Lo squalo pinna bianca del reef nuota con forti undulazioni del corpo, e diversamente da altri Carcarinidi \u00e8 in grado di rimanere immobile sul fondo e pompare attivamente acqua nelle branchie per respirare. Gli esemplari di questa specie sono pi\u00f9 attivi di notte e durante i periodi di stanca, e trascorrono gran parte del giorno riposando all'interno di anfratti singolarmente o in piccoli gruppi, disposti in parallelo o sovrapposti l'uno sull'altro. Al largo delle Hawaii, questi squali possono trovare rifugio all'interno di tunnel di lava sottomarini, mentre al largo della Costa Rica si vedono spesso giacere all\u2019aperto su fondali sabbiosi.\nGli squali pinna bianca del reef generalmente rimangono in una zona altamente localizzata; solo raramente compiono lunghi spostamenti, vagando per un po' prima di stabilirsi in un posto nuovo. Durante uno studio effettuato nell'atollo Johnston, gli studiosi hanno accertato che nessuno degli squali esaminati si era spostato per pi\u00f9 di 3 km di distanza dalla loro posizione originaria di cattura per un anno. A seguito di un altro studio nell'atollo di Rangiroa, nella Polinesia Francese, si \u00e8 scoperto che, dopo pi\u00f9 di tre anni, circa il 40% degli squali originariamente etichettati erano ancora presenti nella stessa barriera in cui erano stati catturati. Un singolo squalo pu\u00f2 riposare all'interno dello stesso anfratti per mesi o anni. L'\"home range\" diurno di uno squalo pinna bianca del reef \u00e8 si appena 0,05 km\u00b2 circa; ma di notte questo territorio aumenta fino a 1 km\u00b2. Questi squali non sono territoriali e condividono il proprio \"home range\" con altri individui della stessa specie; non assumono mai atteggiamenti intimidatori.\nPredatori degni di nota dello squalo pinna bianca del reef sono lo squalo tigre (\"Galeocerdo cuvier\"), lo squalo delle Gal\u00e1pagos (\"Carcharhinus galapagensis\") e, forse, lo squalo dalle punte argentee (\"Carcharhinus albimarginatus\"), anche se di solito frequentano acque pi\u00f9 profonde di quelle preferite dai pinna bianca. Un esemplare di 80 cm \u00e8 stato trovato anche nello stomaco di una cernia gigante (\"Epinephelus lanceolatus\"), ma \u00e8 improbabile che queste cernie siano predatori significativi di questa specie, data la loro rarit\u00e0. Tra i parassiti conosciuti dello squalo pinna bianca del reef ricordiamo il copepode \"Paralebion elongatus\" e le larve dell'isopode \"Gnathia grandilaris\". Mentre riposano durante il giorno, questi squali sono stati visti godere dei \u00abservizi di pulizia\u00bb del labro \"Bodianus diplotaenia\" e del ghiozzo \"Elacatinus puncticulatus\". In un caso strano e particolare, sette squali pinna bianca sono stati visti assumere una postura di pulizia (con la bocca aperta e le branchie dilatate) in mezzo a uno sciame di anfipodi iperidi non pulitori; si ritiene che la stimolazione meccanica degli anfipodi in movimento abbia evocato questo comportamento a causa della loro somiglianza con i veri organismi pulitori.\nAlimentazione.\nCon il suo corpo snello e flessuoso, lo squalo pinna bianca del reef \u00e8 specializzato nello scivolare nelle strette fenditure e cavit\u00e0 della barriera corallina per estrarre prede inaccessibili agli altri squali. Al contrario, \u00e8 piuttosto goffo quando cerca di afferrare prede sospese in acqua aperta. Questa specie si nutre prevalentemente di pesci ossei, come anguille, pesci scoiattolo, lutianidi, pesci damigella, pesci pappagallo, pesci chirurgo, pesci balestra e triglie, nonch\u00e9 di polpi, aragoste e granchi. \u00c8 molto sensibile ai segnali olfattivi, acustici ed elettrici emessi dalle potenziali prede, mentre il suo sistema visivo \u00e8 adatto pi\u00f9 a percepire i movimenti e/o il contrasto che i dettagli degli oggetti. \u00c8 particolarmente sensibile ai suoni naturali e artificiali a bassa frequenza nella portata di 25-100 Hz, che evocano pesci in difficolt\u00e0.\nGli squali pinna bianca del reef cacciano prevalentemente di notte, quando molti pesci dormono e possono essere catturati facilmente. Dopo il tramonto, gruppi di squali setacciano metodicamente la barriera corallina, spesso rompendo pezzi di corallo nella loro vigorosa ricerca di prede. Pi\u00f9 squali possono focalizzare l'attenzione sulla stessa preda, bloccando ogni via d'uscita da una particolare struttura di corallo. Ogni squalo caccia per s\u00e9 ed \u00e8 in competizione con gli altri membri del suo gruppo. A differenza degli squali pinna nera di scogliera e di quelli grigi di scogliera, gli squali pinna bianca del reef non diventano pi\u00f9 eccitati quando si nutrono in gruppo ed \u00e8 improbabile che scatenino una frenesia alimentare. Nonostante le loro abitudini notturne, sono creature opportuniste e all'occasione possono cacciare anche di giorno. Al largo del Borneo, molti di questi squali si radunano ai margini esterni della barriera corallina per nutrirsi del cibo portato dalle correnti di risalita. Al largo delle Hawaii, seguono le foche monache delle Hawaii (\"Monachus schauinslandi\") e tentano di rubare loro le prede. Uno squalo pinna bianca del reef pu\u00f2 sopravvivere sei settimane senza mangiare.\nRiproduzione.\nCome altri membri della sua famiglia, lo squalo pinna bianca del reef \u00e8 viviparo; una volta che gli embrioni in via di sviluppo esauriscono la loro riserva di tuorlo, il sacco vitellino si converte in una connessione placentare attraverso la quale la madre fornisce loro il nutrimento per il resto della gestazione. Le femmine adulte hanno un singolo ovaio funzionale, sul lato sinistro, e due uteri funzionali. Il ciclo riproduttivo \u00e8 biennale.\nL'accoppiamento ha inizio quando pi\u00f9 maschi, in alcuni casi fino a cinque, seguono da vicino una femmina mordendola sulle pinne e sul corpo, forse spinti dai feromoni che indicano la sua disponibilit\u00e0. Ogni maschio tenta di afferrare la femmina mordendo una delle sue pinne pettorali; a volte due maschi possono trattenere contemporaneamente la stessa femmina su entrambi i lati. Una volta afferrata saldamente la compagna, gli squali si lasciano cadere sul fondo, dopo di che il maschio (o i maschi) ruota uno dei suoi pterigopodi in avanti, gonfiando la sacca del sifone (un organo addominale sottocutaneo che raccoglie acqua di mare che viene utilizzata per trasferire lo sperma nella femmina) ad esso associato, e tenta di entrare in contatto con la cloaca della femmina. In molti casi, la femmina oppone resistenza premendo il ventre sul fondo e inarcando la coda; tale comportamento potrebbe indicare che in effetti sia la femmina a scegliere il partner adatto. Il maschio ha un tempo limitato per effettuare la copulazione, poich\u00e9, trattenendo con la bocca la pinna pettorale della femmina, non pu\u00f2 assumere ossigeno. D'altra parte, se la femmina \u00e8 ben disposta, la coppia si sistema fianco a fianco con le teste premute contro il fondo ed i corpi sollevati ad angolo.\nDopo un periodo di gestazione di 10-13 mesi, le femmine danno alla luce 1-6 (di solito 2-3) piccoli. Il numero dei piccoli non \u00e8 correlato con le dimensioni della madre; \u00e8 stato stimato che nel corso della sua vita ogni femmina partorisca in media 12 piccoli. Le nascite hanno luogo tra maggio ed agosto (in autunno e in inverno) nella Polinesia Francese, nel mese di luglio (in estate) al largo dell'atollo di Enewetak, e in ottobre (in estate) al largo dell'Australia. Le femmine partoriscono mentre nuotano, girando su s\u00e9 stesse torcendo violentemente il corpo; ogni piccolo impiega meno di un'ora per emergere completamente. I neonati misurano 52-60 cm di lunghezza e hanno pinne caudali relativamente pi\u00f9 lunghe rispetto agli adulti. Questo squalo si sviluppa pi\u00f9 lentamente rispetto ad altri Carcarinidi; i neonati crescono a una velocit\u00e0 di 16 cm all'anno, mentre gli adulti crescono di 2-4 cm all'anno. La maturit\u00e0 sessuale viene raggiunta a una lunghezza di circa 110 cm e ad una et\u00e0 di 8-9 anni, anche se alle Maldive sono stati segnalati maschi maturi pi\u00f9 piccoli di 95 cm di lunghezza: ci\u00f2 lascia ipotizzare che esistano variazioni regionali riguardo al raggiungimento delle dimensioni riproduttive. Nella Grande Barriera Corallina, i maschi vivono fino a 14 anni e le femmine fino a 19 anni; la durata massima della vita di questo squalo potrebbe essere di oltre 25 anni. Nel 2008, uno squalo pinna bianca del reef ha partorito un unico piccolo in seguito ad un possibile caso di riproduzione asessuata presso il Nyiregyhaza Centre in Ungheria; precedenti casi di riproduzione asessuata negli squali erano gi\u00e0 stati segnalati nello squalo martello dal berretto (\"Sphyrna tiburo\") e nello squalo orlato (\"Carcharhinus limbatus\").\nRapporti con l'uomo.\nA differenza del suo cugino oceanico, lo squalo pinna bianca del reef \u00e8 pi\u00f9 innocuo e solo raramente diventa aggressivo senza essere stato provocato. \u00c8 anche intrepido e curioso, in quanto pu\u00f2 avvicinarsi ai nuotatori per esaminarli meglio. Tuttavia, questi squali tentano facilmente, e piuttosto coraggiosamente, di rubare le prede catturate dai pescatori subacquei, arrivando a morderli nel frattempo. In alcuni luoghi essi hanno imparato ad associare il suono di un arpione lanciato da un fucile o di un'ancora gettata da un'imbarcazione con il cibo e a reagire in pochi secondi. Attualmente, l'International Shark Attack File elenca due attacchi provocati e cinque non provocati da parte di questa specie. Gli squali pinna bianca del reef sono particolarmente adatti per l'ecoturismo subacqueo e una volta abituati alla presenza dell'uomo possono anche spingersi ad afferrare prede offerte loro dai subacquei. Nella mitologia hawaiana, la fedelt\u00e0 (cio\u00e8 l'\u00abattaccamento\u00bb) degli squali pinna bianca del reef ad alcune zone della barriera corallina per anni potrebbe aver ispirato il culto degli \"\u02bbaum\u0101kua\", gli spiriti degli antenati della famiglia che assumono forma animale e proteggono i loro discendenti.\nLo squalo pinna bianca del reef viene catturato dai pescherecci che operano al largo del Pakistan, dell'India, dello Sri Lanka, del Madagascar e probabilmente altrove, con palamiti, tramagli e reti a strascico. La carne e il fegato vengono consumati, anche se squali di determinate zone presentano un sostanziale rischio di avvelenamento da ciguatera (specialmente se viene mangiato il fegato, che contiene una concentrazione molto pi\u00f9 elevata della tossina rispetto alla carne). L'Unione Internazionale per la Conservazione della Natura (IUCN) ha valutato questa specie come \u00abprossima alla minaccia\u00bb (\"Near Threatened\"), poich\u00e9 il numero di esemplari \u00e8 diminuito negli ultimi decenni a causa dell'aumento della pressione dell'industria della pesca nei tropici, tra l'altro finora poco regolamentata. Il suo \"habitat\" ristretto, la bassa dispersione e la lenta riproduzione sono fattori che limitano la capacit\u00e0 di questo squalo di riprendersi dal sovrasfruttamento. Nella Grande Barriera Corallina, le popolazioni di squalo pinna bianca del reef nelle zone di pesca sono diminuite dell'80% rispetto a zone dove non \u00e8 consentito l'accesso. Inoltre, le popolazioni che vivono in zone dove \u00e8 consentito l'accesso alle imbarcazioni ma \u00e8 proibita la pesca presentano livelli di diminuzione della popolazione paragonabili a quelle delle zone di pesca a causa del bracconaggio. I modelli demografici indicano che queste popolazioni gi\u00e0 impoverite continueranno a scendere del 6,6-8,3% ogni anno se non verranno prese ulteriori misure di conservazione."}
{"id": "749998", "revid": "1862310", "url": "https://it.wikipedia.org/wiki?curid=749998", "title": "Fiordo di Bernstorff", "text": "Il fiordo di Bernstorff (danese: \"Bernstorffs Isfjord\") \u00e8 un fiordo della Groenlandia che sbocca nell'Oceano Atlantico; sulla riva nord della sua bocca \u00e8 situato il Capo M\u00f8sting e ancora pi\u00f9 a nord si trova la baia di Umivik. Il fiordo di Bernstorff \u00e8 situato nella Costa di Re Federico VI; appartiene al comune di Sermersooq."}
{"id": "749999", "revid": "124629343", "url": "https://it.wikipedia.org/wiki?curid=749999", "title": "Mickey Mouse (serie cinematografica)", "text": "Mickey Mouse \u00e8 una serie di cortometraggi animati Disney usciti nei cinema dal 1928 al 2013 e avente come protagonista Topolino.\nAll'interno della serie fu incluso anche il cortometraggio \"Paperino e Pluto\" (1936), nel quale Topolino non appare mai. Questo \u00e8 dovuto al fatto che non erano ancora state create le serie \"Donald Duck\" e \"Pluto\". La serie \u00e8 composta da 128 cortometraggi."}
{"id": "750000", "revid": "729019", "url": "https://it.wikipedia.org/wiki?curid=750000", "title": "Tremellaceae", "text": "Tremellaceae \u00e8 una famiglia dei funghi Basidiomiceti.\nGeneri di Tremellaceae.\nAppartengono alla famiglia i seguenti generi:"}
{"id": "750001", "revid": "793215", "url": "https://it.wikipedia.org/wiki?curid=750001", "title": "Kata", "text": "Con il termine kata (giapponese \u578b o \u5f62, traducibile con \"forma\", \"modello\", \"esempio\") si indica, nelle arti marziali giapponesi, una serie di movimenti codificati che rappresentano varie tecniche di combattimento in modo da evidenziarne i principi fondanti e le opportunit\u00e0 di esecuzione ottimali (spazio, tempo e velocit\u00e0). L'espressione \u00e8 l'equivalente del \"Taolu\" nelle arti marziali cinesi.\nQueste forme sono il risultato di secoli di studio e codifica da parte dei grandi maestri: lo scopo primario di un Kata \u00e8 infatti quello di tramandare la grande conoscenza acquisita agli allievi, poich\u00e9 all'interno dei vari Kata \u00e8 possibile trovare tutte le tecniche dell'arte marziale che si sta eseguendo. Sebbene lo scopo principale di un Kata sia prettamente didattico non \u00e8 da sottovalutare anche il suo aspetto spirituale, secondo il quale il praticante vive il Kata facendo vibrare le corde pi\u00f9 profonde del proprio corpo esercitando un forte autocontrollo sulla respirazione e ricercando la maggiore efficacia possibile nelle tecniche, armonizzando il tutto in un qualcosa che va oltre un semplice schema.\nI Kata esistono nel karate, nel judo e all'interno della pratica di diverse scuole antiche di armi giapponesi come il kend\u014d, il kobudo, lo iaid\u014d, il jodo e la naginata.\nL'esercizio del Kata non si pratica solo nelle discipline marziali, ma in tutte quelle forme d'arte che abbiano come fine il d\u014d (\u9053, la \"via\"): si possono citare ad esempio lo shod\u014d, l'ikebana, anticamente il kado (composizione floreale) e il chado. In tutte queste discipline ci si propone di fondere, attraverso la respirazione, la componente fisica e mentale eseguendo una predeterminata sequenza di gesti per raggiungere una pi\u00f9 elevata condizione spirituale.\nOgni kata \u00e8 composto da una serie di movimenti che ne costituiscono la caratteristica evidente, ma presenta altri elementi che sfuggono alla comprensione pi\u00f9 immediata: i maestri che li hanno creati hanno spesso volutamente mascherato il significato di alcuni passaggi per evitare che altri se ne impadronissero. Per esempio i kata vennero mimetizzati in danze innocue nel periodo in cui ad Okinawa vigeva la proibizione di praticare le arti marziali.\nUn particolare tipo di Kata \u00e8 il Kata Bunkai: \"Bunkai\" significa letteralmente \"smontare, fare a pezzi\" e indica quindi l'applicazione del Kata alla realt\u00e0. Mentre i Kata possono essere eseguiti anche individualmente, il bunkai necessita di uno o pi\u00f9 partner sui quali applicare le tecniche.\n\u00c8 per\u00f2 importante ricordare come il kata sia un concetto \"teorico\" ovvero: tecniche e sequenze di mosse non hanno una dimostrata efficacia/applicabilit\u00e0 in un combattimento. Il kata ha un significato spirituale, per quanto ben eseguito possa essere esso, non \u00e8 un modo funzionale per difendersi o combattere."}
{"id": "750002", "revid": "599013", "url": "https://it.wikipedia.org/wiki?curid=750002", "title": "LDL", "text": ""}
{"id": "750003", "revid": "1573940", "url": "https://it.wikipedia.org/wiki?curid=750003", "title": "Cephalophus niger", "text": "Il cefalofo nero (Cephalophus niger ), noto anche come \"Tuba\" in dioula, \u00e8 un cefalofo originario delle foreste dell'Africa occidentale.\nDescrizione.\n\"C. niger\" \u00e8 un cefalofo dalla costituzione robusta, con corpo allungato e brevi zampe tozze. Pesa 9-24\u00a0kg, ma la maggior parte degli esemplari si aggira sui 15-20\u00a0kg. Misura 80-100\u00a0cm di lunghezza e raggiunge un'altezza al garrese di circa 50\u00a0cm.\nCome indica il nome, il cefalofo nero \u00e8 ricoperto da un morbido e lucido mantello nero o nero-brunastro. I peli che lo costituiscono sono pi\u00f9 lunghi di quelli della maggior parte degli altri cefalofi, sebbene questa caratteristica sia difficile da osservare negli esemplari in vita, dal momento che i peli vengono sempre tenuti piegati contro il corpo. Il mantello della regione ventrale \u00e8 leggermente pi\u00f9 chiaro di quello del dorso, e talvolta \u00e8 presente una chiazza arancio-ruggine tra le zampe anteriori. La coda \u00e8 breve - circa 12\u00a0cm di lunghezza -, con il pelame nero della superficie superiore che contrasta nettamente con il bianco di quella inferiore.\nLa testa, relativamente lunga, \u00e8 di colore nero, con la fronte e un ciuffo di peli sulla sommit\u00e0 arancio-rossicci. Dal nero del corpo, il pelame si schiarisce fino a divenire grigio chiaro attorno alla gola e al mento, dove forma una specie di \u00abbavaglio\u00bb. Lo stesso colore grigio chiaro \u00e8 presente anche all'interno delle orecchie, il dorso delle quali \u00e8 nero. Kingdon descrive le narici some \u00abrigonfie\u00bb.\nLe corna, diritte e appuntite, sono presenti solitamente in entrambi i sessi, sebbene talvolta vengano nascoste dal ciuffo frontale. La loro lunghezza \u00e8 indicata da Happold sugli 8\u00a0cm, ma Walther riporta che nei maschi possono raggiungere i 7,5-17,5\u00a0cm. Come nella maggior parte dei Bovidi, le femmine hanno corna molto pi\u00f9 piccole, di soli 2,5-3\u00a0cm.\nDistribuzione e habitat.\nIl cefalofo nero \u00e8 presente dalla regione di Kindia, presso il confine tra Guinea e Sierra Leone, fino al corso inferiore del fiume Niger, attraverso Liberia, Costa d'Avorio, Ghana, Togo e Nigeria.\n\"C. niger\" \u00e8 molto comune nelle foreste secondarie. In tutto l'areale, \u00e8 diffuso prevalentemente nelle foreste pluviali di pianura, sebbene alcuni esemplari siano stati osservati anche in foreste a galleria, chiazze forestali isolate e foreste semi-decidue ai margini degli habitat prediletti. La relativa abbondanza della specie si deve in parte all'abilit\u00e0 di colonizzare i resti di foresta intervallati da aree agricole.\nBiologia.\nIl cefalofo nero viene avvistato molto di rado, e finora sono stati condotti solo pochi studi riguardo alla sua ecologia e al suo comportamento. Happold riporta che \"C. niger\" sia prevalentemente notturno, mentre Kingdon e Newing sostengono entrambi che sia una specie diurna. Dopo aver osservato per 260 giorni cinque esemplari in cattivit\u00e0 allo Zoo di Monrovia (Liberia), Newing riscontr\u00f2 un tasso di attivit\u00e0 pari al 64% delle ore diurne (dalle 06:30 alle 18:00) e solo al 24% di quelle notturne (dalle 18:30 alle 06:00). Kingdon (1997) riporta che allo stato selvatico questa specie sia territoriale, nonch\u00e9 quasi sempre solitaria. Secondo Happold, il cefalofo nero \u00e8 ecologicamente simile al cefalofo di Maxwell (\"Philantomba maxwellii\"), mentre Kingdon ipotizza che occupi nelle foreste pluviali dell'Alta Guinea una nicchia ecologica simile a quella occupata dal cefalofo di Peters (\"C. callipygus\") nell'Africa centrale.\n\"C. niger\" si nutre di frutti caduti e di fiori, foglie ed erbe, e si presume che come molti altri grossi cefalofi dipenda dagli alberi che producono frutti tutto l'anno. Le fonti di cibo disponibili sono limitate anche dalle dimensioni: in cattivit\u00e0, infatti, \u00e8 stato dimostrato che non pu\u00f2 masticare oggetti con un diametro superiore ai 6\u00a0cm.\nGran parte dei dati inerenti alla riproduzione di questa specie deriva da studi effettuati su esemplari in cattivit\u00e0. In natura, un giovane esemplare \u00e8 stato avvistato in maggio, il che lascia ipotizzare che almeno alcune nascite avvengano verso la fine della stagione secca o agli inizi della stagione delle piogge. Al Gladys Porter Zoo di Brownsville (Texas) \u00e8 stato registrato un periodo di gestazione di 126 giorni. L'intervallo tra una nascita e l'altra allo Zoo di Los Angeles \u00e8, in media, di 7 mesi e mezzo.\nAlla nascita, gli esemplari in cattivit\u00e0 di cefalofo nero pesano 1,42-2,18\u00a0kg, indifferentemente dal sesso. Entro i primi 8-10 giorni, il peso corporeo si mantiene sugli 1,65-3,20\u00a0kg, ma all'et\u00e0 di un mese le dimensioni del piccolo raddoppiano (2,75-4,00\u00a0kg) e i maschi divengono generalmente pi\u00f9 grandi delle femmine. A 46 giorni, un cefalofo maschio che alla nascita pesava 1,85\u00a0kg aveva raggiunto i 5,9\u00a0kg. A 5 mesi e mezzo una giovane femmina (con un peso alla nascita di 1,70\u00a0kg) pesava 15,40\u00a0kg, mentre un altro esemplare dello stesso sesso (con un peso alla nascita di 1,80\u00a0kg) ne pesava 17,25 a 6 mesi.\nGli esemplari allevati a mano allo Zoo di Los Angeles vengono solitamente svezzati a circa 95 giorni di et\u00e0. Alcuni esemplari in cattivit\u00e0 sono vissuti pi\u00f9 di 11 anni.\nConservazione.\nLa IUCN inserisce il cefalofo nero tra le specie a basso rischio, mentre la CITES non lo pone in nessuna delle sue Appendici. La principale minaccia per la sopravvivenza della specie \u00e8 la continua caccia incontrollata per il commercio del \"bushmeat\". La popolazione attuale viene stimata sui 100.000 esemplari, ma la specie \u00e8 in diminuzione un po' ovunque."}
{"id": "750005", "revid": "124293131", "url": "https://it.wikipedia.org/wiki?curid=750005", "title": "Navi nere", "text": " \u00e8 il nome dato dai giapponesi tra il XV e il XIX secolo alle navi occidentali (\"nere\" sia per il colore con cui erano dipinte sia per il colore del fumo prodotto dai motori a vapore); per antonomasia, per\u00f2, indicano le quattro navi da guerra statunitensi (\"Mississippi\", \"Plymouth\", \"Saratoga\" e \"Susquehanna\") che l'8 luglio 1853, al comando del commodoro Matthew Perry, si ancorarono nel porto di Uraga (in epoca moderna parte della citt\u00e0 di Yokosuka, nella prefettura di Kanagawa), all'imboccatura della baia di Tokyo. Le quattro navi costituivano da sole una minaccia imponente al Paese, e si dice che lo sh\u014dgun Tokugawa Ieyoshi non abbia retto al colpo, morendone il seguente 27 luglio.\nStoria.\nContesto.\nIl motivo della prova di forza, che avrebbe facilmente potuto condurre a una vera e propria guerra, fu prettamente commerciale: da circa duecento anni nel Paese era in vigore il \"sakoku\", un editto che proibiva agli stranieri l'ingresso nel Paese e limitava gli scambi commerciali a Cina e Paesi Bassi, imponendo inoltre che questi avvenissero nel solo porto di Nagasaki.\nPrecedenti.\nGli statunitensi avevano in realt\u00e0 gi\u00e0 tentato pi\u00f9 volte di violare il \"sakoku\"; tra il 1797 e il 1809, in particolare, diverse navi commerciali si erano presentate a Nagasaki battendo bandiera olandese, approfittando della chiusura delle rotte commerciali da parte dei Paesi Bassi, impegnati nella guerra contro la Francia, rivoluzionaria prima e napoleonica poi. Nel 1837 Charles W. King, un uomo d'affari statunitense, tent\u00f2 persino la via del ricatto, entrando nella baia di Tokyo con un mercantile con la scusa di riportare in patria dei marinai giapponesi che erano naufragati qualche anno prima sulle coste dell'Oregon; il piano per\u00f2 fall\u00ec, e l'imbarcazione fu ripetutamente attaccata e costretta a riprendere il largo.\nIl primo tentativo militare fu effettuato nel 1846 dal comandante James Biddle, che ancor\u00f2 due navi nella baia di Tokyo, chiedendo un trattato commerciale simile a quello in vigore con la Cina; la risposta dello shogunato fu un secco rifiuto, e per evitare la crisi internazionale Biddle si dovette ritirare. Nel 1848 un simile tentativo fu effettuato dal capitano James Glynn, che si ancor\u00f2 a Nagasaki chiedendo la liberazione di tutti i prigionieri statunitensi, e indifferente alle minacce giapponesi ribatt\u00e9 ventilando l'ipotesi di un intervento militare: il 26 aprile le sue richieste furono accolte e, nella sua relazione al Congresso, raccomand\u00f2 l'uso della forza, di fatto aprendo la strada all'azione di Perry.\nApertura delle frontiere.\nPerry fece subito intendere che le navi con cui si era presentato non erano motivate da desiderio di ostentazione: rifiut\u00f2 di levare l'ancora finch\u00e9 non gli fosse stato concesso di sbarcare, forte di una lettera del presidente Millard Fillmore che autorizzava l'uso della forza. Davanti alla concreta possibilit\u00e0 di un bombardamento navale, e incapaci di contrapporsi alle quattro navi con la propria marina, i rappresentanti dello sh\u014dgun accettarono loro malgrado di ricevere il commodoro. Perry sbarc\u00f2 a Kurihama (oggi Yokosuka), consegn\u00f2 la richiesta di trattato, e diede allo sh\u014dgun un anno di tempo per valutare la proposta.\nNel febbraio del 1854 Perry torn\u00f2 con il doppio delle navi, lasciando intendere che non avrebbe accettato un rifiuto; non ci fu bisogno di ricorrere alla forza, in quanto il trattato proposto dal nuovo sh\u014dgun Tokugawa Iesada accoglieva tutte le richieste del presidente Fillmore. Perry firm\u00f2 cos\u00ec la Convenzione di Kanagawa il 31 marzo, aprendo di fatto le frontiere del Paese; nei cinque anni successivi Iesada firm\u00f2 infatti trattati simili con Russia, Francia e Regno Unito.\nConseguenze.\nL'episodio delle navi nere rappresent\u00f2 a lungo un episodio indelebile nella memoria storica giapponese, simbolo dell'imperialismo e del colonialismo, oltre che della superiorit\u00e0 tecnologica occidentale.\nSul piano politico, in molti compresero come l'unico punto debole del trattato fosse nell'autorit\u00e0 che lo aveva firmato; lo sh\u014dgun infatti, pur detenendo il controllo politico del Paese, traeva tale legittimazione dal mandato imperiale, e quindi per essere valido il trattato avrebbe dovuto essere firmato dall'Imperatore. Il desiderio di riportare il Giappone alla dignit\u00e0 (percepita) precedente all'umiliazione delle navi nere condusse molti samurai a rinnegare lo sh\u014dgun sostenendo che non agisse pi\u00f9 nel nome dell'Imperatore.\nIl periodo successivo alle navi nere fu un periodo di intensi conflitti intestini e guerra civile, noto come \"Bakumatsu\", e si sarebbe concluso con la fine dello shogunato e il ritorno al potere dell'Imperatore (Restaurazione Meiji). Contrariamente alle aspettative, per\u00f2, l'Imperatore non rinneg\u00f2 mai il trattato."}
{"id": "750006", "revid": "1494169", "url": "https://it.wikipedia.org/wiki?curid=750006", "title": "Exidiaceae", "text": "Exidiaceae era una famiglia (ora obsoleta) di funghi della classe Tremellomycetes.\nGeneri di Exidiaceae.\nIl genere tipo \u00e8 Exidia Fr. (1822), altri generi inclusi sono:"}
{"id": "750009", "revid": "1573940", "url": "https://it.wikipedia.org/wiki?curid=750009", "title": "Cephalophus nigrifrons", "text": "Il cefalofo dalla fronte nera (Cephalophus nigrifrons ) \u00e8 un piccolo cefalofo originario dell'Africa centrale e centro-occidentale.\nTassonomia.\nAttualmente, gli studiosi riconoscono sei sottospecie di cefalofo dalla fronte nera:\nDescrizione.\nIl cefalofo dalla fronte nera \u00e8 un'antilope attiva e resistente, chiamata cos\u00ec per la larga striscia nera che corre dal naso alla fronte, la quale distingue questa specie da tutti gli altri cefalofi dell'Africa. Misura 80\u2013170\u00a0cm di lunghezza, ha una coda di 7,5\u201315\u00a0cm e pesa 14\u201318\u00a0kg. Il suo manto lucente \u00e8 costituito da peli di colore rosso, castano o marrone-rossastro scuro, che divengono pi\u00f9 sottili e pi\u00f9 scuri, quasi neri, sulle lunghe zampe. La breve coda \u00e8 nera con la punta bianca, e gli zoccoli, straordinariamente lunghi e sottili, permettono all'animale di muoversi con facilit\u00e0 sui terreni paludosi in cui si spinge di frequente. Sia il maschio che la femmina possiedono brevi corna appuntite, di 4\u201312\u00a0cm di lunghezza, impiegate nei combattimenti tra conspecifici e per difendersi dai predatori. La sottospecie \"C. n. rubidus\" (il cefalofo dalla fronte nera del Ruwenzori), considerato da alcuni una specie a parte, differisce dalle altre per avere il ventre bianco e un mantello pi\u00f9 folto.\nDistribuzione e habitat.\nIl cefalofo dalla fronte nera vive nell'Africa centrale, dal Camerun meridionale fino a Kenya occidentale e Angola settentrionale. Il cefalofo dalla fronte nera del Ruwenzori si incontra solamente sulla Catena del Ruwenzori, un gruppo montuoso situato al confine tra Uganda e Repubblica Democratica del Congo.\nQuesta piccola antilope abita nelle foreste di montagna, di pianura e in quelle paludose, dal livello del mare fino a 3.500\u00a0m di quota, e viene spesso avvistata in aree palustri o nei pressi di fiumi e torrenti.\nBiologia.\nI cefalofi sono animali timidi che si spostano da soli o in coppia. Come i loro simili, le coppie di cefalofi dalla fronte nera occupano un territorio marcato con le secrezioni odorose prodotte dalle ghiandole poste sulla faccia. Attivo sia di giorno che di notte, il cefalofo segue sempre percorsi regolari che si snodano dal rifugio in cui riposa alla zona di foraggiamento, dove consuma una vasta gamma di frutti e piante succulente. Le informazioni riguardo al ciclo vitale di questa specie sono carenti, ma un esemplare in cattivit\u00e0 \u00e8 vissuto quasi 20 anni.\nConservazione.\nCome gli altri cefalofi, anche quello dalla fronte nera ha dovuto subire gli effetti della caccia e della distruzione dell'habitat. Dal momento che in alcune parti dell'Africa centrale la popolazione umana \u00e8 in rapida espansione, la caccia data a questo animale si sta facendo pi\u00f9 incessante e le zone di habitat disponibile stanno diminuendo sempre pi\u00f9, a causa dell'avanzata degli insediamenti umani e delle aree coltivate."}
{"id": "750012", "revid": "1543377", "url": "https://it.wikipedia.org/wiki?curid=750012", "title": "Iluileq", "text": "L'Iluileq o fiordo di Danell (danese: \"Danells Fjord\") \u00e8 un fiordo della Groenlandia che sbocca nell'Oceano Atlantico. \u00c8 situato nella parte meridionale della Costa di Re Federico VI, a nord del fiordo di Lindenow; appartiene al comune di Sermersooq."}
{"id": "750014", "revid": "767487", "url": "https://it.wikipedia.org/wiki?curid=750014", "title": "Ultimo mondo cannibale", "text": "Ultimo mondo cannibale \u00e8 un film del 1977 diretto da Ruggero Deodato.\n\u00c9 il primo lungometraggio della \"trilogia dei cannibali\".\nTrama.\nUn gruppo di quattro persone (l'antropologo Rolf, lo studioso Robert, Charlie e Swan) atterra nella giungla di Mindanao, per una ricerca petrolifera.\nArrivati al campo base, gli avventurieri constatano che l'accampamento \u00e8 deserto e si rendono conto che tutti gli occupanti sono stati brutalmente assassinati dai Manabu, uomini primitivi che praticano il cannibalismo.\nDurante la notte, Swan viene assalita dalla trib\u00f9 e uccisa. Il giorno dopo, i tre uomini partono alla ricerca della compagna. Charlie muore vittima di una trappola. Rolf e Robert si perdono nella foresta e, nel tentativo di ritornare indietro, costruiscono una zattera che, per\u00f2, finisce per infrangersi contro le rocce.\nRobert, creduto Rolf deceduto, si rimette in cammino ma viene catturato da un'altra popolazione di indigeni. Imprigionato in una caverna, l'uomo viene spogliato e denigrato, oltre ad assistere a truculenti spettacoli e rituali.\nUna sensuale indigena, Palen, si innamora di Robert. I due, alla fine, fuggono insieme e si dirigono al campo base. Sul posto trovano Rolf, in cattive condizioni: ha un ginocchio ferito che sta andando in gangrena.\nI tre riprendono il cammino per raggiungere l'aereo. Sfortunatamente, vengono seguiti e accerchiati dai Manabu. Palen rimane vittima dei cannibali. Robert affronta, quindi, il capo degli antropofagi, lo uccide e ne mangia il fegato. Gli indigeni, sorpresi dal suo coraggio, li seguono senza attaccarli.\nRobert e Rolf, raggiunto l'aereo, riescono a decollare, ma, alla fine, l'antropologo si accascia senza vita sul sedile posteriore.\nProduzione.\nSoggetto e sceneggiatura.\nA seguito dell'ottimo successo commerciale de \"Il paese del sesso selvaggio\", fu proposto a Umberto Lenzi di dirigere un'altra pellicola a sfondo esotico. Alla fine, il regista toscano non accett\u00f2 e fu, pertanto, contattato Deodato per realizzare \"Ultimo mondo cannibale\".\nL'idea del film nacque da una probabile leggenda metropolitana. Il regista ha rivelato di aver letto, all'epoca, un articolo di giornale che riportava la misteriosa morte di uno dei figli di John Davison Rockefeller. Secondo il quotidiano, il nobile fu ucciso da una trib\u00f9 indigena di cannibali. Tale episodio, tuttavia, non \u00e8 mai stato confermato.\nRiprese.\nLa pellicola venne girata prevalentemente in Malesia, dopo una attenta selezione da parte di Deodato. Racconta il cineasta che fu un set complicato, dettato da situazioni pericolose ed ostili. L'aiuto regia, Lamberto Bava, fu ferito da un serpente, fortunatamente privo di veleno.\nLe sequenze degli animali uccisi furono inserite dal produttore in fase di montaggio.\nCast.\nMe Me Lay e Ivan Rassimov avevano gi\u00e0 lavorato insieme, nel cult \"Il paese del sesso selvaggio\" di Lenzi.\nIl ruolo del protagonista \u00e8 stato affidato a Massimo Foschi che, nello stesso anno, ha doppiato il personaggio Dart Fener in \"Guerre Stellari\".\nDistribuzione.\nData di uscita.\nIl film \u00e8 stato distribuito nelle sale cinematografiche italiane l'8 febbraio del 1977. In seguito, \u00e8 stato esportato all'estero, dove ottenne un ottimo successo di pubblico. \u00c9 conosciuto col titolo internazionale di \"Last Cannibal World.\"\nVersioni alternative.\nPer i suoi contenuti violenti, l'edizione inglese \u00e8 stata, originariamente, tagliata di circa 4 minuti. In Svezia ha subito una censura pi\u00f9 pesante (le copie cinematografiche nordiche furono private di 10 minuti). Nei formati home video esteri, \"Ultimo mondo cannibale\" \u00e8 uscito in director's cut."}
{"id": "750023", "revid": "105911", "url": "https://it.wikipedia.org/wiki?curid=750023", "title": "Urbanistica a Roma tra il 1870 e il 2000", "text": "Lurbanistica a Roma tra il 1870 e il 2000 costituisce un fenomeno di crescita unico nella storia dell'urbanistica in Italia, che costitu\u00ec una radicale rottura con la situazione precedente.\nDemografia.\nSul finire del XIX secolo, in concomitanza agli eventi del Risorgimento, Roma era una delle citt\u00e0 meno sviluppate e popolate della penisola italiana.\nNegli anni successivi la sua nomina a capitale del Regno tuttavia, la citt\u00e0 conobbe uno sviluppo rapido e tumultuoso. Infatti, dal 1870 al 2000: Milano passa da 290.000 a 1.256.000 abitanti, Napoli da 489.000 a 1.004.000, Torino da 210.000 a 800.000, Palermo da 224.000 a 887.000, mentre Roma passa da circa 212.000 del 1871 ai 2.800.000 nel 1981, anno in cui comincia il decremento che la porta, nel 2001, a poco pi\u00f9 di 2.500.000 residenti.\nContesto urbano all'indomani dell'Unit\u00e0 d'Italia.\nAncora nel 1870, Roma si presentava come una piccola citt\u00e0 fortemente rurale, costellata da ruderi monumentali dell'antichit\u00e0 e dotata di vaste aree di orti urbani. Il suo aspetto pittoresco e singolare tra le capitali europee la resero una meta popolare tra i viaggiatori dell'et\u00e0 moderna, tra cui Goethe, e tra gli artisti che qui venivano da tutta Europa sin dalla riscoperta dell'arte classica del Rinascimento; questi erano differenti tuttavia dai pellegrini religiosi diretti in citt\u00e0 e alla tomba di Pietro in epoche precedenti e sin dalla tarda antichit\u00e0. Dunque, la spinta modernizzatrice dopo l'Unit\u00e0, accompagnata dalle forti tensioni speculative a livello internazionale, ha fatto sparire in pochi anni definitivamente quell'ambiente.\nCome notava Franco Ferrarotti nel 2003: \nE, poco pi\u00f9 avanti:\n\u00c8 su questo sfondo e in questa cornice che pu\u00f2 leggersi lo sviluppo urbanistico della citt\u00e0.\nLa capitale del Papa.\nAl momento della presa di Roma (20 settembre 1870), lo Stato sabaudo si trova a dover trasformare la capitale di uno Stato teocratico assolutista, la cui economia locale era basata sulla rendita fondiaria e sul paternalismo assistenziale, nella capitale di un moderno Stato liberale. La stratificazione sociale ed economica della citt\u00e0 al momento dell'Unit\u00e0 d'Italia si pu\u00f2 cos\u00ec sintetizzare:\nQuesti ultimi costituivano il cosiddetto \"generone\", ovvero un ceto di grandi affittuari dei latifondi (che a loro volta subappaltavano), garante fin dal XVI secolo della liquidit\u00e0 delle classi dominanti e della tutela degli approvvigionamenti alimentari cittadina. Esso era quello che pi\u00f9 si avvicinava per condizioni materiali alla borghesia europea: questo rivaleggiava con la nobilt\u00e0 se non in stile certo in lusso, ma - trattandosi di intermediari ed organizzatori, piuttosto che di produttori, di ricchezza - era completamente subordinato, sul piano del potere politico e culturale, alle classi egemoni. Dal punto di vista della struttura economica, Roma era, come nei secoli precedenti, soprattutto un centro di consumo e di servizi che non di produzione: quasi completamente priva di industrie, produceva invece localmente artigianato di lusso e quel che oggi chiameremmo \"servizi\".\nDal punto di vista urbanistico poi la Roma del 1870 era ancora quella ridisegnata da Sisto V nel XVI secolo: l'abitato era completamente inserito all'interno delle mura aureliane al cui interno erano presenti ancora molte aree agricole e il disegno della citt\u00e0 era quello di un abitato antico e medievale, con spazi pubblici stretti e poco manutenuti, mentre la burocrazia e le istituzioni del nuovo regno d'Italia chiedevano nuovi spazi e una citt\u00e0 pi\u00f9 moderna. L'eversione dell'asse ecclesiastico in questo senso aveva gi\u00e0 preparato il terreno, con le leggi del 1866 e del 1867.\nLa capitale del Re.\nPer il trasferimento della capitale da Firenze a Roma si eman\u00f2 un'apposita legge il 3 febbraio 1871, che dava allo Stato ampie facolt\u00e0 di esproprio, e poco dopo, con legge del 19 giugno 1873, si estese anche a Roma e provincia la legislazione sulla soppressione delle corporazioni religiose del 1866/67, che a Roma tocc\u00f2 134 delle 221 case religiose esistenti (furono risparmiate quelle che si occupavano di assistenza, beneficenza, missioni) e consent\u00ec l'assegnazione al comune o ad enti pubblici, o la destinazione ad utilit\u00e0 pubblica, o la vendita, dei loro beni immobili.\nAll'arrivo della nuova classe dirigente, Roma era piena di conventi e di edifici destinati ad usi collettivi semi-pubblici, poi utilizzati nella fase di primo insediamento dello Stato sabaudo per le nuove istituzioni statali: tra il 1871 e il 1875 ne furono espropriati una cinquantina; alcune di queste furono temporanee, altre divennero stabili. Furono subito scelte le sedi delle massime istituzioni:\nLe sedi della Presidenza del Consiglio e dei dicasteri statali:\nAltri organi pubblici:\nEntro il 1877 era stato liquidato l'80% del patrimonio degli enti soppressi. Le tenute agricole furono acquistate all'80% da \"mercanti di campagna\", ma passarono di mano anche vasti patrimoni edilizi. I principali proprietari di immobili in citt\u00e0 restavano comunque gli Odescalchi, i Doria Pamphili e i Pallavicini. Li seguiva, per\u00f2, il non nobile Augusto Silvestrelli, mercante di campagna.\nIl vertice della modernizzazione tecnologica consentita da Pio IX era stato l'introduzione dalla ferrovia, il cui primo tratto da Roma a Frascati era stato inaugurato nel 1856, seguito, entro il 1867, dalla linea Roma-Civitavecchia-Orbetello, dalla Roma-Orte e dalla Roma-Ceprano. La scelta di centralizzare i punti d'arrivo ferroviari all'Esquilino, localizzando a Termini la nuova stazione centrale inaugurata nel 1867, fu fortemente voluta da Monsignor de Merode, che aveva acquistato ampi terreni nella zona, e con la creazione della direttrice di Via Nazionale verso il Corso vincol\u00f2 fortemente il primo sviluppo urbanistico postunitario.\nLa scommessa immobiliare di de Merode si somm\u00f2 all'urgenza dello stato sabaudo di creare nuovi spazi direzionali da saldare a quelli tradizionali di Roma che erano localizzati nei rioni storici e lungo Via del Corso; la zona individuata - l'altura tra Porta Pia e il Quirinale, comprese la zona delle Terme di Diocleziano fino al Viminale e l'Esquilino fino alla via Labicana - era occupata da ville, orti e vigne, ed era poco urbanizzata; i proprietari delle ville cominciarono a lottizzare, altri investitori si misero ad acquistare terreni sulle orme del de Merode e lo Stato stesso, nella persona di Quintino Sella, grande \"dominus\" della prima organizzazione di Roma capitale, scelse quella direttrice come spazio di espansione dell'edilizia pubblica (i nuovi ministeri allineati tra Porta Pia e il Quirinale lungo quella che sarebbe diventata via XX Settembre), orientando la prima urbanizzazione postunitaria nella zona \"alta\" a nordest della citt\u00e0.\nNel 1874 quest'area, oggetto della forte urbanizzazione post-unitaria, fu distaccata dal R. I Monti e and\u00f2 a costituire un nuovo rione, il R. XV Esquilino, incentrato su piazza Vittorio Emanuele II.\nLavori pubblici.\nPer quanto riguardava le opere pubbliche, le scelte dei primi due o tre decenni di Roma capitale furono completamente assoggettate alla volont\u00e0 dell'Amministrazione centrale dello Stato, e alla sua immagine della capitale del nuovo stato unitario.\nI costi altissimi dei lavori pubblici necessari alla modernizzazione e all'espansione di Roma furono coperti in parte dalle alienazioni dei beni ecclesiastici, e furono anche ridotti dal sistema delle convenzioni con i privati che avrebbero costruito sui terreni concordati attraverso una prima bozza di Piano regolatore, che fu discusso e approvato alla fine del 1873 dal Consiglio comunale, poco convinto, peraltro, che fosse necessario fare grandi programmi e piuttosto incline a lasciare spazio alle scelte dei privati. \nHaussmann, che faceva scuola di modernizzazione urbana in tutta Europa, fu interpellato anche da Crispi, grande decisore della riorganizzazione della nuova capitale. La soluzione demolitoria che il francese proponeva venne tuttavia applicata assai marginalmente, almeno fino al fascismo, sicch\u00e9 Roma pot\u00e9 conservare ad esempio, a differenza di Parigi e di Milano, la sua cinta muraria.\nIn pratica, la citt\u00e0 fu per una trentina d'anni un grande cantiere: l'arginatura del Tevere, che consistette nella costruzione degli argini ancora oggi visibili, che cambi\u00f2 il rapporto della citt\u00e0 col fiume (e che si protrasse per cinquant'anni) s'intrecci\u00f2 con la costruzione della rete fognante e l'ampliamento del sistema idrico, e con la costruzione dei ministeri. Questo miglior\u00f2 di molto la gestione delle piene del Tevere, che allagavano periodicamente (all'incirca ogni 30 anni) l'intera zona del centro e di cui si conserva memoria storica del livello su indicatori apposti su diversi edifici, gi\u00e0 a partire dal secolo XIII. La costruzione delle mura port\u00f2 alla soppressione di numerosi porti sul Tevere, talvolta con opera di demolizione (come nel caso del Porto di Ripetta).\nAlla morte del re Vittorio Emanuele II si decise di costruirne l'enorme monumento a lui dedicato, il Vittoriano, su un lato del Campidoglio, da sempre simbolo del potere politico cittadino e statale. Per edificare tale opera, si demol\u00ec, a partire dal 1886, una serie di antichi edifici confiscati alle autorit\u00e0 ecclesiastiche, in particolare il Convento di Aracoeli con l'annessa Torre di Paolo III, insieme all'edilizia minore sorta a ridosso di queste strutture: contestualmente, si cominci\u00f2 l'allargamento degli spazi della sottostante Piazza San Marco (futura Piazza Venezia), con demolizione dei palazzi anche di pregio (in particolare il palazzo Bolognetti-Torlonia con Frangipane-Vincenzi), che non furono ricostruiti, mentre il rinascimentale Palazzetto Venezia fu demolito e ricostruito, anche se non fedelmente all'originale, in posizione laterale alla nuova piazza.\nEdilizia privata.\nPer quanto riguardava l'edilizia privata, poi, i protagonisti furono i finanzieri - italiani ma anche francesi, belgi e tedeschi - che vedevano nella nuova capitale da costruire una grande occasione di investimento e di speculazione.\nLe prime convenzioni, gi\u00e0 nel 1871, vennero stipulate con Monsignor de Merode per la zona attorno a Termini e il primo tratto di via Nazionale, e per l'Esquilino. Nei due anni successivi vennero firmate le convenzioni per il Celio, Castro Pretorio e la zona attorno a Santa Maria Maggiore.\nLe infrastrutture all'edilizia privata furono assicurate da \"convenzioni\", con le quali i proprietari dei terreni ne cedevano una parte allo Stato, che provvedeva alle opere di urbanizzazione (strade e fognature soprattutto), ed autorizzava i privati a costruire \"per pubblica utilit\u00e0\" - dichiarazione grazie alla quale le imprese potevano anche, se necessario, procedere direttamente ad espropri. In questo modo lo Stato non doveva farsi carico del costo dei terreni e dell'eventuale contenzioso.\nBisogna inoltre annoverare le residenze fatte costruire dai Savoia a villa Ada (1873-4) sulla via Salaria e a villa Mirafiori (1874-8) sulla via Nomentana, oltre a dimore nobiliari quali Palazzo Brancaccio (1886-1912) in via Merulana e il Palazzo del Principe di Piombino (1886-90) in via Veneto.\nOspedali.\nGli ospedali romani, dotati tradizionalmente di forte autonomia amministrativa e patrimoniale (tradizione comune agli altri soggetti del sistema di assistenza sociale nello Stato Pontificio) furono accentrati nel 1896 nel Pio Istituto di Santo Spirito e Ospedali Riuniti: il primo commissario del neocostituito ente morale fu lo stesso onorevole Sivestrelli.\nIl campo trincerato della citt\u00e0.\nNel 1877 fu deliberata la costruzione di quindici forti e quattro batterie d'artiglieria a difesa della nuova capitale d'Italia. Il campo trincerato fu realizzato in due diversi momenti ed ultimato nel 1891.\nArchitetture umbertine.\nTra le principali costruzioni e infrastrutture di epoca umbertina realizzate a Roma dal governo centrale si annoverano:\nIl Tevere.\nSempre in questi anni fu definitivamente risolto il problema delle piene del Tevere, che da secoli affliggevano la citt\u00e0. Su progetto dell'ingegnere Raffaele Canevari, si decise di arginare il fiume con muraglioni di travertino, con alla loro sommit\u00e0 i lungotevere.\nSotto i lungotevere furono previsti due grandi collettori, che avrebbero raccolto l'acqua di tutte le fognature che prima sboccavano direttamente nel fiume e l'avrebbero convogliata pi\u00f9 a valle; in questo modo venne risolto per sempre il millenario problema dell'allagamento delle zone basse di Roma attraverso le cloache. Infine venne decisa una radicale sistemazione dell'alveo, con la rimozione di tutte le rovine, la ricostruzione di ponte Cestio, modifiche al ponte Sant'Angelo, la demolizione di due delle tre arcate superstiti di ponte Senatorio (da allora definitivamente \u201cRotto\u201d) e la demolizione totale di tutto ci\u00f2 che si trovasse sul tracciato dei muraglioni.\nLa realizzazione dei muraglioni dur\u00f2 quasi mezzo secolo e termin\u00f2 solo nel 1926, ma cambi\u00f2 il volto di Roma e la liber\u00f2 dalle inondazioni. Il prezzo da pagare fu per\u00f2 la perdita di molte tradizionali attivit\u00e0 economiche legate al Tevere, oltre alla scomparsa dei due porti fluviali di Ripa Grande e di Ripetta.\nLa capitale tra il 1900 e il 1922.\nNathan e il piano regolatore del 1909.\nNel 1907 Ernesto Nathan assunse la carica di sindaco (che fino al 1893 non era eletto dal popolo ma designato dalla giunta), trovando il piano del 1907 gi\u00e0 eseguito da Bonfiglietti. Tuttavia, Nathan preferisce affidare la redazione del nuovo piano ad una persona esterna alla citt\u00e0, dunque senza interessi personali: fu cos\u00ec chiamato Edmondo Sanjust di Teulada, che seppe interpretare nel migliore dei modi le leggi per Roma capitale del 1904 e 1907 promulgate da Giolitti.\nIl piano fu presentato gi\u00e0 nel 1908 e reso legge nel 1909: era dunque il terzo della citt\u00e0. L'interesse principale di questo piano \u00e8 la presentazione di due tipologie edilizie:\nSotto Nathan l'amministrazione comunale di Roma avvi\u00f2 inoltre i lavori per l'acquario e la centrale del latte all'Esquilino, del mattatoio a Testaccio e dei mercati generali all'Ostiense. Furono municipalizzati il trasporto pubblico e l'approvvigionamento elettrico, per la cui gestione nel 1909 nacquero rispettivamente la Azienda Autonoma Tranviaria Municipale (AATM, antenata dell'ATAC) e la Azienda Elettrica Municipale (AEM, antenata dell'ACEA).\nEdilizia pubblica.\nTra gli edifici dell'epoca eretti dal governo centrale italiano, bisogna annoverare il Palazzo delle Casse di Risparmio Postali in piazza Dante (1907-1912) e la Zecca di Stato in via Principe Umberto (1908-1911), il Palazzo degli Esami in viale di Trastevere, infine il Palazzo dell'Istituto Poligrafico dello Stato in piazza Verdi (1913-1918) e il Giardino zoologico (1909-11). Quest'ultimo si trovava (e si trova tuttora come Bioparco) all'interno del parco di Villa Borghese, acquistata per 3 milioni di lire dallo Stato nel 1901 e ceduta al comune di Roma nel 1903, con la denominazione di \"Villa comunale Umberto I gi\u00e0 Borghese\".\nInoltre gi\u00e0 negli anni '10 furono avviati i lavori per nuove sedi ministeriali: essi per\u00f2 furono interrotti a causa della Prima guerra mondiale e quasi tutti ultimati solo negli anni '20, a guerra conclusa.\nGli eventi del 1911.\nIn occasione del cinquantenario dell'unit\u00e0 d'Italia, celebrato tra il marzo e l'aprile 1911, in tutto il Paese si svolsero manifestazioni celebrative. Mentre Torino ospitava l'Esposizione internazionale dell'industria e del lavoro, a Roma si tenne l'Esposizione nazionale con mostre dedicate alle arti e alla cultura, che lasciarono un qualche impatto sull'urbanistica cittadina:\nFurono inaugurati anche il faro degli italiani di Argentina sul Gianicolo, lo Stadio Nazionale su via Flaminia, il ponte Vittorio Emanuele II e il ponte del Risorgimento sul Tevere.\nLa riorganizzazione toponomastica.\nNel 1921 la Giunta Municipale deliber\u00f2 l'istituzione di ulteriori sette rioni, portandoli cos\u00ec a 22, quanti sono tuttora.\nFurono inoltre istituiti anche i primi quindici quartieri, quale esito dell'intensa urbanizzazione esterna alla cinta delle mura aureliane.\nInfine, furono definitivamente fissati a 12 i suburbi. Di questi, in seguito 6 furono promossi a quartieri, 6 permangono tuttora come suburbi.\nLa capitale del Fascismo.\nIl richiamo al mito di Roma in epoca fascista inaugur\u00f2 una politica d\u2019indirizzo generale per la rinascita della capitale e a farsi strada era l\u2019orgoglio della \u00abgrandezza\u00bb. Si fecero vivi i ricordi dell\u2019antico impero, che sarebbe stato rinnovato, cos\u00ec che nella rievocazione della Roma antica sorgeva la Roma moderna. Nei lunghi anni in cui il mutamento urbanistico fu pensato e realizzato il governo fascista attu\u00f2 una politica di liberalizzazione e stimolo a ogni tipo di opera delineando una competizione di architetti, ingegneri, archeologi e storici dell\u2019arte sulle spoglie dell\u2019Urbe.\nIl centro della citt\u00e0 fu interessato da importanti lavori di riqualificazione. Il motivo era ricondotto principalmente a ragioni politico-propagandistiche volto a interrompere la continuit\u00e0 in tutto ci\u00f2 che \u201c\"crebbe attorno ai secoli della decadenza\"\u201d e isolare i monumenti dell\u2019antichit\u00e0 romana facendoli \u201c\"giganteggiare nella necessaria solitudine\"\u201d, come sostenne lo stesso Mussolini.\nIl principio ispiratore del Piano Regolatore del 1931, di cui il duce si dichiar\u00f2 il padre spirituale, fu quello di una Roma, e con essa l\u2019Italia intera, pi\u00f9 grande quanto a monumentalit\u00e0, legata anche esteriormente all\u2019antico volto imperiale della \"Roma Cesarea\". La decisione riprendeva per\u00f2 una pratica ottocentesca gi\u00e0 sperimentata a Parigi e in altre grandi citt\u00e0; gli sventramenti erano conformi a una pratica del restauro intesa come ripristino, una concezione che assunse una funzione fondamentale all\u2019interno di una politica ampia e ben definita. Le opere snaturarono l\u2019originaria trama architettonica di alcuni monumenti, da sempre inseriti in uno straordinario paesaggio urbano in cui convivevano culture e forme di molte epoche.\nIl caso pi\u00f9 clamoroso fu la creazione di Via della Conciliazione che \u2013 sorta dopo l\u2019abbattimento della spina di Borgo \u2013 permetteva la visione di San Pietro da lontano e annullava gli studi prospettici ideati da Gian Lorenzo Bernini. L\u2019altro grande sventramento ebbe luogo a Piazza Venezia e intorno al Foro Romano, con l\u2019eliminazione delle case fatiscenti che nascondevano la vista delle rovine e la creazione della scenografica Via dell\u2019Impero (oggi Via dei Fori Imperiali), che unisce Piazza Venezia al Colosseo.\nIl fascismo non si limit\u00f2 a restaurare e liberare i monumenti antichi: concep\u00ec una moderna architettura d\u2019ispirazione romana, il razionalismo, il quale tuttavia risult\u00f2 in stridente contrasto in particolari ambienti urbani.\nIl discorso di Mussolini al nuovo governatore.\nCon il Regio decreto legge n. 1949 del 28 ottobre 1925, viene istituita per la citt\u00e0 di Roma la figura del governatore in sostituzione di quella di sindaco. Da questo momento il governatore verr\u00e0 nominato dal ministro dell'Interno, vale a dire da Mussolini in persona che - a parte il breve periodo 1924-1926 - ricoprir\u00e0 \"ad interim\" la carica fino al 1943. \nA Roma, in Campidoglio, nella sala degli Orazi e Curiazi, il 31 dicembre 1925, alle 16, Mussolini insedia il primo governatore dell'Urbe nella persona di Filippo Cremonesi. In tale occasione, il presidente del Consiglio pronuncia il seguente discorso:\nIl nuovo volto dell'Urbe.\nLe demolizioni continuarono, con maggiore vigore, sulla falsariga di quanto iniziato negli anni 1880 con la costruzione della grande opera del Vittoriano. Questa operazione demolitrice part\u00ec dal circondario di Piazza Venezia iniziando dall\u2019isolamento del colle del Campidoglio con l\u2019abbattimento delle case su via della Consolazione, la scomparsa del quartiere rinascimentale intorno ai Mercati traianei, riportando alla luce l\u2019esedra del Foro di Traiano e liberando la torre delle Milizie dalle sovrastrutture medievali, fino alla scomparsa del quartiere di via Alessandrina, dal quale risorsero i fori lungo la nuova Via dell\u2019Impero. Essa divenne il percorso trionfale delle parate che rievocheranno i fasti dell\u2019antichit\u00e0 e apr\u00ec un\u2019enfatica prospettiva sul Colosseo. Piazza Venezia, alla base del colle, fu allargata con la demolizione e ricostruzione del Palazzetto Venezia, la demolizione di Palazzo Bolognetti-Torlonia e una spina di edifici che costituivano una fiancata della Piazza d\u2019Aracoeli. Attigue alla piazza sorsero inoltre nuove arterie come via delle Botteghe Oscure e via S. Marco. Sul versante opposto del colle, le demolizioni aprirono alla costruzione di Via del Mare (oggi via del Teatro di Marcello) che decret\u00f2 la scomparsa della caratteristica Piazza Montanara, con il conseguente spostamento della sua fontana. Gli interventi erano mirati a valorizzare gli edifici di origine romana isolandoli dall\u2019edilizia sorta nelle epoche successive, eliminata - con qualche eccezione - senza alcun riguardo: in questo scenario, Via del Mare apr\u00ec la vista verso il Foro Boario, dove anche il Tempio di Portuno e il Tempio di Ercole Vincitore vennero separati dagli edifici circostanti che vennero demoliti. Il Teatro di Marcello venne anch\u2019esso isolato dall\u2019edilizia che gravava da secoli verso il colle e le botteghe medievali sorte sotto i suoi archi vennero eliminate.\nFra il 1936 e il 1950 l\u2019apertura di Via della Conciliazione sanc\u00ec la demolizione della spina di Borgo e delle zone adiacenti aprendo ad una panoramica in campo lungo dal Tevere verso San Pietro. Demoliti totalmente o parzialmente furono palazzi rinascimentali (dei Convertendi, Rusticucci, del Governatore, di Jacopo da Brescia, Cesi), chiese (San Giacomo a Scossacavalli, San Michele Arcangelo, Santa Maria della Purit\u00e0, Santa Maria Annunziata, San Lorenzo in Piscibus), conventi e abitazioni. Per mitigare l\u2019eccessiva larghezza della via, fu creata una doppia fila di obelischi soprannominati \u201clanternischi\u201d. Alcuni edifici furono ricostruiti con tecniche moderne utilizzando talvolta elementi decorativi originali. Gli abitanti della zona vennero spostati nell\u2019estrema periferia romana. La realizzazione di Via della Conciliazione non fu dettata dalla sola retorica, i ripetuti progetti di ampliare lo spazio davanti a S. Pietro, gi\u00e0 risalenti a Bernini, dimostrano una certa esigenza di adattabilit\u00e0 che la citt\u00e0 avvertiva da tempo.\nI vecchi rioni furono messi a dura prova dal piccone; dall\u2019abbattimento degli edifici attorno a Piazza Madama sorse il corso del Rinascimento, l\u2019integrit\u00e0 di Piazza Navona fu preservata dal progetto di uno sbocco dal Ponte Umberto e nacque il Largo di Torre Argentina a seguito del rinvenimento dell\u2019area sacra. Nel 1938, scomparve l\"Auditorium\" dell\u2019Augusteo con la creazione di Piazza Augusto Imperatore allo scopo di isolare le rovine del Mausoleo di Augusto ed esaltarne la struttura archeologica. Per fare ci\u00f2, si demol\u00ec un intero quartiere, salvando solamente tre chiese monumentali: quella di S. Girolamo, di S. Rocco e di S. Carlo al Corso. La piazza fu per\u00f2 circondata da nuovi elementi: su tre lati furono costruiti i Palazzi dell\u2019INPS e sull\u2019ultimo, al posto del porto di Ripetta, gi\u00e0 demolito alla fine dell\u2019Ottocento per la costruzione dei lungotevere, fu eretto il provvisorio edificio contenente l\"Ara Pacis Augustae\", ricostruita grazie al lodevole recupero di gran parte del tempio dai sotterranei di Palazzo Fiano. Poco distante, gli edifici sull\u2019armoniosa Piazza Nicosia furono abbattuti e ricostruiti con l\u2019impiego dello stile razionalista dell\u2019epoca. Nello stesso anno alla Stazione Termini, lato via Giolitti, inizi\u00f2 la costruzione dell\u2019edificio atto ad ospitare i nuovi apparati ferroviari (progetto di Angiolo Mazzoni) e fu iniziato lo smantellamento della vecchia struttura frontale della stazione, completata solamente nel 1950 con l\u2019attuale ardita pensilina.\nSi ebbero poi, gli ambienti completamente nuovi costruiti nelle zone periferiche della citt\u00e0, destinati a dare una fisionomia moderna a Roma. Cos\u00ec fu per la Citt\u00e0 universitaria, con il sontuoso ingresso in travertino, situata nel quartiere Tiburtino; altra citt\u00e0 fu quella dello sport, il Foro Mussolini, oggi Foro Italico, un complesso di strutture a nord di Roma, ubicate tra il Monte Mario e il Tevere; qui la retorica dell\u2019architettura fascista ebbe ampio spazio, evidenziata nell\u2019Accademia di educazione fisica e nello Stadio dei Marmi con le 60 statue degli atleti, dono di altrettante provincie italiane. A dominare il tutto il monolito \"Dux\", moderno obelisco in marmo di Carrara, esaltazione trionfale della persona stessa di Mussolini. Sulla via Tuscolana sorse anche la citt\u00e0 del cinema, Cinecitt\u00e0, una sorta di Hollywood italiana, per quella che era una delle pochissime industrie della capitale; un grande complesso di stabilimenti di produzione fiancheggiato dall\u2019Istituto Nazionale Luce e dal Centro sperimentale di cinematografia. Infine, nell\u2019ottica di espansione verso il mare, la nuova Roma vide la costruzione dell\u2019autostrada Roma-Ostia, ideale ampliamento di una grande metropoli. In questo disegno rientrava la scelta della zona delle Tre Fontane per l\u2019esposizione celebrativa del ventennale della marcia su Roma, e fu l\u2019E42.\nIn questo periodo si assiste anche alla creazione dei primi nuclei urbani di edilizia popolare nei quadranti della citt\u00e0, lontani dal centro e spesso fuori dalle norme del piano regolatore. La progressiva urbanizzazione infatti, non fu articolata in zone specifiche ma fu sparsa ovunque. La crescita intensiva, \u00aba palazzine\u00bb, avvenne prevalentemente ad Est, tra la via Salaria e Appia. Ad Ovest, viceversa, tra la via Flaminia e Portuense, l\u2019edificazione avvenne primariamente \u00aba villini\u00bb.\nLe borgate.\nLe borgate di Roma possono essere divise in ufficiali e spontanee. Le prime furono frutto di una pianificazione urbanistica tesa a liberare il centro storico di tutte quelle attivit\u00e0 artigianali che ne avevano costituito il fulcro, e a trasferirle in periferia, ben oltre quello che era, allora, il centro abitato. Ci\u00f2 allo scopo di dare una nuova veste coreografica alla citt\u00e0, e di tracciare una netta linea di demarcazione tra la vita civile e quella rurale. Attuate a partire dal 1924 e realizzate fino al 1937 (con una piccola appendice nell'immediato dopoguerra), sono riconoscibili ancora oggi sebbene ormai inglobate nel tessuto urbano della capitale.\nPer quanto riguarda le borgate spontanee, ossia gli insediamenti sorti nel Dopoguerra senza essere previsti da alcuna norma urbanistica e in gran parte costituiti da immobili realizzati senza licenza edilizia, esse furono costruite principalmente da immigrati provenienti da fuori della capitale che, in base alla legge fascista di repressione dell'urbanesimo, non disponendo di un contratto di lavoro regolare avevano diritto alla residenza in citt\u00e0. A partire al 1953 si avvi\u00f2 un primo censimento ufficioso di tali insediamenti, sparsi in vari punti della periferia di Roma, spesso nelle vicinanze delle borgate ufficiali. Il piano regolatore del 1962 prese atto dell'esistenza di questi insediamenti (denominati \"zone F\"), anche allo scopo di rendere possibile l'installazione dei servizi pubblici spesso del tutto assenti, e pose le regole per il loro completamento, in attesa di piani particolareggiati che, pur messi allo studio, furono approvati solo in piccola parte. Questa strategia, tuttavia, non arrest\u00f2 la nascita di ulteriori insediamenti abusivi, a volte addirittura di lusso, spingendo il Comune di Roma a varare dei provvedimenti urbanistici (ad esempio, la variante al piano regolatore del 1980, che introdusse le \"zone O\") allo scopo di riconoscerne l'esistenza e dare il via al completamento dei lotti liberi fra quelli gi\u00e0 edificati, nell'attesa di piani particolareggiati che vedranno la luce con molti anni di ritardo.\nAncora pi\u00f9 precarie le condizioni dei cosiddetti borghetti. Gli alloggi ricavati in tali insediamenti, essendo costruiti con materiali di risulta o di fortuna, senza servizi igienici e spesso a ridosso di fossati per garantire lo smaltimento dei rifiuti organici, presentavano giocoforza caratteristiche di estrema precariet\u00e0, scarsa igiene quando non addirittura inabitabilit\u00e0. Una volta avviata la realizzazione dei primi insediamenti previsiti dal primo Piano di edilizia economico-popolare approvato nel 1964 (PEEP), si pot\u00e9 procedere al loro progressivo smantellamento - essendo praticamente impossibile realizzare qualsivoglia intervento che ne potesse garantire l'abitabilit\u00e0 e l'accatastamento - messo in atto dopo il cambio di colore politico della giunta comunale di Roma, passata nel 1976 da una maggioranza guidata dalla DC a una guidata dal PCI, che espresse Giulio Carlo Argan come sindaco. Gli abitanti dei borghetti (spesso definiti, anche con intento spregiativo, baraccati) furono progressivamente trasferiti in alloggi di edilizia popolare a cura sia del Comune di Roma che dell'Istituto Autonomo delle Case Popolari della provincia di Roma, e verso la seconda met\u00e0 degli anni ottanta i borghetti erano in gran parte scomparsi. Attualmente esistono, in maniera ridotta, sotto altre forme, a opera di lavoratori stranieri immigrati che vivono in condizioni di precariet\u00e0 del lavoro quando non di clandestinit\u00e0.\nL'E42.\nNel 1935 il governatore di Roma, Bottai, propone a Mussolini di candidare la capitale per la futura esposizione universale del 1942, che avrebbe permesso di celebrare i vent'anni della marcia su Roma e proporre il successo del fascismo di fronte a un pubblico internazionale. Il Governo sostiene l'iniziativa con la creazione di un apposito ente autonomo - l'Ente Autonomo Esposizione Universale di Roma - presieduto dal senatore Vittorio Cini. Fu scelta la zona delle Tre Fontane, preferita per collegare idealmente la Roma imperiale, rappresentata dalle Terme di Caracalla, con il mar Tirreno lungo la Via Imperiale (oggi via Cristoforo Colombo): il nuovo quartiere fu progettato per essere il terzo polo di espansione a sud-ovest della citt\u00e0. Questa area meridionale di Roma era estranea al Piano Regolatore del 1931, che richiese di adottare alcune norme per consentire la realizzazione del progetto: un'apposita commissione approv\u00f2 le norme attraverso alcuni piani particolareggiati esecutivi.\nIl senatore Cini propose la collaborazione di numerosi architetti italiani - Giuseppe Pagano, Luigi Piccinato, Luigi Vietti, Adalberto Libera, Gaetano Minnucci, Ernesto Lapadula, Mario Romano, Luigi Moretti - sotto il coordinamento tecnico di Marcello Piacentini, gi\u00e0 apprezzato dal regime fascista per il suo classicismo essenzializzato. Era lo stesso gruppo che due anni prima aveva progettato la Citt\u00e0 universitaria conseguendo risultati positivi. Il governatorato ebbe ingenti risorse finanziarie per gli espropri dei circa 400 ettari di estensione del progetto e la costruzione degli edifici; il progetto principale fu completato solo nel 1938. I lavori ebbero inizio il 26 aprile 1937, quando Mussolini piant\u00f2 un pino romano sul luogo dove sarebbe nato il nuovo quartiere romano.\nIl quartiere fu ispirato, secondo l'ideologia del fascismo, all'urbanistica classica romana, apportandovi gli elementi del razionalismo italiano: la struttura prevede un impianto vario ad assi ortogonali ed edifici architettonici maestosi e imponenti, massicci e squadrati, per lo pi\u00f9 costruiti con marmo bianco e travertino a ricordare i templi e gli edifici della Roma imperiale. L'elemento simbolo di questo modello architettonico \u00e8 il Palazzo della Civilt\u00e0 Italiana, soprannominato \"Colosseo Quadrato\".\nTuttavia l'esposizione universale non ebbe mai luogo a causa del ritardo dei lavori di costruzione, dell'improvvisa morte del governatore Piero Colonna e dei preparativi per la partecipazione italiana alla seconda guerra mondiale: il progetto originario non fu mai portato a termine e i lavori vennero interrotti nel 1942. La maggior parte delle opere furono destinate a rimanere incompiute; altre, come per esempio il teatro sulla Piazza Imperiale, non furono mai iniziate. Nonostante ci\u00f2, l'Esposizione favor\u00ec l'esecuzione di un complesso di opere e servizi che successivamente avrebbe favorito la formazione di un nuovo quartiere. Il progetto fu ridefinito e completato nei decenni successivi con edifici moderni, palazzi congressuali e architetture sportive.\nLa capitale democratica e cristiana.\nForti gli intrecci, in questo periodo del capitale di oltretevere e l'urbanisitica in Roma, la Societ\u00e0 Generale Immobiliare, di propriet\u00e0 del Vaticano, contribu\u00ec in maniera marcata allo sviluppo urbanistico di Roma tra gli anni '50 e i '60 numerosi quartieri vennero edificati: Balduina, Pigneto, Vigna Clara, numerose aree sulla Nomentana, Torrevecchia, ma in particolare vanno citati i quartieri cosiddetti \"organici\" di Casal Palocco e dell'Olgiata, in cui il rapporto tra abitazione e servizi al quartiere non possono essere scissi, l'intenzione dei progettisti dell'Immobiliare era di integrare le strutture sia ricreative che culturali con l'abitazione.\nAltri interventi urbanistici inerenti allo sviluppo urbanistico di Roma furono la costruzione di ville sull'Appia Antica e la costruzione dell'Hotel Cavalieri-Hilton, entrambi costruiti con varianti ai vari piani particolareggiati, cui il Consiglio Comunale, di maggioranza democristiana, autorizz\u00f2 nonostante numerose proteste da parte dell'opinione pubblica.\nIl completamento dei piani del Fascismo.\nI lavori di sistemazione di Piazza Augusto Imperatore proseguirono ancora dopo la Guerra secondo i piani del 1931: tuttavia nel 1951 un comitato di cittadini appositamente costituito per l'occasione (\"Italia Nostra\") ferm\u00f2 il proseguimento del progetto originario, che prevedeva in particolare la costruzione di una grande arteria di scorrimento fino alla piazza, con gravi danni per varie aree interne al centro storico.\nLe Olimpiadi.\nNel 1955 il Comitato Olimpico Internazionale assegn\u00f2 all'Italia l'organizzazione dei Giochi della XVII Olimpiade, che si tennero a Roma dal 25 agosto all'11 settembre 1960. Per l'occasione furono costruite nuove strutture o riadattate quelle esistenti:\nL'inizio del risanamento.\nIl Pio Istituto di Santo Spirito venne sciolto nel 1976, con lo scioglimento degli Enti ospedalieri (con la legge 833 del 23/12/1978 che istituiva il Servizio sanitario nazionale): pertanto, i numerosi beni immobiliari e terrieri che lo componevano, frutto di donazioni a fini benefici, furono assegnati al Comune di Roma.\nLa capitale del nuovo millennio.\nNel 2000 Roma ospita il grande Giubileo e, in estate, la Giornata mondiale della giovent\u00f9 2000.\nNel 2008 viene chiuso improvvisamente, dopo quasi 7 secoli di attivit\u00e0 ininterrotta, lo storico Ospedale di San Giacomo degli Incurabili: tale fatto \u00e8 accompagnato da forti proteste di intellettuali, politici e diversi comitati cittadini, tra cui Italia Nostra, nonch\u00e9 degli eredi del cardinale fondatore, che si appellarono ai vincoli ospedalieri sanciti dal testamento.\nIn questi anni, in citt\u00e0 emergono progressivamente estesi fenomeni corruttivi tra una parte della politica, della pubblica amministrazione e alcune attivit\u00e0 imprenditoriali, indicati sotto il nome \"Mafia Capitale\": a partire dal 2014 ne seguono alcuni processi e prime condanne.\nNel 2012 inoltre la citt\u00e0 \u00e8 stata candidata ad ospitare le Olimpiadi del 2020 (poi assegnate a Tokyo), e nuovamente nel 2016 candidata per i giochi del 2024 (poi assegnati a Parigi), ma la candidatura \u00e8 stata ritirata in entrambe le occasioni. Tra i fattori fondamentali addotti dai decisori politici, la mancanza di infrastrutture adeguate a una simile manifestazione.\nArchitetture contemporanee.\nTra le principali architetture inaugurate dagli inizi del XXI secolo in poi si segnalano:"}
{"id": "750062", "revid": "1862310", "url": "https://it.wikipedia.org/wiki?curid=750062", "title": "Fiordo di Lindenow", "text": "Il fiordo di Lindenow (dan. Lindenows Fjord) \u00e8 un fiordo della Groenlandia che sbocca nell'Oceano Atlantico. Si trova nella parte meridionale della Costa di Re Federico VI, a sud del fiordo di Danells; la riva nord appartiene al comune di Sermersooq, la riva sud a quello di Kujalleq."}
{"id": "750069", "revid": "125968835", "url": "https://it.wikipedia.org/wiki?curid=750069", "title": "MTV (Italia)", "text": "MTV \u00e8 un canale televisivo tematico italiano edito da Paramount Networks Italia, con una programmazione rivolta principalmente a un target giovanile.\nStoria.\nLa nascita.\nIl 1\u00ba settembre 1997 nasce ufficialmente l'edizione italiana di MTV con il primo \"MTV Day\" con \"headliner\" degli U2. In diretta, vengono trasmesse le prime quattro canzoni del concerto della band irlandese. MTV trasmette su Rete A per 22 ore e mezza al giorno (praticamente tutto il giorno tranne che dalle 09.00 alle 10.00 e dalle 19.00 alle 19.30, orari in cui su Rete A andavano ancora in onda \"Shopping Club\", programma di televendite e cartomanti, e il \"TGA\"), ma anche all'interno della nuova piattaforma satellitare D+. Sia Rete A che D+ attingevano il segnale dell'edizione italiana di MTV sempre dalla piattaforma digitale di MTV Networks Europe dove fino a quel momento era stato indicato con il nome \"MTV 3\".\nCon il lancio dell'edizione italiana di MTV aumenta la quantit\u00e0 dei programmi in lingua italiana, anche se per quasi tutta la stagione 1997/1998 il palinsesto resta estremamente simile all'edizione europea storica di MTV. Continuano infatti ad essere riproposti quasi tutti i programmi pan-europei di MTV in lingua inglese non sottotitolati. Con la nascita dell'edizione italiana di MTV arrivano nuovi vj italiani come Victoria Cabello, Alessandra De Siati e Andrea Pezzi. Ovviamente andavano in onda dagli studi di Londra e si alternavano con gli altri vj di MTV Networks Europe fino al novembre 1997. Successivamente Daniele Bossari fa la sua prima apparizione su \"Dancefloor Chart\", la classifica dance di MTV, nel marzo 1998.\nPer quanto riguarda \"Dancefloor Chart\", invece, subito prima dell'avvento di Daniele Bossari, quindi fino a febbraio 1998, anche sull'edizione italiana di MTV veniva trasmessa settimanalmente l'edizione pan-europea del programma presentata in inglese dalla prima vj israeliana Eden Harel della storica edizione europea di MTV. Oltre al lancio della versione italiana di alcuni programmi, nel 1998 viene concesso sempre pi\u00f9 spazio ad Andrea Pezzi, vj carico di idee tanto particolari quanto innovative. Seguono quindi alcune sue creazioni come \"Tokusho\" e \"Kitchen\". Nell'estate del 1998 arrivano altre due nuove vj per l'edizione italiana di MTV, Kris Grove e Kris Reichert, sempre presenti in coppia e meglio conosciute come \"Kris &amp; Kris\". A loro verr\u00e0 affidata la conduzione di \"Dancefloor Chart\", che presentano ogni settimana fino all'estate del 2001. Nel settembre 1998 arriva anche Giorgia Surina, seguita da Marco Maccarini. Con l'aumento dei vj italiani cresce sempre di pi\u00f9 il numero di programmi in lingua italiana e diminuisce lo spazio riservato alle trasmissioni pan-europee di MTV.\nIl 30 giugno 1998, ad esempio, va in onda sull'edizione italiana di MTV l'ultima puntata di \"Alternative Nation\", il programma settimanale di MTV dedicato alla musica alternativa, indie, elettronica e underground nato il 2 luglio 1995 dalle ceneri di \"120 Minutes\", uno dei programmi pi\u00f9 di culto nella storia di MTV, sia in Europa che in America. Con la fine di dicembre 1998 anche le leggendarie edizioni pan-europee di \"Chill Out Zone\", \"Party Zone\" e \"Superock\" lasciano il palinsesto dell'edizione italiana di MTV. Questi tre programmi torneranno poi gradualmente a far parte del palinsesto dell'edizione italiana di MTV negli anni successivi con alcune differenze editoriali rispetto agli show curati in UK.\nLa \"MTV Regeneration\" e i 10 anni di MTV in Italia.\nRete A e MTV restano assieme fino al 1\u00ba maggio 2001, giorno della \"MTV Regeneration\". Nel 2001, infatti, Telecom Italia Media, il ramo della compagnia telefonica Telecom Italia che si occupa di media, dopo aver acquistato le frequenze di Telemontecarlo (canale generalista) e TMC2 (canale anch'esso generalista, ex Videomusic), trasforma rispettivamente le due reti in LA7 e in MTV, trasferendosi dalle frequenze di Rete A. Tramite il suo trasferimento su TMC2, MTV viene cos\u00ec in possesso dell'archivio di Videomusic fatto di programmi, interviste, concerti e videoclip inerenti agli anni d'oro della musica italiana e internazionale realizzati in 17 anni di Videomusic-TMC2. Rete A-MTV diventa dunque Rete A-Viva; il marchio di TMC2, inizialmente affiancato a quello di MTV, scompare poi definitivamente quando, alcuni mesi dopo, TMC diventa LA7, la prima rete TV di Telecom Italia Media, per lasciare spazio al solo marchio della rete musicale, che diventa la seconda rete TV di Telecom Italia Media.\nCon il cambio di frequenze, il palinsesto di MTV rimane invariato per numerosi anni, introducendo allo stesso tempo numerosi anime e programmi di attualit\u00e0 che hanno da sempre caratterizzato la seconda serata della rete. Proseguono le puntate di \"Total Request Live\" che, per l'occasione, si trasferisce definitivamente negli uffici del Centro Culturale Sardo che affacciano su Piazza Duomo, di \"MTV Select\", che nel suo salotto continua ad ospitare numerosi volti del mondo della musica e di \"\", programma dedicato a coloro che vogliono scoprire le nuove tendenze musicali. Sono inoltre numerosi gli inediti show lanciati in questo periodo che riescono comunque a godere di un discreto successo: primo tra tutti \"MTV Supersonic\" che offre 90 minuti di musica live di uno specifico artista, \"Videoclash\", \"Loveline\", e molti altri ancora.\nTra il 2003 e il 2004 viene inoltre allargata notevolmente l'offerta di MTV sulla piattaforma satellitare Sky Italia con il lancio di MTV Hits, MTV Brand New, Paramount Comedy (che nel 2007 diventer\u00e0 Comedy Central) e Nickelodeon.\nNel 2007, MTV Italia festeggia i suoi primi 10 anni di vita e per l'occasione il tradizionale appuntamento dell\"'MTV Day\" viene spostato per la prima volta da Bologna alle due pi\u00f9 importanti citt\u00e0 italiane: Roma, in Piazza San Giovanni, e Milano, nella cornice di Piazza del Duomo. Dopo l'abbandono da parte di molti vj nella rete, finalmente si ritrovano l'uno con l'altro a festeggiare il decimo anniversario della rete. Vengono inoltre rispolverati dagli archivi di MTV Italia numerosi show che hanno fatto la storia della rete, i quali sono stati riproposti sotto forma di classifica, condotta da Francesco Mandelli per rivivere gli anni di gloria del canale. Il 1\u00ba ottobre 2007 che cominciano su Sky le trasmissioni dei nuovi canali MTV Gold, MTV Pulse e VH1 Europe.\nCon il passare degli anni continuano per\u00f2 ad aumentare le produzioni americane non musicali, come \"A Shot at Love with Tila Tequila\", \"America's Most Smartest Model\", \"The Hills\", \"Jersey Shore\", i quali almeno per un primo momento sembrano occupare almeno la seconda, o addirittura la terza, serata di MTV Italia.\nLa crisi di MTV.\nIl 1\u00ba luglio 2009 MTV uniforma il suo look a quello delle MTV di tutta Europa cambiando il logo e tutte le grafiche inerenti ai videoclip musicali. Il nuovo set di ident \u00e8 composto da dei personaggi o temi in versione animata a cui vi \u00e8 un'interazione del logo, il quale per la prima volta nella storia del canale, viene spostato in alto a sinistra e viene incorniciato in un quadrato bianco.\nNel corso dell'anno, MTV Italia vive un momento di difficolt\u00e0 legato alla crisi che colpisce anche altre emittenti televisive e questo si traduce con il mancato rinnovo di contratto diversi collaboratori a progetto. Questa decisione provoca il primo sciopero nella storia italiana dell'azienda e le dimostrazioni di solidariet\u00e0 da parte di ex VJ come Marco Maccarini.\nIl 17 maggio 2010 sul digitale terrestre nasce MTV+ (che poi diventer\u00e0 MTV Music dal 1\u00ba marzo 2011), canale dedicato solamente alla musica. A seguito della nascita di MTV+, MTV trasmette per lo pi\u00f9 programmi non musicali italiani e statunitensi, per la maggior parte dedicati all'attualit\u00e0 o al mondo dei giovani. Lo spazio alla musica occupa le prime ore della notte e quelle del primo mattino nei giorni feriali. Alcuni programmi che per un notevole periodo han resistito alla trasformazione di MTV sono stati \"Hitlist Italia\", la classifica dei dischi pi\u00f9 venduti in Italia, \"Total Request Live\", la classifica dei 10 video pi\u00f9 richiesti dai telespettatori alternati da esibizioni dal vivo ed interviste, e \"Loveline\", programma dedicato al mondo del sesso e del sentimento rivolto ad un pubblico di qualunque et\u00e0.\nIl 10 gennaio 2011 viene rinnovato nuovamente il bouquet dei canali satellitari targati MTV su Sky con il lancio di MTV Classic (nuovo nome di MTV Gold), MTV Rocks (al posto di MTV Brand New) e MTV Dance (al posto di MTV Pulse), al quale si aggiunge dopo circa un anno MTV Live HD, che trasmette esclusivamente videoclip e concerti in alta definizione.\nDal 2008 al 2012 l'azienda ha gestito MTV Mobile Italia, un operatore virtuale di telefonia mobile che utilizzava la rete TIM per erogare i propri servizi.\nLa svolta generalista.\nIl 1\u00ba luglio 2011 MTV si uniforma a MTV US lanciando il nuovo logo, privo della tagline \"Music Television\" e il nuovo sito web. Nella stessa data inizia la trasmissione in . Col nuovo anno, precisamente il 23 febbraio 2012, vengono ufficializzati i cambiamenti della nuova stagione, che vedono l'arrivo di numerose serie televisive statunitensi come \"Buffy l'ammazzavampiri\", \"Girls\", \"Modern Family\", \"New Girl\", nuove produzioni locali ispirate dal successo del docureality \"Ginnaste - Vite parallele\" e nuovi format italiani come \"Mario\" e \"La prova dell'otto\" di Caterina Guzzanti.\nConseguentemente, si decide di spostare tutta la programmazione musicale sul canale MTV Music, dove continuano ad essere trasmesse alcune delle produzioni abbandonate dal canale madre, come \"Behind the Music\", \"Storytellers\" o \"Hitlist Italia\", quest'ultimo ridotto a semplice contenitore di video, i vari concerti organizzati da MTV in Europa con \"MTV World Stage\", le classifiche dei dischi pi\u00f9 venduti e rotazioni dei videoclip principalmente del presente. Su MTV, invece, viene dedicata una piccolissima parte del palinsesto alla trasmissione dei videoclip con il contenitore \"Only Hits\", che dapprima occupa le prime ore del mattino, poi quelle della tarda notte, per sparire nel 2014. Gli unici show musicali a sopravvivere rimangono dunque i grandi eventi live come gli \"MTV Video Music Awards\", \"MTV Europe Music Awards\", i \"TRL Awards\" (fino al 2012) e gli \"MTV Awards\" italiani (dal 2013 al 2017).\nDal 16 settembre 2012 MTV viene rilevato dall'Auditel e, contestualmente, dal 17 settembre 2012 il canale \u00e8 disponibile nella piattaforma satellitare Tiv\u00f9sat. Dal 16 ottobre 2013 il canale inizia a trasmettere anche in alta definizione solo sulla piattaforma Sky Italia, retrocedendo dal canale 108 al 121. Inoltre, dal 2015, cominciano ad essere trasmessi in prima e seconda serata numerosi film.\nIl passaggio su Sky Italia.\nIl 13 giugno 2015 il quotidiano \"la Repubblica\" annuncia l'acquisto dell'LCN 8 da parte di Sky Italia. L'operazione avviene il 31 luglio, quando Sky acquista la societ\u00e0 MTV Italia S.r.l e di conseguenza la posizione 8 del digitale terrestre, ma lasciando a Viacom la propriet\u00e0 del marchio MTV (e poi \"MTV8\") fino al 18 febbraio 2016, quando quest'ultimo diventa TV8. Di conseguenza, il giorno dopo viene lanciato il nuovo canale MTV Next esclusivamente a pagamento all'interno dell'offerta televisiva di Sky Italia con una programmazione simile alla precedente, mentre dal 28 marzo 2016 riprende il nome originale.\nDal 2016 il volto di MTV Italia \u00e8 Elettra Lamborghini, che appare spesso sul canale con \"Super Shore\", \"Riccanza\" e dal 2017 nello show esclusivo \"Super Shore all'Italiana\" e nella seconda stagione di \"Riccanza\".\nDal 4 giugno 2018 passa al canale 130. Dal 26 settembre va in onda \"Ex on the Beach Italia\" condotto da Elettra Lamborghini.\nIl 21 febbraio 2020 la versione in definizione standard di MTV chiude sul satellite, ma resta visibile su Sky Go fino al 25 marzo 2021.\nIl 1\u00ba luglio 2021, in seguito ad una riorganizzazione di alcuni canali Sky, si trasferisce sulla LCN 131.\nIl 14 settembre MTV rinnova logo e grafiche, uniformandosi alla versione statunitense.\nPalinsesto.\nAttualmente in onda.\nVengono qui di seguito elencati i programmi che sono attualmente in onda su MTV.\nConduttori e VJ.\nLa figura del \"VJ\" risale alla nascita del canale statunitense MTV nel 1981, per essere poi riproposta nella versione italiana del canale. I VJ che si sono succeduti negli anni sono stati numerosi: fra i volti noti, vi sono stati Enrico Silvestrin, Andrea Pezzi, Fabio Volo, Victoria Cabello, Camila Raznovich, Giorgia Surina, Marco Maccarini, Alessandro Cattelan, Paola Maugeri, Valeria Bilello, Francesco Mandelli, Federico Russo, Carolina Di Domenico, Daniele Bossari. Tramite il programma \"Cercasi VJ\", una sorta di video-casting, alcuni ragazzi sono diventati conduttori della rete. Con la radicale trasformazione del canale, divenuto rete generalista, oltre ai programmi musicali scompare anche la figura del VJ.\nAscolti sul DTT.\nShare 24h di MTV dal 2012 al 2015.\nDati Auditel relativi al giorno medio mensile sul target individui 4+.\nNotiziari.\nIl racconto dell'attualit\u00e0 \u00e8 stato e continua a essere una delle componenti fondamentali dell'offerta editoriale di MTV Italia.\nFino al 28 febbraio 2010 andava in onda il notiziario \"Flash\", la cui linea editoriale si fondava su esteri, attualit\u00e0, cronaca e politica legata al mondo dei giovani, cultura, spettacolo e sport. Nel corso degli anni MTV Italia produce numerosissimi, speciali, reportage e talk show dedicati all'attualit\u00e0 e all'informazione. Da ricordare tra il 2000 e il 2001 \"True Life Italia\": serie di documentari che approfondiscono tematiche di rilevanza sociale. Programmi settimanali di approfondimento in studio e talk show (\"Drugline\" condotto da Camila Raznovich, sull'informazione e prevenzione nell'uso di droghe \u2013 2004; \"Voice\" condotto da Camilla Raznovich su temi di attualit\u00e0 \u2013 2006; \"Pugni in tasca\", talk show condotto da Mario Adinolfi e dedicato all'attualit\u00e0 giovanile (stagione 2007-2008)\nDal 2004 al 2007 MTV Italia ha prodotto e trasmesso \"Avere vent'anni\", serie documentaristica scritta e condotta da Massimo Coppola, oltre 50 reportage sulla condizione sociale, lavorativa, culturale e religiosa dei giovani in Italia. Fra i tanti servizi dello show anche l'intervista ai lavoratori della ThyssenKrupp qualche anno prima dei tragici avvenimenti di Torino.\nDal 1\u00ba marzo 2010 MTV Italia lancia il suo nuovo notiziario MTV News, che racconta un reportage di attualit\u00e0 sui giovani italiani. Finora oltre 500 le storie raccontate, con un mosaico che fotografa in presa diretta la realt\u00e0 dei ragazzi. Il programma raccoglie consensi e riconoscimenti importanti come il Premio Ilaria Alpi (2011 - Miglior Reportage Lungo per \"Libia: i ragazzi e la Rivoluzione\"; 2007 \u2013 Miglior documentario lungo per \"No Excuse Speciale: I capitani al World Social Forum 2007\"); l'International Civis Media Prize 2009 (Miglior documentario europeo lungo per \"True Life: Lampedusa porta d'Europa\"); Premio Sodalitas per il Giornalismo Sociale 2009 (Miglior documentario per \"True Life: Lampedusa porta d'Europa\"). MTV News chiude il 31 luglio 2015, in seguito all'acquisto del canale 8 del digitale terrestre da parte di Sky Italia (la quale lancia il nuovo canale TV8) e il conseguente passaggio sulla piattaforma Sky di MTV.\nMTV Video (Teletext).\nDal 2000 al 2010 MTV Video \u00e8 stato il teletext del canale e forniva classifiche musicali, il suo palinsesto e quello di LA7 e la descrizione dei programmi che andavano in onda, pubblicit\u00e0 di suonerie e altro. Il servizio era disponibile solo sul canale principale di MTV Italia. MTV Video nacque dopo il trasloco dalle frequenze di Rete A a quelle di TMC 2.\nComunicazione sociale.\nFin dai suoi esordi in Italia, MTV ha prodotto campagne di sensibilizzazione dedicate a temi come effetti delle droghe, sessualit\u00e0, AIDS, sicurezza stradale, abuso di alcool, sotto il brand \u201cFree your Mind\u201d. Accanto alle campagne sono stati sviluppati numerosi documentari e programmi di approfondimento sulle stesse tematiche. Ad esempio, MTV ha dedicato alla prevenzione dell'AIDS una giornata di programmazione speciale (il 1\u00ba dicembre) informando diffusamente sulla prevenzione.\nNel 2005 \u00e8 stata lanciata la campagna sociale di Mtv Italia per \u201cNo Excuse 2005\u201d, contro la povert\u00e0 estrema e per uno sviluppo mondiale sostenibile, in collaborazione con le Nazioni Unite. La campagna si \u00e8 conclusa nel 2007 con la pubblicazione di un \u201cLibro Bianco\u201d con le richieste dei giovani italiani alle istituzioni per un futuro globale migliore.\nAnche l'ambiente e lo sviluppo sostenibile sono sempre stati al centro delle attivit\u00e0 sociali di MTV (con spot, reportage, giornate speciali, organizzazione di concerti e manifestazioni a impatto zero), tanto che, proprio alla luce dell'impegno di MTV in campo ambientale, Al Gore ha concesso l'esclusiva in Italia al canale per la trasmissione nel 2007 del concerto Live Earth, trasmesso per 24 ore in collaborazione con La7.\nDal 2004 al 2009 MTV ha sviluppato anche una comunicazione sociale dedicata alla legalit\u00e0 e alla lotta alle mafie, con le giornate speciali \u201cNo Mafie\u201d, eventi sul territorio, reportage, inchieste e spot.\nNel novembre 2008 ha creato la campagna \u201cTocca a Noi\u201d, il primo esperimento di web-democracy creato da una rete televisiva per far scrivere ai ragazzi e portare in parlamento una legge di iniziativa popolare. La campagna si compone di spot, programmi, eventi speciali sul territorio, attivit\u00e0 nelle universit\u00e0 per la stesura delle proposte di legge e la raccolta delle firme utili per presentare la proposta di legge di iniziativa popolare, Tra il 2008 e il 2010 circa 2 milioni di giovani italiani partecipano in vario modo al progetto.\nNel 2010 MTV lancia \u201cIo Voto\u201d, campagna multimediale per spingere i giovani alla partecipazione sociale e politica attraverso il voto e la candidatura personale a partire dalla scuola fino ad arrivare in Parlamento al fine di creare la classe dirigente del futuro."}
{"id": "750079", "revid": "6923", "url": "https://it.wikipedia.org/wiki?curid=750079", "title": "Imagic", "text": "Imagic era una societ\u00e0 statunitense di sviluppo e pubblicazione di videogiochi fondata nel 1981. La societ\u00e0 realizz\u00f2 il suo primo gioco nel marzo 1982. Fu il secondo gruppo di programmazione software indipendente a formarsi dopo Activision. Realizz\u00f2 sette titoli per Atari e cinque per Intellivision nel suo primo anno. Nel 1983, si dedic\u00f2 anche a Colecovision e Odyssey II. Il team Imagic comprendeva ex impiegati di Atari e di Mattel Electronics. La loro esperienza condusse Imagic a creare alcuni dei giochi meglio riusciti per le suddette console.\nImagic produceva solo giochi e tutti questi erano creati internamente, senza costose licenze da pagare per trasposizioni arcade o tie-in cinematografici. La societ\u00e0 riusciva cos\u00ec a tener testa ai maggiori concorrenti Atari, Mattel Electronics e Coleco.\nTuttavia Imagic risent\u00ec molto del crash del 1983, nonostante producesse anche titoli per home computer. Activision ne ha rilevato i diritti.\nVideogiochi.\nElenco approssimativo dei titoli sviluppati e/o pubblicati, in almeno una delle versioni, da Imagic."}
{"id": "750080", "revid": "1842072", "url": "https://it.wikipedia.org/wiki?curid=750080", "title": "Set (informatica)", "text": "Il set \u00e8, in informatica, un tipo di dato astratto consistente in una collezione di valori disposti in ordine casuale e senza valori ripetuti. \nCorrisponde al concetto matematico di insieme, ma con la restrizione che deve essere finito. Eccezion fatta per la sequenza e per il fatto che non ci sono valori ripetuti, il set \u00e8 uguale alla lista. Il set pu\u00f2 essere concepito come un vettore associativo (mappatura parziale) in cui il valore di ogni coppia di valori chiave viene ignorato.\nImplementazione.\nI set possono essere implementati usando varie strutture dati. Le strutture dati ideali rendono efficienti alcuni tipi di operazioni: controllare che un oggetto sia in un set, spostarsi attraverso il set passandone in rassegna tutti gli oggetti, realizzare l'unione o l'intersezione di due set o prendere il complementare di un set in un dominio limitato. Per implementare un set si pu\u00f2 impiegare qualsiasi struttura dati di vettore associativo, lasciando che le chiavi del set siano gli elementi del set e ignorando i valori. Per via della somiglianza con i vettori (array) associativi i set sono implementati allo stesso modo, cio\u00e8 come un albero binario di ricerca autobilanciato per quanto riguarda i set ordinati e come una hash table per quanto riguarda i set non ordinati. Altri metodi usati fanno uso degli array (in particolare i bit array). Una bloom map implementa un set in modo probabilistico, impiegando una rappresentazione molto compatta ma con il piccolo rischio di positivi falsi nelle query."}
{"id": "750083", "revid": "1934238", "url": "https://it.wikipedia.org/wiki?curid=750083", "title": "Ruminantia", "text": "Il sottordine dei Ruminanti (Ruminantia Scopoli, 1777) include molti grandi erbivori come i bovini, le pecore, le capre, i cervi e le antilopi.\nQuesto gruppo di mammiferi \u00e8 caratterizzato, in breve, dal possesso di uno stomaco concamerato (ovvero suddiviso in pi\u00f9 specializzazioni quali reticolo, rumine, omaso ed abomaso) e dalla presenza del comportamento della ruminazione da cui deriva il nome del sottordine.\nNon tutti i ruminanti appartengono per\u00f2 a \"Ruminantia;\" i cammelli ne sono un esempio. \u00c8 noto inoltre che anche altri animali hanno sviluppato adattamenti simili a quelli dei ruminanti tra cui i canguri."}
{"id": "750084", "revid": "1862310", "url": "https://it.wikipedia.org/wiki?curid=750084", "title": "Capo M\u00f8sting", "text": "Il capo M\u00f8sting (o Kap M\u00f8sting) \u00e8 un capo della Groenlandia. Si trova nella Costa di Re Federico VI e si protende tra l'Oceano Atlantico a est e il fiordo di Bernstorffs a sud; appartiene al comune di Sermersooq."}
{"id": "750085", "revid": "1543377", "url": "https://it.wikipedia.org/wiki?curid=750085", "title": "Lars Tolumnio", "text": "\u00c8 il pi\u00f9 famoso sovrano della potente e ricca citt\u00e0 etrusca di Veio, situata 10 miglia a nord-ovest di Roma, ed \u00e8 ricordato per aver dato inizio alla guerra con la Repubblica romana, che port\u00f2 alla distruzione del suo regno e alla sconfitta della sua citt\u00e0. \nBiografia.\nMolto poco si sa su Tolumnio al di fuori di ci\u00f2 che di lui raccontano le fonti romane. \nQuando nel tardo 438 a.C. la colonia romana di Fidene si ribell\u00f2 contro madrepatria, a cui era alleata, i suoi capi offrirono il controllo della citt\u00e0 a Tolumnio, che accett\u00f2; in seguito fece giustiziare i quattro ambasciatori inviati da Roma a chiedere la restituzione del controllo su Fidene.\nIl Senato romano, oltraggiato da questa violazione della \"sacrosantitas\" degli ambasciatori, dichiar\u00f2 guerra a Veio nel 406 a.C., inviando l'esercito e assediando la citt\u00e0, che dopo dieci anni fu espugnata e distrutta. Tolumnio era comunque morto agli inizi del conflitto, ucciso in combattimento da Aulo Cornelio Cosso."}
{"id": "750088", "revid": "628767", "url": "https://it.wikipedia.org/wiki?curid=750088", "title": "Piramide di Cholula", "text": "La piramide di Cholula, in lingua nahuatl \"Tlachihualtepetl\" (montagna fatta dall'uomo) \u00e8 un enorme complesso archeologico situato a Cholula nello stato di Puebla, in Messico. Si tratta del pi\u00f9 ampio sito archeologico di una piramide (tempio) localizzato nel Nuovo Mondo, nonch\u00e9 della pi\u00f9 grande piramide per volume conosciuta oggi al mondo. La piramide in mattoni di fango si trova a 55 m sopra la pianura circostante, molto pi\u00f9 bassa della piramide di Cheope (137 m), ma assai pi\u00f9 ampia nella sua forma finale, in quanto misura quasi 500x500 m rispetto alla piramide di Giza a 230x230 m. Le piramidi venivano tradizionalmente dedicate al dio Quetzalcoatl. Lo stile architettonico dell'edificio risultava strettamente legato a quello di Teotihuacan nella valle del Messico, sebbene anche l'influenza del golfo \u00e8 evidente, specialmente da El Taj\u00edn.\nPosizione ed etimologia.\nLa zona archeologica di Cholula si trova a 6,4 km a ovest della citt\u00e0 di Puebla, nella citt\u00e0 di Cholula. La piramide si trova nel comune di San Andr\u00e9s Cholula e segna la zona nel centro della citt\u00e0 dove inizia questo comune. La citt\u00e0 \u00e8 divisa in due comuni, San Andr\u00e9s e San Pedro: tale ripartizione ha origine nella conquista tolteco-chichimeca della citt\u00e0 nel XII secolo. Questi spinsero l'ex etnia dominante degli olmeca-xicalanca, a sud della citt\u00e0. Le comunit\u00e0 locali mantennero la piramide come loro principale centro religioso fino a quando i toltechi-chichimeca, prevalsi nel corso del tempo, fondarono un nuovo tempio a Quetzalcoatl, dove sorge oggi il monastero di San Gabriele. Il popolo tolteco-chichimeco, stabilitosi nell'area intorno al XII secolo d.C., chiam\u00f2 Cholula \"Tlachihualtepetl\", che significa \"collina artificiale\".\nIl nome \"cholula\" trae origine dall'antico termine Nahuatl \"cholollan\", che significa \"luogo di rifugio\".\nStoria.\nLa Grande Piramide era un importante centro religioso e mitico in epoca preispanica. Per un periodo di mille anni prima della conquista spagnola, fasi di costruzione consecutive hanno gradualmente costruito la maggior parte della piramide fino a diventare la pi\u00f9 grande del Messico in volume.\nEpoca antica.\nIl complesso tempio-piramide fu costruito in quattro fasi, a partire dal III secolo a.C. fino al IX secolo d.C., e venne dedicato alla divinit\u00e0 Quetzalcoatl: la struttura ha una base di 450x450 m e un'altezza di 66 m. Secondo il Guinness dei primati, si tratta della pi\u00f9 grande piramide e anche del pi\u00f9 grande monumento mai costruito in tutto il mondo, con un volume totale stimato di oltre 4,45 milioni di m\u00b3, anche maggiore di quello della piramide di Cheope in Egitto, che si estende per 2,5 milioni di m\u00b3. Ciononostante, la piramide di Cheope \u00e8 pi\u00f9 alta e misura 138.8 m. Le ceramiche di Cholula apparivano strettamente legate a quelle di Teotihuacan, mentre entrambi i siti sembravano diminuire contemporaneamente. I nahua postclassici chiamavano la piramide \"Tlachihualt\u00e9petl\" o \"montagna costruita\", circostanza che testimonia come essi credessero che la struttura fosse stata costruita dall'uomo piuttosto che da esseri sacri.\nAl suo apice, Cholula contava la seconda popolazione pi\u00f9 numerosa in Messico di circa 100.000 persone che vivevano in questo sito. Anche se la citt\u00e0 preispanica di Cholula rimase abitata, i residenti abbandonarono la grande piramide nell'VIII secolo, comportando un drastico calo della popolazione. Anche dopo questo evento demografico, la grande piramide preserv\u00f2 la propria importanza religiosa.\nIl sito un tempo era chiamato \"Cholollan\", che significa \"il luogo di coloro che sono fuggiti\", un chiaro riferimento agli eventi scritti sul testo coloniale \"Anales de Cuauhtinchan\": nel testo si riporta che una trib\u00f9 di tolteca-chichimeca giunse e conquist\u00f2 la citt\u00e0 dopo essere scappata dalla loro precedente capitale, Tula.\nEpoca coloniale.\nLa \"Storia Tolteca-Chichimeca\", un autentico resoconto della regione di Cholula, riferisce che un signore olmeco-xicalanca con il titolo di \"Aquiyach Amapane\" risiedeva presso la Grande Piramide. Nel XII secolo, dopo che i toltechi-chichimeca si assicurarono il controllo del sito, l'attenzione religiosa si spost\u00f2 dalla piramide a un nuovo tempio. Anche durante il periodo postclassico, molto tempo dopo che i locali abbandonarono la piramide, continuarono a seppellire i loro defunti attorno alla struttura, dimostrando la sua continua importanza. Quando arrivarono gli spagnoli, la piramide appariva ricoperta di vegetazione e nel XIX secolo era ancora indisturbata, essendo solo la chiesa costruita nel XVI secolo visibile.\nEpoca moderna.\nL'architetto Ignacio Marquina inuaugur\u00f2 il tunnel esplorativo all'interno della piramide nel 1931. Nel 1954, la lunghezza totale dei tunnel ammontava a circa 5 km.\nAttualmente, per un osservatore che giunge in loco la prima volta, la piramide sembra una collina naturale posizionata in una posizione inferiore rispetto alla chiesa. Quest'ultimo edificio \u00e8 la chiesa di Nostra Signora dei Rimedi, nota anche come Santuario della Vergine dei Rimedi e costruita dall'impero spagnolo in epoca coloniale (1594) in cima al tempio preispanico. La chiesa \u00e8 una delle principali mete di destinazione dei fedeli cattoliche in pellegrinaggio e il sito \u00e8 utilizzato anche per la celebrazione di riti indigeni. Molti siti antichi in America Latina sono situati nei pressi dei moderni luoghi sacri cattolici, per via della pratica della Chiesa cattolica di riutilizzare i siti religiosi locali.\nA causa del significato storico e religioso della chiesa, che \u00e8 un monumento coloniale designato, la piramide nel suo insieme non \u00e8 stata scavata e restaurata, cos\u00ec come le piramidi pi\u00f9 piccole ma pi\u00f9 conosciute localizzate a Teotihuacan. All'interno della piramide ci sono circa 8 km di gallerie scavate dagli archeologi.\nComplesso.\nLa piramide \u00e8 composta da sei strutture sovrapposte, una per ogni gruppo etnico che la dominava, sebbene solo tre sono state studiate in modo approfondito. La piramide stessa \u00e8 solo una piccola parte della pi\u00f9 vasta zona archeologica di Cholula, stimata in 154 ha. La costruzione della piramide inizi\u00f2 nel periodo Preclassico (2000-250 a.C.) e in questo arco temporale fu riedificata pi\u00f9 di sei volte, fino ad assumere le sue dimensioni finali di 450 metri su ciascun lato alla base e 66 metri di altezza. La base copre un'area totale di 160.000 m\u00b2, il che la rende tre volte pi\u00f9 grande della base di 53.056,5 m\u00b2 della piramide di Cheope: Tlachihualtepetl ha inoltre la base piramidale pi\u00f9 larga delle Americhe. La prima fase di costruzione presenta anche l'architettura talud-tablero che \u00e8 caratteristica della regione e divenne fortemente associata alla grande metropoli di Teotihuacan. Alcune delle costruzioni piramidali ospitavano delle sepolture, all'interno delle quali sono stati trovati resti umani, varie offerte e, soprattutto, ceramiche. L'ultimo stato di costruzione vede scale sul lato ovest che portano a un tempio in cima, il quale si affacciava su Iztacc\u00edhuatl. Durante il periodo coloniale, la piramide fu gravemente danneggiata sul lato nord per costruire il \"Camino Real\" a Puebla de Zaragoza. L'ovest \u00e8 stato danneggiato in seguito all'installazione di una linea ferroviaria.\nStoria degli scavi.\nIl primo studio dell'area della piramide \u00e8 stato fatto da Adolph Bandelier, un archeologo americano nato in Svizzera con uno sviluppato interesse per il Messico e giunto a Cholula nel 1881, pubblicando le sue scoperte sul sito storico nel 1884. La maggior parte del lavoro di Bandelier riguardava il dissotterramento di varie sepolture nell'area intorno alla piramide, principalmente la raccolta di teschi, che all'epoca era una pratica comune: alcuni furono portati in patria.\nBandelier prese anche le prime misure precise della struttura, comp\u00ec dei progressi nel modo in cui venne ultimata e lavorata la piramide. Bandelier fu anche il primo a prendere appunti precisi sul piano originale dove si procedette a realizzare del sito, mostrando inoltre interesse anche per due tumuli vicini chiamati Cerro de Acozac e Cerro de la Cruz, a quel tempo erano completamente ricoperti di vegetazione.\nLa piramide and\u00f2 portata alla luce in due fasi: la prima cominci\u00f2 nel 1931 e si concluse negli anni '50. Gli scavi ripresero nel 1966 e terminarono ufficialmente nel 1970, con la pubblicazione dei rapporti dei vari accademici che lavorarono al \"Proyecto Cholula\".\nL'esplorazione della piramide stessa inizi\u00f2 nel 1931 sotto l'architetto Ignacio Marquina che scav\u00f2 delle gallerie per esplorare le sottostrutture. Nel frattempo, il Messico stava vivendo una fase di instabilit\u00e0 politica, principalmente a causa della guerra cristera: ciononostante, si assunse la decisione di scavare la struttura a causa del successo degli scavi di Teotihuacan eseguiti da Manuel Gamio negli anni '20. Il progetto fu affidato ancora una volta a Marquina per la sua esperienza di lavoro con Gamio a Teotihuacan.\nA dirla tutta, bench\u00e9 il merito sia assegnato tradizionalmente a Marquina, questi trascorse poco tempo presso il sito. La maggior parte delle operazioni le esegu\u00ec Marino G\u00f3mez, custode del luogo, che supervision\u00f2 lo scavo delle gallerie e permise un'agevole mappatura e studio degli strati successivi della piramide. Quest'ultima non presentava un ingresso evidente, a causa del suo stato di abbandono, ma gli archeologi decisero di iniziare a scavare sul lato nord, dove la costruzione coloniale l'aveva danneggiata: su questo lato si potevano intravedere i resti di alcune mura e di altre strutture.\nLe tecniche di scavo si basavano sull'esperienza di vari membri del gruppo di lavoro a Teotihuacan e Tenayuca, a loro volta legate a insegnamenti appresi in ambito minerario, specie per quanto concerneva l'utilizzo di piccoli binari e carrelli a carbone di ridotta dimensione per trasportare i detriti. Alcuni modelli sono ancora conversati nel museo del sito. La base della piramide era costruita con mattoni di fango essiccati al sole che contenevano chimicamente ceramica, ossidiana e ghiaia per una migliore compattazione. Queste solide fondamenta consentivano agli escavatori di creare archi a mensola come quelli che si trovano nelle costruzioni Maya, invece di aggiungere travi e altri supporti.\nLe prime due gallerie furono realizzate allo scopo di incrociarsi in un secondo momento procedendo in direzione nord/sud e l'altra est/ovest. Quando si raggiunse la sottostruttura, se ne seguirono i bordi e si fin\u00ec per formare un labirinto sotterraneo. Nel 1939 si contavano quattro chilometri di scavi, con altri due aggiunti nel 1951. Il valore reale della piramide, come raccontano gli archeologi, \u00e8 stato scoperto solo guardando al di sotto della superficie.\nDurante il primo ciclo di scavi, si realizzarono sedici buche nell'area da Eduardo Noguera per estrarre materiali ceramici e meglio collegare i vari punti gi\u00e0 collegati. I reperti rinvenuti vennero mostrati al pubblico nel 1954 in una mostra intitolata \"La ceramica arqueol\u00f3gica de Cholula\": quanto ritrovato andava dalle figure di argilla realizzate quando l'insediamento era solo un villaggio, al periodo pre-classico. Tra gli oggetti scoperti figuravano anche alcune sculture femminili nude con elaborate acconciature. Le figure di periodi successivi, come quelle coincidenti con Tula e Teotihuacan, tendono ad essere di dei e sacerdoti. Sono stati trovati anche vari strumenti musicali, come alcuni rudimentali i flauti oltre a strumenti per la fabbricazione di tessuti, carta amatl e asce di guerra. Una delle scoperte principali includeva uno scettro cerimoniale composto da ossa scolpite, con immagini relative al concetto di vita e morte come dualit\u00e0.\nIl primo ciclo di lavori di scavo termin\u00f2 negli anni Cinquanta, il secondo si svolse dal 1966 al 1974 con il nome di \"Proyecto Cholula\": lo stimolo a eseguire ulteriore operazioni avvenne in virt\u00f9 della crescita dell'interesse turistico verso i siti archeologici mesoamericani. Questo progetto \u00e8 stato sponsorizzato sia dal governo federale che da quello statale, che volevano elevare anche Cholula a popolare attrazione. L'archeologia e l'antropologia vantavano diverse innovazioni rispetto a quando Marquina cominci\u00f2 ad operare negli anni Trenta e si cercarono di sfruttare le conoscenze acquisite dagli studi preliminari.\nLa prima persona responsabile del sito fu Miguel Messmacher nel 1966: dopo soli sei mesi di lavoro, egli pubblic\u00f2 un rapporto preliminare nel 1967. Uno dei principali ritrovamenti in questo periodo fu quello dell'Edificio I. Oltre allo scavo delle strutture principali della piramide, Messmacher, Eduardo Matos Moctezuma e altri partecipanti al progetto agirono su ambiti pi\u00f9 multidisciplinari, come la determinazione dei modelli agricoli del sito, lo sviluppo della ceramica e l'approfondimento dei sistemi di distribuzione dell'acqua. Tuttavia, questo li mise in conflitto con i patrocinanti del progetto, tra cui figurava l\"'Instituto Nacional de Antropolog\u00eda e Historia\" (INAH), che preferiva seguire un approccio esclusivamente legato alla ricostruzione della piramide piuttosto che all'individuazione e catalogazione di nuovi reperti.\nNel 1967, l'INAH decise di rimpiazzare Messmacher con Ignacio Marquina a capo del gruppo di scavo del sito, cosa che spinse il grosso dei ricercatori pi\u00f9 giovani a lasciare il progetto. Sebbene l'attenzione sia stata nuovamente posta sulla piramide vera e propria, il progetto non ha perso tutto il suo carattere interdisciplinare, mantenendo esperti in aree come la geologia, la botanica e la paleozoologia.\nIl progetto inizi\u00f2 a concentrarsi sul lato sud della piramide, scavando i resti di piazze ed edifici che costituivano un grande complesso. Tuttavia, risultava difficile collegare queste strutture a quelle all'interno della piramide. I cortili furono riportati alla luce a strati fin dal periodo classico (dal 200 all'800 d.C.) e agli inizi di quello post-classico, quando era in corso l'occupazione degli olmecas xicallancas. Queste strutture furono successivamente ricostruite e gli elementi principali portati alla luce durante questa fase furono il Cortile degli Altari e l'Edificio F (Edificio F). Entro la fine ufficiale del progetto nel 1974, l'interesse per la piramide diminu\u00ec di nuovo, in quanto non poteva essere ricostruita nella sua interezza come per le altre principali piramidi in Messico. Il progetto venne abbandonato e rimase solo una conoscenza frammentaria al riguardo.\nNonostante l'importanza preispanica del sito, la piramide resta relativamente sconosciuta e non studiata, soprattutto rispetto ad altre in Messico come Teotihuacan, Chich\u00e9n Itz\u00e1 e Monte Alb\u00e1n. Esiste una serie di possibili ragioni: in primis, il suo valore non fu doverosamente messo in chiaro in una pubblicazione del governo messicano per il Congresso internazionale degli americanisti del 1928 a New York. Si rintraccia infatti solo una fugace menzione della piramide nell'intera opera, proprio quando Bandelier era impegnato nelle operazioni di riscoperta.\nDi tutto il lavoro svolto dagli anni Trenta agli anni Cinquanta, l'unico riferimento presente risulta una presentazione risalente al 1939 nel XXVII Congresso internazionale degli americanisti del Messico. Nel 1951, Marquina incluse Cholula in un'opera chiamata \"Arqutectura prehisp\u00e1nica\" insieme a informazioni dai vari siti principali del paese. Tuttavia, l'interesse \u00e8 diminuito nel sito di Cholula negli anni '50. Una delle ragioni era che, all'epoca, era comune ricostruire gli edifici principali, in particolare le piramidi, anche se queste ricostruzioni erano spesso esagerate. Una tale ricostruzione non \u00e8 possibile con la piramide di Cholula.\nLa maggior parte delle pubblicazioni esistenti riguarda rapporti tecnici sul campo con poche sintesi dei dati raccolti; per questo motivo, fino ad oggi, non ha svolto un ruolo significativo nella comprensione della Mesoamerica. A causa delle condizioni della superficie e dell'elevato numero di artefatti appena sotto la superficie, non \u00e8 possibile ricostruire l'ultimo stadio della piramide allo stato originale.\nElementi.\nGli scavi hanno portato allo sviluppo di circa otto chilometri di tunnel all'interno della piramide, iniziati con i due nel 1931 per dimostrare che la collina era un ritrovamento archeologico. All'interno si scoprirono altari con offerte, pavimenti, muri e resti umani sepolti intorno al 900 d.C. Oggi, solo circa 800 metri di questi tunnel risultano aperti al pubblico, che sono stati trasformati in passaggi ad arco ben illuminati. I visitatori accedono nel lato settentrionale, attraversano il centro della piramide ed escono dalla parte opposta. Si rintracciano pochi segni che spiegano le strutture all'interno, ma una sezione consente una vista delle scale principali di uno degli edifici, i cui nove piani piramidali sono stati realizzato dal basso verso l'alto. Sono presenti anche due bassorilievi: uno, detto \"Chapulines\", consiste in disegni di grilli con un teschio nero al centro: l'altro, detto dei \"Bebedores\", raffigura varie figure che bevono da coppe pi\u00f9 comunemente usate per i pulque. Intorno alla piramide si trova una serie di altre strutture e cortili che generano un enorme complesso. Il Cortile degli Altari costituiva l'accesso principale alla piramide e deve il nome ai vari altari che circondano il cortile principale.\nGli scavi iniziali alla fine hanno indicato che l'accesso principale alla piramide era a ovest, circostanza confermata da questi ultimi. Entrambi hanno altres\u00ec evidenziato che di solito erano aperti anche accessi minori agli angoli nord-est e sud-ovest.\nEdificio A o La Conejera.\nL\"'Edificio A\" \u00e8 la prima versione della piramide chiamata anche \"La Conejera\". Questa struttura \u00e8 stata scoperta negli anni '50, verso la fine del primo ciclo di scavi ed \u00e8 di epoca pre-teotihuacana, relativamente semplice con un nucleo di mattoni in fango. Tuttavia, non risulta chiaramente distinguibile sotto gli altri strati della piramide, ma piuttosto emerge al di sotto di una struttura nota come \"Edificio Rojo\" (Edificio Rosso) nella sezione nord-est; ci\u00f2 permette di desumere che si trattasse del sito pi\u00f9 antico rispetto alle piramidi successive. Eretta con un nucleo di mattoni dispiegati lungo una base di una decina di metri quadrati, vi \u00e8 una stanza a due piani esposta a sud, mentre un lato de \"La Conejera\" conta otto gradini e un corridoio che conduce al lato ovest della struttura. Si rintracciano per certi versi alcune somiglianze con la piramide arrotondata di Cuicuilco. Dalle ceramiche trovate in loco, la struttura risale al 200 a.C. circa, contemporanea a siti come Zacatenco e El Arbolillo nella valle del Messico. La base, le parti superiori e la camera di La Conejera erano tutte dipinte, come testimonia la presenza della vernice nera ancora rimasta a terra. Il cornicione all'angolo nord-ovest aveva quadrati bianchi dipinti su uno sfondo nero. Gli esperti hanno ipotizzato che questo schema fosse presente pure sul resto del cornicione. Sia le pareti esterne che quelle interne della camera erano in rosso e non seguivano un motivo particolare.\nEdificio B o Piramide dei teschi dipinti.\nL\"'Edificio B\" o Piramide dei Teschi Dipinti era situato in un punto a pochi metri da La Conejera: le espansioni successive di questa piramide alla fine coprirono La Conejera e l'Edificio Rojo ultimato sulla stessa. La Piramide dei Teschi Dipinti fu costruita tra il 200 e il 350 d.C., composta da sette livelli a gradini con un nucleo di mattoni di fango e con delle superfici dipinte. I lavori di costruzione avvennero in due fasi: il primo cre\u00f2 una piattaforma rettangolare di 113x107 metri, in cima ai quali vi era una struttura a due piani, alta diciotto metri con scale a occidente. Marquina determin\u00f2 che questa struttura avesse un orientamento est-ovest, simile alla Piramide del Sole, coincidente con la civilt\u00e0 di Teotihuacan, e studi successivi sulla ceramica la collocarono con Teotihuacan II. Sono stati studiati solo i bassorilievi dei due piani superiori di questa piramide, dove permangono ancora tracce di nero e figura un fregio di 46 cm di larghezza con una doppia cornice o bordo che sporge, caratteristico dell'architettura di Cholula. Pur essendoci un colore di base, vi erano forse alcune strisce di altre cromature sopra, ovvero gialle, rosse e blu. Il lato nord \u00e8 completamente privo di vernice sul lato sinistro, ma a destra permane ancora qualche piccolo lascito. La sezione pi\u00f9 alta mostra nove teschi dipinti su di essa, il pi\u00f9 basso sette. Inizialmente si pensava che questi teschi fossero in realt\u00e0 teste di grilli rivolte in avanti, ma studi successivi hanno confermato che si trattasse di crani umani altamente stilizzati. Gli occhi sono puntati verso l'osservatore e sono in giallo, di blu e di rosso. Sopra i teschi ci sono segni decorativi che paiono frecce e indicano la direzione della scena.\nUna delle scoperte pi\u00f9 importanti tra il 1932 e il 1936 riguard\u00f2 l'Altare dei Teschi Scolpiti, ufficialmente segnalato dall'archeologo Eduardo Noguera nel 1937. Quest'edificio si trova in uno dei livelli inferiori del patio nord-est, annesso alla base della Piramide dei Teschi Dipinti. Gli aspetti architettonici di questo altare, tuttavia, corrispondono al periodo post-classico. L'ara si trova su una piattaforma e si rivolge a est, presentando di fronte delle scale che permettono di salirvi. Per questo motivo, \u00e8 considerato un tipo di altare \"momeztli\", ossia funzionale alle cerimonie. Le scale di accesso hanno travi parallele che culminano con dei dadi, un elemento presente a Tenayuca e in altre aree del Messico. Il nome deriva dai tre teschi umani fatti di argilla, con occhi sporgenti e ricoperti di stucco insieme al resto della struttura. Questa caratteristica ornamentale si riferisce alla funzione dell'altare, che si ritiene essere un mausoleo contenente i resti di un uomo e di una donna. Lo scheletro femminile \u00e8 accompagnato da corredi funerari legati alla vita domestica come comal, aghi d'osso, pentole e altre suppellettili. Lo scheletro maschile apparteneva probabilmente a un famoso guerriero a cui il esplicito stesso era dedicato: i suoi corredi funerari sono infatti molto pi\u00f9 ricchi, con vasi rituali e un vaso elegante con sfumature multicolore, punte di freccia di ossidiana e uno strumento musicale chiamato omexicahuaztli. \u00c8 stata trovata anche una mascella di un cane xoloitzcuintle, in quanto i pre-ispanici consideravano tali animali guida per gli inferi. La funzione di questo mausoleo era pi\u00f9 probabile che perpetuasse la memoria del guerriero maschio.\nEdificio C o la Piramide delle Nove Storie.\nL\"'Edificio C\" o Piramide delle Nove Storie fu costruito sull'Edificio B tra il 350 e il 450 d.C. ed \u00e8 pi\u00f9 grande per volume della Piramide della Luna a Teotihuacan. Quest'ultima era di forma radiale, con scale che salivano su tutti e quattro i lati della struttura. La Piramide delle Nove Storie \u00e8 stata costruita sopra la struttura pi\u00f9 antica che utilizza di nuovo mattoni di fango per l'espansione a piramide con una base di 190 metri quadrati e un'altezza di 34 metri. Invece che una superficie di terra e calce, l'edificio \u00e8 stato rifinito con roccia e stucco, pi\u00f9 resistente: lo stile architettonico appariva diverso da quello precedente. Consiste di nove gradoni ricoperti di stucco e pi\u00f9 si va su pi\u00f9 la dimensione si riduce. Le scale d'ingresso erano quelle all'angolo sud-est, mentre quelle sugli altri tre servivano da uscite; le pareti erano dipinte di nero con lo stucco bianco. Associato alla piramide a gradini \u00e8 l'altare del giaguaro, all'angolo sud-est. Gli studiosi hanno scoperto che l'ara fosse ricoperta di decorazioni, in quanto sul lato ovest del primo livello si rinvengono tracce di tinte nere, rosse, verdi e ocra. Nella parte inferiore della parete sud sono presenti frammenti di colore rosso, nero e ocra. Al di sopra di questa vi \u00e8 una sezione ben conservata di 3,15x53 cm, con uno sfondo nero e verde con strisce rosse. Sono presenti anche i profili di un giaguaro e di due serpenti.\nLa fase finale ha riguardato l'edificio C, seppellendolo nel suo nucleo di mattoni di fango. Il rivestimento di questa fase \u00e8 crollato dando l'impressione di una collina naturale.\nUlteriori sezioni.\nLa prima pubblicazione di Marquina sul sito nel 1939 rileva l'esistenza di una struttura a nord-est, scoperta rivelatasi all'epoca insolita. L'area versava in in condizioni estremamente pessime e la base della struttura piradimale era dipinto con un quadrato nero, che assomigliava vagamente alle nicchie di El Taj\u00edn.\nCortile degli altari.\nIl cortile degli altari \u00e8 un complesso di edifici adiacenti al lato sud della piramide. \u00c8 stato uno dei reperti pi\u00f9 importanti rinvenuti durante il ciclo di scavi dal 1967 agli anni '70, chiamato cos\u00ec a causa dei numerosi altari rinvenuti in loco. Eduardo Matos Moctezuma aveva iniziato a toccare quest'area con il suo scavo dell'Edificio I nel 1966 e nel 1967. La struttura \u00e8 costituita da un grandissimo spazio aperto di 70x54 metri, delimitato dalla piramide propria a nord, oltre che sui lati est e ovest da due elaborate piattaforme rialzate. Queste ultime, simili a quelle nella piazza nord-est, si trovano dal latt\u00f2 opposto alla piramide principale. L'area era molto probabilmente utilizzata per cerimonie grandi e spettacolari, nonch\u00e9 per riti associati al passaggio del potere. L'accesso alle due piattaforme principali e il lato della piramide sono contrassegnati da ampi gradoni. Man mano che si sono verificate nuove fasi di costruzione, sono state realizzate versioni pi\u00f9 recenti degli edifici sulla versione preesistente, coprendo la parte inferiore e aggiungendo una facciata nuova o modificata, con conseguente riduzione dell'area del cortile per il progressivo invasione delle strutture circostanti e aggiunta di diversi metri all'altezza della piattaforma originale. Si tratta di edifici disposti a est e lati ovest di una delle prime piattaforme larghe 82 m. Altre strutture sono state costruite contro le facciate posteriori di questi edifici, formando due ampie piazze laterali. Quello che si pu\u00f2 ammirare oggi risale all'ultima fase di progettazione del cortile. Gli edifici su questo lato sud contengono opere murali significative, inclusi modelli sulle varie costruzioni associate all'Edificio 3 (Edificio 3-1-A, Edificio 3-2, ecc.). Vi \u00e8 anche l'unico murale che presenta figure antropomorfe.\nLa \"Struttura 4\" \u00e8 decorata con meandri a forma di T. Alcune sezioni di questa decorazione mostrano ancora l'originale colorazione, con bande diagonali di rosso, blu, giallo, nero e turchese. La decorazione include anche simboli che possono rappresentare stelle.\nAltari.\nQuattro are sono state scavate dalla fase di costruzione finale del Cortile degli altari. Tre di loro sono stati decorati con una scultura rilievo basso, che ha consentito per il recupero di alcuni frammenti della storia di Cholula. La sezione centrale di ogni altare \u00e8 stata lasciata vuota ma potrebbe essere stata originariamente dipinta con motivi religiosi.\n\"Altare 1\": quando fu trovato, era frammentato in ventidue pezzi: \u00e8 costituito da una grande pietra verticale che misura 3,85 metri di altezza e 2,12 di larghezza. Le offerte poste ai suoi piedi fossero state saccheggiate da tempo, mentre la sua base venne scoperta solo in un secondo momento. Il suo scopo non \u00e8 chiaro, in quanto vi sono poche caratteristiche decorative: forse si trattava di un dipinto. Nuovi studi mostrano somiglianze tra questa pietra e gli elementi decorativi di El Taj\u00edn.\n\"Altare 2\": \u00e8 un monumento rituale pi\u00f9 tradizionale per la Mesoamerica e si adatta al genere dell'altare. Si tratta di una stretta pietra rettangolare, orientata ad est, in posizione orizzontale. Funzionava come una specie di piedistallo, con ciascuno dei lati riccamente decorato e, su un lato, si ritrovano due serpenti piumati che si estendono per tutta la lunghezza.\n\"Altare 3\": potrebbe essere stato il pi\u00f9 importante, in quanto si trova vicino alla piramide. Rivolto a sud e simile all'Altare 1, in quanto formato da una lapide verticale, la forma \u00e8 rettangolare, mentre sulla parte superiore vi \u00e8 un triangolo. La sua decorazione \u00e8 costituita da una fascia laterale con rilievi simili a quelli di El Taj\u00edn. Quando \u00e8 stato scoperto, si trovava su una base, circostanza che implica forse la possibilit\u00e0 che fosse stato danneggiato in passato e riposizionato in maniera stabile.\nSono state trovate anche grandi sculture in pietra: una rappresenta la testa di un serpente con disegni geometrici che corrispondono alla tradizione Niu\u00f1e a Oaxaca, oltre a una gigantesca testa umana con i bordi degli occhi e della bocca segnati in un modo che ricorda Xipe, un elemento che potrebbe corrispondere a una tradizione post-olmeca, poich\u00e9 figure simili sono state trovate a Tlaxcala.\nIscrizioni sui muri.\nDipinti e lavori murali sono stati trovati su vari livelli della piramide principale, sull'Edificio Rojo, La Conejera, la Piramide dei Teschi Dipinti, l'Altare dei Teschi Dipinti, la Piramide a Gradini, l'Altare del Giaguaro, l'Edificio D e l'Edificio F. Gli studi sui vari frammenti murali trovati finora nella citt\u00e0 preispanica di Cholula hanno riflesso i cambiamenti politici, economici e sociali nel tempo e aiutano anche ad accertare la rilevanza di Cholula con il resto della Mesoamerica. Si sono scoperte ventuno aree dipinte per opera degli archeologi, otto per lo pi\u00f9 andate perdute e tredici ancora esistenti in situ. La maggior parte delle opere appartengono al periodo classico, ad eccezione di quelle nell'Edificio Rojo, che sono del pre-classico. Il modo in cui sono stati dipinti talud, tableros e altre superfici mostra cambiamenti nel tempo nei colori usati come rappresentazioni. I pi\u00f9 antichi non vantano rappresentazioni, solo il colore rosso, ma dopo il 200 d.C. compaiono nuovi colori come diverse tonalit\u00e0 di rosso, oltre a verde, ocra, blu, nero e marrone. Cominciano ad apparire anche figure umane, animali e forme geometriche, ma uno solo permette nitidamente di intravedere figure umane. Finora, tutte le iscrizioni scoperte appaiono su muri esterni, ad eccezione di un'area chiamata Edificio D, che le ha all'interno. Ci\u00f2 indica che il grosso venne ultimato per il pubblico e, probabilmente, per insegnare e rafforzare i simboli religiosi e politici dell'epoca. I disegni meglio conservati sono stati trovati sugli strati all'interno della piramide principale e nel Cortile degli Altari, le due aree pi\u00f9 importanti del sito.\nIl \"murale dei bevitori\" \u00e8 stato scoperto sepolto a una profondit\u00e0 di quasi 7,6 m ed \u00e8 uno dei pi\u00f9 lunghi di epoca precolombiana trovati in Messico, con un totale lunghezza di 57 m. L'edificio contenente il murale dei bevitori fu scoperto accidentalmente nel 1969 da Ponciano Salazar Orteg\u00f3n mentre esplorava l'Edificio 3-1-A. Uno dei talud di questo edificio \u00e8 crollato e ha esposto una sezione del murale dietro di esso alla vista esterna; lo scavo di questo edificio \u00e8 poi proseguito fino al 1971. La facciata principale dell'edificio, che guarda ad est verso il Cortile degli Altari, contiene il murale. Il lavoro ha permesso di preservare una delle prime fondamenta dell'Edificio 3. La fondazione \u00e8 formata da un fregio che misura novanta cm per 2,25 m nelle zone meglio conservate. Era dipinto su un piccolo talud lungo solo sessanta cm ed \u00e8 possibile che l\u00ec sopra vi fosse una cornice. L'edificio corrisponde al 200 d.C. circa\nLa scena rappresentata riguarda una festa o una cerimonia, con personaggi che bevono in maniera disinibita ci\u00f2 che sembra parere del pulque, eseguendo anche attivit\u00e0 quali il fornire offerte, assistere una figura maschile che vomita e un'altra che defeca. Molte delle figure esposte indossano turbanti di stoffa e fasce \"maxtlatl\", mentre la maggioranza indossa maschere zoomorfe. Le figure siedono a coppie di fronte, servendosi da coppe poste tra loro. Le figure sono rappresentate sotto forma di rudimentali vignette lungo la striscia di muro, con gli elementi distribuiti uniformemente lungo la sua lunghezza. Un certo numero di elementi, come tazze e barattoli, sono associati al consumo di pulque. \u00c8 stato affermato da Florencia Muller che questo il murale \u00e8 la pi\u00f9 antica rappresentazione conosciuta del rituale degli dei pulque.\nL'opera ha delle sezioni mancanti, ma ve ne sono abbastanza per distinguere tre sezioni orizzontali: quella superiore e inferiore presentano linee o bordi che incorniciano il livello centrale principale contenente le figure che bevono. L'opera si divide in sei \"muri\" (\"muros\"), che mostrano differenze nella tecnica e nel contenuto, molto probabilmente dovute al lavoro di artisti diversi. Ad ogni modo, tutte le scene si riferiscono al tradizionale consumo di pulque. Queste figure lungo il centro sono poi divise in due sezioni da una striscia blu vista sui muri 3, 4, 5 e 6. Ci sono anche prove che il murale \u00e8 stato ritoccato pi\u00f9 volte. Il murale contiene 110 figure organizzate in coppie. Le coppie vengono quindi separate da immagini di barattoli. Quattro possono essere identificate come donne sedute e alcune delle figure sembrano avere rughe per rappresentare l'et\u00e0. Molti degli uomini nel lavoro sono mostrati seduti, rivolti in avanti (ma con i volti di profilo) con il ventre sporgente, con braccia e gambe in varie posizioni, la maggior parte con coppe o altri contenitori in mano per servire o bere. Si conta un totale di 168 oggetti tra barattoli, tazze e altri contenitori nel murale di varie dimensioni e colori, inclusa una suppellettile su cui vi \u00e8 la rappresentazione di un insetto e due di cani. Le persone sono delineate in nero, insieme a una serie di altre immagini. Si rintracciano inoltre alcune differenze in termini di qualit\u00e0 e tecnica nel lavoro. La sezione sei \u00e8 eseguita in modo pi\u00f9 magistrale, con le persone raffigurate in maschere dipinte in rosso e nero con lievi sfumature di ocra. Si possono vedere anche cani e barattoli con disegni complessi.\nAnche altri edifici in quest'area, come i livelli successivi dell'Edificio 3 e dell'Edificio 4, presentano lavori murali, ma questo consiste principalmente in motivi geometrici, linee o fasce e in alcuni punti stelle. L'edificio 3-1-A \u00e8 stato sovrapposto al murale dei bevitori a una profondit\u00e0 di sei metri sotto l'attuale livello del Cortile degli Altari: la sezione in cui si trova questa opera murale \u00e8 costituita da un lungo talud, con un tablero a doppia modanatura, simile a quelli degli edifici 2, 3 e 4. Il murale occupa il tablero, sormontato da una doppia cornice e il disegno \u00e8 costituito da bande diagonali di vari colori come rosso, verde, giallo e blu, delineate in bianco e nero. Alcune sezioni contengono stelle, mentre l'edificio 3-1 \u00e8 stato costruito sopra il secondo livello dell'edificio contenente il murale dei bevitori, che corre da nord a sud e rivolto a nord-est come la struttura pi\u00f9 antica. \u00c8 uno dei confini pi\u00f9 antichi di Plaza Sureste e solo due sezioni sono state esplorate. Lunga una sessantina di metri, solo la met\u00e0 \u00e8 esposta e quest'ultima area si divide in tre sottosezioni divise da scale: la zona superiore di questo edificio, dove conducono le scale, ha un basso talud che sostiene un fregio sormontato da un cornicione, che sporge. In quest'edificio, sebbene si rinvengano tracce di lavori eseguiti di vario genere, non vi sono pitture. Il primo murale \u00e8 costituito da bande orizzontali in un ocra rossastro e un disegno a forma di gancio in rosso circondato da un'ellissi nello stesso tono su uno sfondo nero. Altre sono costituite da fasce diagonali di verdi e rosse bordate e collegate da linee nere che simulano una stuoia intrecciata, che ha portato ad essere chiamata \"Petatillo\" (piccola stuoia di fronde di palma). Le zone inferiori hanno linee diagonali di vari colori come nero, verde, ocra e rosso con alcune linee in bianco, altre aree vantano stelle rosse. I lavori murali sugli edifici 3.2 e 4 sono simili nell'uso di bande diagonali multicolori con stelle dipinte in alcune aree.\nEdificio D.\nL\"'Edificio D\" si trova sul lato sud della Piramide delle Nove Storie. Consiste di livelli piramidali di talud-tablero sormontati da tre modanature a est e due a ovest: i livelli sono rettangoli con angoli arrotondati, dipinti di nero su tre lati con il lato est in arancione. Le iscrizioni sui tableros non presentano figure e le cornici appaiono in nero. L'edificio \u00e8 stato costruito su un'area il cui interno \u00e8 ricoperto da pezzi di pietra con vernice rossa, ocra e verde. Questa zona pare sia venuta meno e poi abbandonata perch\u00e9 le costruzioni successive attorno ad essa stavano esercitando pressioni su di essa ed era in pericolo di crollo.\nEdificio I.\nL\"'Edificio I\" \u00e8 stato portato alla luce durante un breve periodo di sei mesi all'inizio del secondo ciclo di scavi, principalmente da Eduardo Matos Moctezuma e Pablo L\u00f3pez Vald\u00e9z. Questo edificio si trova su una piattaforma fissata sul lato sud-ovest della piramide. Ha quattro vie di accesso, comuni ai momoztli e conteneva tre sepolture. Le ceramiche trovate con questi sono simili a quelle trovate presso l'Altare dei Teschi Scolpiti, datando la struttura fino al periodo preispanico di Cholula. Questi due reperti mostrano che mentre la piramide era in fase di abbandono, ma non aveva perso il suo carattere rituale.\nEdificio F.\nL\"'Edificio F\" risale alla penultima fase di costruzione della piramide, tra il 500 e il 700 d.C. Si tratta di una scala in pietra, composta da tre livelli con ampi taludi rivolti ad ovest. I tableros sono decorati con un motivo che sembra delineare rami di palma intrecciati: un simile effetto \u00e8 stato generato scolpendo le pietre per poi posizionandole a mo' di mosaico. Per questo motivo, la struttura viene anche chiamata edificio \"Piedra Laborada\". Studiando quanto rinvenuto e la sua ipotetica disposizione, gli archeologi hanno iniziato a ricostruire questa struttura utilizzando del cemento e portando la struttura a quella che viene chiamata piramide Tolteca. Dalla sua riedificazione, il lavoro \u00e8 stato criticato per gli eccessivi ritocchi che ne seguirono. I colori all'interno apparivano quasi eccezionalmente, con parziali frammenti di rosso, ocra, bianco e nero rimanenti: quelli meglio conservati si trovano al primo livello a sud e nord dove la pittura \u00e8 stata applicata direttamente sulla roccia. Tuttavia, \u00e8 ancora difficile distinguere i teschi e altre rappresentazioni perch\u00e9 gravemente deteriorate.\nSepolture.\nNel corso degli scavi della grande piramide sono state scoperte oltre 400 sepolture umane. Quasi tutte risalgono al periodo postclassico, dimostrando che la Grande Piramide era un importante centro di culto ben dopo che il suo uso come tempio fu interrotto. Tra i cadaveri figuravano anche sacrifici umani, come dimostrato da parti del corpo maciullate e teschi di vittime decapitate.\nI resti di otto individui sono stati trovati sotto la pavimentazione in lastre del Cortile degli Altari. Tra questi c'erano i resti di un certo numero di bambini che furono depositati in vasi di ceramica. Questi bambini erano, o almeno cos\u00ec si pensava, messaggeri di Tlaloc (il dio della pioggia) a causa della siccit\u00e0 che si stava verificando in questo sito. I resti sparpagliati di almeno 46 individui, sia di sesso maschile che femminile, sono stati trovati nell'area di un altare al centro di una piazza all'angolo sud-ovest della piramide.\nImportanza attuale.\nLa piramide rimane importante per la moderna Cholula in qualit\u00e0 di centro religioso, archeologico e attrazione turistica, con una media circa 220.000 visitatori all'anno. Poco prima dell'arrivo degli spagnoli, la piramide era considerata dedicata a una dea della pioggia chiamata Chiconauhquiauhitl. In seguito, \u00e8 stata sostituita da una statuetta dedicata alla Vergine dei Rimedi, mantenendo la data dell'8 settembre per la venerazione dell'antica dea della pioggia ma traslandola a questa immagine della Vergine Maria. Gli spagnoli costruirono una chiesa dedicata alla madre di Cristo in cima alla piramide, ma l'edificio religioso and\u00f2 pi\u00f9 volte colpito e danneggiato da fulmini, attribuiti all'antica dea nel primo periodo coloniale. La Vergine dei Rimedi \u00e8 la protettrice della citt\u00e0 di Cholula: oggi si tengono due grandi eventi annuali collegati alla sua figura e correlati anche alla piramide. La prima festivit\u00e0 ha luogo l'8 settembre, quando migliaia di persone vengono a onorare la statuetta, a partire dalla notte del 7, quando le persone trascorrono la notte con piccole lanterne per poter salutare l'immagine nelle prime ore del giorno l'8. L'altra, chiamata \"Bajada\", avviene quando l'immagine scende dalla piramide per visitare i vari quartieri della citt\u00e0 per due settimane in maggio e giugno. Pi\u00f9 vicino alle radici preispaniche della piramide c'\u00e8 il rituale Quetzacoatl, che si tiene ogni anno durante l'equinozio di primavera. Questo evento attira fino a 20.000 visitatori, portando le autorit\u00e0 a limitare l'accesso alle rovine archeologiche esposte sul lato sud. La celebrazione viene eseguita sulla piramide mentre al contempo si leggono liriche, si eseguono danze e musiche indigene e si ammirano i fuochi d'artificio.\nLa piramide occupa solo sei ettari rispetto ai 154 dell'intero sito considerato patrimonio archeologico: inoltre, 90 di questi sono di propriet\u00e0 privata e i possidenti si sono opposti all'ipotesi di avviare importanti esplorazioni archeologiche. Nonostante la citt\u00e0 antica e importanza della piramide per la storia del Messico centrale, la piramide non \u00e8 stata ampiamente studiata e non ha ancora svolto un ruolo significativo nella comprensione della Mesoamerica.\nLa piramide costituisce la principale attrazione turistica di Cholula: nel 2017 ha fatto registrare 496.518 visitatori. Le immagini di questa chiesa in cima alla piramide con Popocatepetl sullo sfondo sono spesso usate in Messico promozione del turismo: probabilmente anche per questo Toluca rientra tra le mete pi\u00f9 gradite dai visitatori che si recano in tale Paese. L'attrazione si compone di tre parti: le gallerie all'interno della piramide, il complesso sul lato meridionale e il museo locale. Dei circa 8 km scavati nella piramide dagli archeologi solo 800 metri sono aperti al pubblico. L'ingresso del tunnel \u00e8 sul lato nord e procede in direzione del centro della struttura, passando per il murale dei bevitori, che \u00e8 tra i pi\u00f9 famosi del sito. Nel lato sud domina il Cortile degli Altari; separato dal sito da via Camino Real, ha sede il museo archeologico, che contiene una ricostruzione plastica degli strati della piramide, una sala dedicata alla ceramica e altri reperti del sito e la ricreazione di due murales del sito.\nL'importanza della piramide ha portato a una serie di misure adottate per proteggerla: la zona archeologica \u00e8 pattugliata da un'unit\u00e0 equestre della polizia del comune di San \u00c1ndres, al fine di evitare che i veicoli a motore danneggino il sito. L'accesso ad alcune aree del sito \u00e8 limitato durante eventi come il rituale di Quetzalcoatl e sono vietati alcuni fuochi d'artificio particolarmente potenti poich\u00e9 provocano gravi vibrazioni nei tunnel della piramide. Parte del terreno circostante \u00e8 stata acquistata dalle autorit\u00e0 e trasformata in campi da calcio, oltre ad essere seminata con fiori volti a creare una sorta di cuscinetto tra la costruzione delle case e la piramide."}
{"id": "750092", "revid": "256896", "url": "https://it.wikipedia.org/wiki?curid=750092", "title": "Capo Cort Adelaer", "text": "Il capo Cort Adelaer (o Kap Cort Adelaer) \u00e8 un capo della Groenlandia. Si trova nella Costa di Re Federico VI e si protende nell'Oceano Atlantico, 100 km a sud di Timmiarmiut; appartiene al comune di Kujalleq."}
{"id": "750093", "revid": "33751", "url": "https://it.wikipedia.org/wiki?curid=750093", "title": "Complementare di un insieme", "text": ""}
{"id": "750097", "revid": "66316", "url": "https://it.wikipedia.org/wiki?curid=750097", "title": "Great Barrier Reef", "text": ""}
{"id": "750100", "revid": "66316", "url": "https://it.wikipedia.org/wiki?curid=750100", "title": "Squalo pinna bianca del reef", "text": ""}
{"id": "750102", "revid": "66316", "url": "https://it.wikipedia.org/wiki?curid=750102", "title": "Squalo pinna bianca di scogliera", "text": ""}
{"id": "750104", "revid": "120029986", "url": "https://it.wikipedia.org/wiki?curid=750104", "title": "Coleco", "text": "Coleco, acronimo di Connecticut Leather Company, \u00e8 stata un'azienda statunitense attiva in diversi settori.\nStoria.\nFondata nel 1932 da Arnold e Leonard Greenberg, produceva scarpe e borse di pelle. Nel giro di qualche decennio, inizi\u00f2 a produrre piscine per esterni e oggetti ricreativi e sportivi, divenendo leader del mercato. Nel 1968, acquistando la Eagle toys, che produceva flipper e giochi elettromeccanici, Coleco si infil\u00f2 nel mercato dei videogiochi con il Coleco Telstar, una console che proponeva dei giochi tipo Pong, con il risultato di divenire uno dei maggiori concorrenti di Atari. Il Coleco Telstar in un primo momento non ricevette il via libera dell'FCC per le eccessive interferenze radio che provocava. I fratelli Greenberg per risolvere la cosa in poco tempo chiesero il supporto tecnico della Sanders Associates, il lavoro fu svolto da Ralph Baer, inventore del Magnavox Odyssey, con l'uso di un toroide di ferrite.\nColecoVision \u00e8 il nome della console di seconda generazione prodotta da Coleco e presentata nell'agosto del 1982 negli Stati Uniti d'America e commercializzata nello stesso anno in abbinamento al gioco \"Donkey Kong\", campione di incassi nelle sale giochi, nel tentativo di aggredire il dominio quasi assoluto dell'Atari 2600. L'anno successivo cominci\u00f2 anche, con scarso successo, a commercializzare l'home computer Coleco Adam.\nCome la maggior parte delle societ\u00e0, anche Coleco abbandon\u00f2 il mercato videoludico nel 1984. L'azienda continu\u00f2 la sua esistenza pochi anni ancora, commercializzando in massa le bambole Cabbage Patch Kids. Dopo il suo fallimento, gli asset patrimoniali furono acquisiti da altre societ\u00e0, Hasbro e Mattel."}
{"id": "750105", "revid": "78273", "url": "https://it.wikipedia.org/wiki?curid=750105", "title": "Stazione di Milano Affori FNM", "text": ""}
{"id": "750107", "revid": "1543377", "url": "https://it.wikipedia.org/wiki?curid=750107", "title": "Hyemoschus aquaticus", "text": "Lo iemosco acquatico (Hyemoschus aquaticus ), unica specie del genere Hyemoschus , \u00e8 un piccolo ruminante originario delle regioni costiere dell'Africa occidentale e delle foreste pluviali di quella centrale. \u00c8 la pi\u00f9 grande delle dieci specie di traguli, Artiodattili piuttosto primitivi simili ai cervi che solo raramente superano le dimensioni di un cane di piccola taglia.\nDescrizione.\nLo iemosco acquatico ha un corpo tozzo e rotondeggiante, zampe sottili munite di zoccoli e una testa simile a quella di un topo. Come quelli di tutti gli altri Tragulidi, anche i maschi di questa specie sono muniti di zanne. Come indica il nome, lo iemosco acquatico \u00e8 un buon nuotatore e pu\u00f2 rimanere immerso sott'acqua anche per un certo periodo di tempo. \u00c8 in grado di chiudere a piacimento le narici per evitare all'acqua di penetrare nelle vie aeree. Non si spinge mai troppo lontano dai corsi d'acqua e quando si sente minacciato corre a tuffarsi in acqua. \u00c8 ricoperto da un mantello di colore bruno-rossastro segnato da strisce e macchie bianche. Gli esemplari adulti pesano in media 10\u201312\u00a0kg e raggiungono gli 80\u00a0cm di lunghezza.\nDistribuzione e habitat.\nEndemico dell'Africa occidentale e centrale, lo iemosco acquatico \u00e8 diffuso nella fascia forestale che, attraverso Liberia e Costa d'Avorio meridionale, va dalla Sierra Leone e dalla Guinea sud-orientale al Ghana sud-occidentale. Si incontra anche nelle regioni meridionali della Nigeria, a est del fiume Niger, e in tutta la foresta tropicale estesa nella regione centrale del continente, attraverso Camerun meridionale, Gabon, Cabinda (Angola), Repubblica del Congo e Repubblica Democratica del Congo, fino alle estreme propaggini occidentali dell'Uganda, dove per\u00f2 si ritiene che sia ormai scomparso. L'esemplare conosciuto spintosi pi\u00f9 a sud \u00e8 stato catturato in Angola, nella Provincia di Lunda Nord, nei pressi del fiume Cassai.\nBiologia.\nLo iemosco acquatico \u00e8 un ruminante vero e proprio, che si nutre soprattutto di vegetali, in particolar modo di frutta. Ha abitudini notturne e prevalentemente solitarie. I territori dei maschi si sovrappongono a quelli delle femmine, ma i maschi solo raramente sono aggressivi con i conspecifici. Quando combattono tra di loro, utilizzano le zanne come arma, ma quasi sempre si ignorano a vicenda. Le femmine si accoppiano con i maschi dei territori vicini e danno alla luce un unico piccolo precoce. La gestazione dura 4 mesi.\nConservazione.\nLo iemosco acquatico \u00e8 particolarmente vulnerabile a due fattori: la rapida deforestazione delle foreste pluviali tropicali in cui vive e la caccia da parte dell'uomo, in quanto la carne ricavata da questa specie fa parte della cosiddetta \"bushmeat\"."}
{"id": "750108", "revid": "775372", "url": "https://it.wikipedia.org/wiki?curid=750108", "title": "Conquista del deserto", "text": "La conquista del deserto (in spagnolo: \"conquista del desierto)\" fu una campagna militare portata avanti dal governo argentino, e guidata principalmente dal generale Julio Argentino Roca negli anni 1870, per strappare la Patagonia al controllo delle popolazioni indigene.\nRecenti studi ritraggono la campagna come un vero e proprio genocidio perpetrato dall'Argentina contro le popolazioni indigene, mentre altre fonti vedono nella campagna la volont\u00e0 di soggiogare quei gruppi che si rifiutavano di sottomettersi alla dominazione dei bianchi.\nLa questione, solitamente riassunta nella frase \"Civilizzazione o genocidio?\" \u00e8 ancora oggi oggetto di dibattito.\nScenario.\nL'arrivo dei colonizzatori spagnoli sulle rive del R\u00edo de la Plata e la fondazione della citt\u00e0 di Buenos Aires, durante il XVI secolo, portarono direttamente ai primi confronti tra gli spagnoli e le locali trib\u00f9, principalmente i Pampas.\nI dintorni di Buenos Aires vennero presi agli indigeni per essere utilizzati nell'allevamento del bestiame, il che provoc\u00f2 anche lo spostamento di molti degli animali cacciati dagli indigeni. Questi risposero liberando mucche e cavalli dalle fattorie; quindi i coloni europei costruirono fortezze e difesero le loro propriet\u00e0 dagli attacchi degli indigeni.\nLa linea che divideva le fattorie coloniali e i territori liberi si spost\u00f2 sempre pi\u00f9 lontano da Buenos Aires; alla fine del XVIII secolo il fiume Salado divenne il confine tra le due civilt\u00e0. Molti indigeni vennero costretti ad abbandonare le proprie trib\u00f9 per lavorare nelle fattorie e si mischiarono alla popolazione bianca; in questo modo nacquero i gauchos.\nDopo l'indipendenza dell'Argentina nel 1816 si ebbero molti conflitti politici interni tra le varie province, ma una volta appianati ci fu sicuramente una certa urgenza nell'occupare effettivamente i territori rivendicati dalla giovane repubblica, cos\u00ec come nell'incrementare la produzione nazionale e nell'incentivare l'immigrazione offrendo nuove terre.\nNel 1833, offensive coordinate di Juan Manuel de Rosas nella provincia di Buenos Aires e di altri capi militari nella regione del Cuyo, tentarono di sterminare le trib\u00f9 resistenti, ma solo Rosas ottenne qualche successo.\nLa decisione di progettare ed eseguire la \"conquista del deserto\" venne probabilmente innescata nel 1872 dall'attacco di Cufulcur\u00e1 e dei suoi 6.000 seguaci, alle citt\u00e0 di General Alvear, Veinticinco de Mayo e Nueve de Julio, dove 300 \"criollos\" vennero uccisi e 200.000 capi di bestiame liberati.\nLa campagna di Alsina.\nNel 1875, Adolfo Alsina, ministro della guerra del presidente Nicol\u00e1s Avellaneda, present\u00f2 al governo un piano che in seguito descrisse come avente l'obiettivo di \"popolare il deserto, e non di distruggere gli indiani\".\nIl primo passo fu quello di collegare Buenos Aires e i fortini (\"Fortines\") con linee del telegrafo. Venne quindi firmato un trattato di pace con il \"cacique\" Juan Jos\u00e9 Catriel, che venne per\u00f2 rotto poco dopo, quando egli attacc\u00f2, assieme al \"cacique\" Namuncur\u00e1, le citt\u00e0 di Tres Arroyos, Tandil, Azul, e altri villaggi e fattorie, in un attacco ancor pi\u00f9 sanguinoso di quello del 1872.\nAlsina rispose attaccando gli indigeni, costringendoli ad arretrare, e lasciando dei fortini sulla sua via verso sud per proteggere i territori conquistati. Fece costruire anche una trincea lunga 374 km, chiamata \"Zanja de Alsina\" (\"Trincea di Alsina\"), che in teoria avrebbe dovuto servire come confine con i territori non conquistati. Con i suoi tre metri di larghezza e due di profondit\u00e0, serv\u00ec da ostacolo per il trasporto del bestiame rubato.\nGli indigeni continuarono la loro resistenza liberando il bestiame nella provincia di Buenos Aires e nel sud della provincia di Mendoza, ma trovarono difficile la fuga essendo rallentati nella marcia dagli animali, e dovendo affrontare le unit\u00e0 di pattuglia che li seguivano. Molti indigeni, che soffrirono non solo per la fame, ma anche per le rappresaglie dei bianchi, furono costretti ad unirsi alle fattorie per lavorare in cambio di cibo e riparo, ma altri resistettero. Dopo la morte di Alsina nel 1877, Julio Argentino Roca venne nominato nuovo ministro della guerra, e prosegu\u00ec l'opera cominciata da Alsina.\nLa campagna di Roca.\nJulio Argentino Roca, contrariamente ad Alsina, riteneva che l'unica soluzione contro la minaccia indigena fosse di \"estinguerli, sottometterli o espellerli\".\nAlla fine del 1878 diede inizio alla prima ondata per ripulire l'area tra la trincea di Alsina e il R\u00edo Negro, con continui e sistematici attacchi agli insediamenti indigeni.\nNel 1879, con 6.000 uomini armati con i nuovi fucili Remington a retrocarica, forniti dagli USA, Roca inizi\u00f2 la seconda ondata che raggiunse in due mesi Choele Choel, dove gli indigeni locali si arresero senza dare battaglia. Da altri punti, compagnie dirette verso sud si aprirono la strada verso il Rio Negro e il Neuqu\u00e9n, un emissario settentrionale del Rio Negro. Assieme, i due fiumi segnavano il confine naturale dalle Ande all'Oceano Atlantico.\nNel bacino di questi due fiumi vennero costruiti molti insediamenti, oltre a numerosi altri sul Colorado. Via mare vennero eretti alcuni insediamenti nel bacino meridionale del fiume Santa Cruz, principalmente da parte di coloni gallesi.\nLa campagna finale.\nRoca prese il posto di Nicol\u00e1s Avellaneda come presidente. Egli riteneva imperativo conquistare al pi\u00f9 presto i territori a sud del R\u00edo Negro, e ordin\u00f2 la campagna del 1881 sotto il comando del colonnello Conrado Villegas.\nNel giro di un anno Villegas conquist\u00f2 la provincia di Neuqu\u00e9n (arriv\u00f2 fino al fiume Limay). La campagna continu\u00f2 a spingere la resistenza indigena sempre pi\u00f9 a sud, fino a combattere l'ultima battaglia il 18 ottobre 1884. L'ultimo gruppo ribelle di circa 3.000 uomini al comando dei \"caciques\" Inacayal e Foyel, si arrese due mesi dopo nell'odierna provincia di Chubut."}
{"id": "750109", "revid": "125044812", "url": "https://it.wikipedia.org/wiki?curid=750109", "title": "PDVSA", "text": "Petr\u00f3leos de Venezuela, S.A. (PDVSA) \u00e8 la compagnia petrolifera statale venezuelana. Conduce attivit\u00e0 nel campo dell'esplorazione, produzione, raffinazione ed esportazione del petrolio, cos\u00ec come anche l'esplorazione e la produzione di gas naturale. La PDVSA domina l'industria petrolifera del Venezuela, il quinto maggiore esportatore di petrolio al mondo.\nLa PDVSA ha anche acquistato il 50% della compagnia statunitense di raffinazione e distribuzione di benzina Citgo dalla Southland Corporation nel 1986 e il restante 50% nel 1990.\nIntroduzione.\nIl Venezuela ha 80 miliardi di barili di riserve di petrolio, secondo le stime di PDVSA, sono le maggiori nell'emisfero occidentale e complessivamente (p. es. conteggiando il crudo leggero saudita e iracheno assieme a quello extra-pesante dell'Orinoco) \u00e8 pari a circa la met\u00e0 del totale.\nQuesto rende il Venezuela il quinto paese al mondo come riserve provate di idrocarburi convenzionali. Include anche una stima di circa 235 miliardi di barili di petrolio extra-pesante simile a bitume, presente nella fascia petrolifera dell'Orinoco, che il Venezuela dichiara come avente le maggiori riserve di idrocarburi nel mondo. Il Venezuela possiede anche 150 trilioni di piedi cubici di riserve di gas naturale.\nPDVSA ha una capacit\u00e0 produttiva (includendo le associazioni strategiche e gli accordi operativi), di 4 milioni di barili al giorno (600.000\u00a0m\u00b3). Ufficialmente la produzione \u00e8 di circa 3,3 milioni di barili al giorno, anche se molte fonti secondarie come la OPEC e la EIA collocano la produzione del Venezuela ad un livello minore, di circa 500.000 barili/giorno inferiore al dichiarato.\nStoria recente.\nLo sciopero autodistruttivo.\nNel dicembre del 2002 molti tra i manager, ingegneri e impiegati di PDVSA (seguendo istruzioni del sindacato di centro CTV) chiusero fuori dalle porte delle varie raffinerie, campi petroliferi ed installazioni varie, i lavoratori tecnici per fare pressioni sul presidente venezuelano Hugo Ch\u00e1vez in modo da indurlo a rassegnare le temporanee dimissioni e istituire nuove elezioni (fuori dai termini stabiliti dalla nuova costituzione).\nLa produzione di petrolio cess\u00f2 totalmente per pi\u00f9 di due mesi. L'accesso al cuore del sistema informatico dell'azienda, gestito da una societ\u00e0 chiamata \"Intesa\", il cui 60% delle azioni \u00e8 detenuto dall'azienda statunitense SAIC, era disponibile solo ad un ristretto numero di persone decise dalla SAIC, che avevano tutte aderito alla sciopero. Una volta riacquisito il controllo del sistema informatico la direzione della PDVSA accus\u00f2 \"Intesa\" di aver cambiato i codici di accesso da remoto senza autorizzazione e di aver effettuato operazioni di sabotaggio atte a bloccare o danneggiare gli impianti.\nOltre alla perdita economica si ebbero gravi danni alle complesse strutture di raffinazione ed estrazione petrolifera (un paese con pozzi \"anziani\", che necessita di delicate tecnologie come la reiniezione di vapore nei pozzi e altre tecnologie di estrazione ad alta profondit\u00e0). In seguito il governo licenzi\u00f2 in tronco 19.000 impiegati e ristabil\u00ec parzialmente la produzione con quadri e tecnici provenienti dall'esercito e da altri rami del governo venezuelano. L'Organizzazione internazionale del lavoro (ILO) chiese al governo venezuelano di intraprendere \"una indagine indipendente che accertasse le accuse di detenzione e tortura dei lavoratori in sciopero\", nei mesi durante i quali si svolse questo sciopero. Lo sciopero ha causato un danno macroeconomico sostanziale, spingendo in alto la disoccupazione del 5%, che arriv\u00f2 ad un picco superiore al 20% di disoccupati, nel marzo del 2003.\nLe esportazioni di petrolio in Cina.\nNel 2005 PDVSA apr\u00ec il suo primo ufficio in Cina, e annunci\u00f2 piani per triplicare la sua flotta di petroliere, portandola a 58 unit\u00e0.\nIn aprile e maggio del 2005 la PDVSA, per un accordo firmato tra i governi del Venezuela e dell'Argentina, invi\u00f2 50 milioni di tonnellate di olio combustibile alla seconda, in modo da poter alleviare gli effetti della crisi energetica dell'Argentina nel 2004 per un improvviso abbassamento della pressione del gas naturale.\nNel novembre 2005, PDVSA e la sua sussidiaria negli U.S.A. (la Citgo), annunciarono un accordo con lo stato del Massachusetts per fornire gasolio da riscaldamento alle famiglie con bassi salari di Boston con uno sconto del 40% rispetto al prezzo di mercato. Accordi simili vennero successivamente presi con altri stati e citt\u00e0 nel nordest degli USA, che includono il Bronx di New York, gli stati del Maine, Rhode Island, Pennsylvania, Vermont e il Delaware. Sotto questo programma, la Citgo offr\u00ec attorno a 50 milioni di galloni di petrolio da riscaldamento a prezzi inferiori a quelli di mercato, equivalenti a uno sconto tra circa 60 e 80 centesimi di dollaro a gallone.\nNel febbraio del 2006 la PDVSA completava il processo di certificazione ISO 9001:2000 per il suo sistema di distribuzione.\nLa rimozione dall'indice Moody's.\nIl 28 luglio 2006 l'agenzia di ratings Moody's, in una nota destinata agli investitori internazionali, afferm\u00f2 di rimuovere il suo rating su PDVSA, poich\u00e9 la compagnia petrolifera non forniva adeguate informazioni operative e finanziarie. La PDVSA non ha completato l'invio dei dati alla SEC della borsa americana, riguardo ai suoi risultati finanziari, questi dovevano essere consegnati entro giugno del 2005.\nSuddivisione di PDVSA in otto nuove filiali.\nNel luglio del 2007, il presidente Hugo Ch\u00e1vez annunciava la suddivisione e il nuovo sviluppo di alcune compagnie secondarie da parte di PDVSA. Tra queste possiamo elencare: PDVSA-ingegneria, con il compito di progettare e costruire attrezzature per tutta la filiera dell'industria petrolifera, e PDVSA-agricoltura, con la missione di eseguire esperimenti di coltivazione di biocombustibile e di produrre etanolo come sostituto degli additivi tossici per la benzina come il MTBE (metil-terbutil-etere) che da qualche anno ha sostituito il piombo-tetraetile come antidetonante.\nSociet\u00e0 controllate all'estero.\nPDVSA ha uffici in Argentina, Bolivia, Brasile, Colombia, Cina, Cuba, Spagna e Paesi Bassi."}
{"id": "750110", "revid": "20768", "url": "https://it.wikipedia.org/wiki?curid=750110", "title": "Lega Italiana Famiglie di Fatto", "text": ""}
{"id": "750138", "revid": "122848926", "url": "https://it.wikipedia.org/wiki?curid=750138", "title": "Entelodontidae", "text": "Gli entelodontidi (Entelodontidae) sono un gruppo estinto di mammiferi; nonostante inizialmente collegati ai Suidi, studi pi\u00f9 recenti hanno evidenziato che questi animali sono in realt\u00e0 imparentati coi moderni ippopotami e cetacei in maniera pi\u00f9 diretta rispetto ai maiali. Erano abbastanza comuni in Asia e Nord America tra i 45 ed i 25 milioni di anni fa.\nRaggiungevano i 2,1 m di altezza al garrese e le dimensioni di un bisonte, ma il loro cervello aveva le dimensioni di una palla da golf.\nSi nutrivano di carogne e vegetali ed avevano probabilmente uno stile di vita molto simile a quello dell'odierno cinghiale.\nI crani fossili di questi animali presentano molto spesso buchi o fratture profonde, dovute al fatto che durante le lotte questi animali potevano stringere la testa del rivale nella propria bocca, causando profonde ferite. Per questo, il loro cranio era dotato di creste ossee simili a quelle dell'odierno facocero, che proteggevano i punti delicati della testa.\nProbabilmente gli Entelodontidi seguivano i grandi branchi di animali preistorici, aspettando che qualche animale morisse o si trovasse isolato per finirlo e cibarsene, non tralasciando nemmeno le ossa, che erano in grado di rompere con i denti fortissimi."}
{"id": "750139", "revid": "77358", "url": "https://it.wikipedia.org/wiki?curid=750139", "title": "Entelodontidi", "text": ""}
{"id": "750140", "revid": "287204", "url": "https://it.wikipedia.org/wiki?curid=750140", "title": "Omphalotus olearius", "text": "\"Omphalotus olearius\" (DC.) Singer, Pap. Mich. Acad. Sci. 32: 133 (1946).\nL'Omphalotus olearius \u00e8 un fungo assai pericoloso, facilmente riconoscibile per il colore arancio del carpoforo e per via delle lamelle decorrenti e bioluminescenti, cio\u00e8 visibili al buio per via di alcuni pigmenti ivi ubicati.\nCiononostante non \u00e8 infrequente che i meno esperti lo confondano con specie eduli che gli somigliano anche molto vagamente, in primis con esemplari giganti di Cantharellus cibarius che per\u00f2 possiede \"creste\" al posto delle \"lamelle\".\nDescrizione della specie.\nCappello.\n5\u201312\u00a0cm, poco carnoso, elastico, presto depresso o imbutiforme. \nLamelle.\nFitte e sottili, molto decorrenti, da giallo oro a giallo zafferano, giallo arancio, con lamellule.\nGambo.\n5-14 x 1-1,5\u00a0cm, cilindrico e slanciato, eccentrico e sinuoso, attenuato alla base, fibrillato, da giallo a bruno, rosso-brunastro.\nCarne.\nElastica, tenace e fibrosa, giallo zafferano.\nSpore.\nCrema in massa, lisce e subsferiche, non amiloidi, 4,5-7 x 4,5-6,5\u00a0\u00b5m.\nHabitat.\nCresce nei boschi termofili, cespitoso alla base di vecchi alberi o su ceppaie di latifoglie, dall'estate all'autunno.\nCommestibilit\u00e0.\nMolto velenoso, a volte anche mortale.\nProvoca sindrome di tipo pardinico, gastrointestinale ed a breve incubazione, anche di grave entit\u00e0.\nSpecie simili.\nL\"'O. olearius\" viene spesso confuso con:\nInquadramento tassonomico.\nQuesta specie, nel corso degli anni, \u00e8 stata inserita in diversi generi, come Pleurotus Gillet (1874), Clitocybe R. Maire (1916), Armillariella Singer (1943), Flammula Qu\u00e9let (1886), Dryophila Quel\u00e9t (1888) e Omphalotus Fayod (1889)."}
{"id": "750143", "revid": "920621", "url": "https://it.wikipedia.org/wiki?curid=750143", "title": "Rivolte dei ghetti", "text": "Rivolta del ghetto \u00e8 un termine che si riferisce a una battaglia armata condotta dagli ebrei e da altri gruppi etnici incarcerati nei ghetti nazisti durante la seconda guerra mondiale, per ribellarsi ai piani di deportazione degli abitanti nei campi di concentramento e di sterminio. La pi\u00f9 conosciuta e la maggiore di queste rivolte ebbe luogo a Varsavia, nell'aprile 1943 (Rivolta del ghetto di Varsavia), ma ci furono anche altre battaglie in altre citt\u00e0 della Polonia:\nLe battaglie avvennero anche durante la liquidazione finale dei ghetti, come:"}
{"id": "750144", "revid": "486946", "url": "https://it.wikipedia.org/wiki?curid=750144", "title": "Dinohyus", "text": ""}
{"id": "750152", "revid": "125893305", "url": "https://it.wikipedia.org/wiki?curid=750152", "title": "Suki na mono wa suki dakara sh\u014dganai!!", "text": ", conosciuto anche come \"Sukisho!\", \u00e8 una light novel che \u00e8 stata trasposta in un videogioco, una serie anime e una serie di OAV, tutti lavori dai contenuti chiaramente yaoi, che trattano cio\u00e8 di omosessualit\u00e0 maschile.\nTrama.\nLo studente delle superiori Sora Hashiba \u00e8 stato ricoverato in ospedale dopo essere caduto dal quarto piano della sua scuola. Durante la sua prima notte di ritorno nel dormitorio, si sveglia e trova uno strano ragazzo che si rivolge a lui di nome \"Yoru\". Lo sconosciuto si presenta come \"Ran\" e dice di essere il nuovo coinquilino di Sora. Il giorno successivo, Matsuri Honjou, amico d'infanzia e direttore del dormitorio di Sora, informa Sora che l'altro ragazzo, che Matsuri identifica come Sunao Fujimori o \"Nao\", \u00e8 in realt\u00e0 un altro amico d'infanzia di Sora. Tuttavia Sora non ricorda di aver mai incontrato Sunao. In effetti, Sora non riesce a ricordare nulla dell suo passato e la serie segue la sua ricerca per recuperare la sua memoria.\nSora scopre presto perch\u00e9 Sunao si \u00e8 presentato come \"Ran\" la prima notte che si sino incontrati: lui e Sora hanno personalit\u00e0 alternative. Sora \u00e8 Yoru, una potente protettrice e l'amante del pi\u00f9 dipendente e femminilizzato Ran. L'esistenza di queste personalit\u00e0 alternative, e la relazione tra loro, ha una connessione con la misteriosa caduta di Sora dalla finestra e il suo passato dimenticato.\nNel corso della loro vita scolastica Matsuri per coinvolgere Sora e Sunao in attivit\u00e0 produttive e guadagnare un p\u00f2 di soldi, mette s\u00f9 un gruppo di \"Tuttofare\" che si occupa di fare ogni tipo di commissione per gli studenti. Oltre a Matsuri altri personaggi entreranno a far parte di situazioni comiche come un ragazzo fantasma, tre ragazzini pi\u00f9 piccoli che assomigliano al trio e Gaku il migliore amici di Sora. Le uniche persona che si prendono cura dei trio come una figura genitoriale sono l'infermiere scolastico Kai Nanami e l'insegnante di matematica Shin'ichirou Minato. Entrambi sembra che abbiano qualche legame con l'oscuro passato di Sora e e di Nao, che coinvolge anche uno degli studenti pi\u00f9 grandi della scuola, Kai Nagase, e un misterioso medico di nome Aizawa che sembra essere la mente dietro a ci\u00f2 che \u00e8 accaduto a Sora."}
{"id": "750157", "revid": "22356", "url": "https://it.wikipedia.org/wiki?curid=750157", "title": "Anthracotheriidae", "text": "Gli antracoteriidi (Anthracotheriidae) sono una famiglia estinta di artiodattili imparentata con suidi ed ippopotamidi. Vissero in Africa, Nordamerica ed Eurasia tra l'Eocene e il Pliocene.\nDescrizione.\nGli antracoteri erano solitamente simili a ippopotami particolarmente snelli, con una testa pi\u00f9 piccola e stretta, e un aspetto generale che ricordava vagamente i maiali. Possedevano quattro o cinque dita su ogni zampa (a seconda delle specie) e piedi larghi ben adatti a camminare su terreni molli come il fango. Gli antracoteri avevano una serie completa di 44 denti, con cuspidi semilunate sui molari superiori. Alcuni antracoteri erano di piccole dimensioni (ad esempio \"Microbunodon\", pesante forse 25 chilogrammi), ma molti di essi superavano la taglia di un odierno cinghiale e i pi\u00f9 grandi (come \"Libycosaurus\") erano grandi quanto un ippopotamo.\nClassificazione.\nAlcune caratteristiche dello scheletro degli antracoteri suggeriscono che questi animali erano strettamente imparentati con gli odierni ippopotami; in particolare, la struttura della mandibola di forme quali \"Anthracotherium\" indicherebbe una posizione filogenetica molto vicina agli ippopotamidi, forse ancestrale (Boisserie et al., 2005). La natura dei sedimenti in cui sono stati ritrovati i loro fossili, inoltre, implica che il loro stile di vita fosse anfibio; ci\u00f2 supporta anche l'ipotesi che essi fossero gli antenati degli ippopotami.\nA tutti gli effetti, se cos\u00ec fosse la famiglia Anthracotheriidae sarebbe da considerare parafiletica. Tra gli antracoteriidi, sembra che i pi\u00f9 stretti parenti degli ippopotami siano da ricercare nella sottofamiglia Bothriodontinae. Secondo alcuni studi, tuttavia, gli ippopotami potrebbero essersi originati da una famiglia di suiformi arcaici noti come Palaeochoeridae (Pickford, 2008).\nAlcune evidenze, ottenute grazie al sequenziamento di geni, suggeriscono che gli ippopotami siano i pi\u00f9 stretti parenti viventi delle balene (Gatesy, 1997; Ursing e Arnason, 1998); se gli antracoteriidi fossero \"ippopotami\" basali, sarebbero anch'essi imparentati con le balene e i delfini, e radunati in un clade noto provvisoriamente come Whippomorpha.\nIn ogni caso, i pi\u00f9 antichi antracoteri datano all'Eocene medio, molto dopo che gli archeoceti (i cetacei pi\u00f9 antichi) conquistarono definitivamente l'ambiente acquatico. Anche se le analisi filogenetiche dei dati molecolari di animali attuali suggeriscono fortemente la nozione che gli ippopotamidi siano i pi\u00f9 stretti parenti dei cetacei, \u00e8 improbabile che i due gruppi siano strettamente imparentati, soprattutto se si prendono in considerazione tutti i vari gruppi di artiodattili, viventi ed estinti. I cetacei si originarono circa 50 milioni di anni fa in Asia, mentre gli ippopotamidi pi\u00f9 antichi risalgono a 15 milioni di anni fa e i loro resti sono stati scoperti in Africa. Infine, le analisi dei cladi noti solo allo stato fossile non hanno ancora risolto la questione dell'origine dei cetacei (Thewissen et al., 2007).\nUn altro studio ha suggerito che gli antracoteri fossero parte di un clade comprendente anche gli entelodonti e il grande \"Andrewsarchus\", e che questo fosse un sister clade agli altri cetancodonti, con \"Siamotherium\" considerato come il membro pi\u00f9 basale del clade Cetancodontamorpha (Spaulding et al., 2009).\nPaleoecologia.\nGli antracoteriidi erano animali dalle abitudini principalmente semiacquatiche, e probabilmente si comportavano in modo simile agli odierni ippopotami, in particolare per quanto riguarda le specie di maggiori dimensioni. Erano molto diffusi durante l'Oligocene, quando ancora il clima mondiale era caratterizzato da un elevato tasso di umidit\u00e0. \u00c8 possibile che i cambiamenti climatici e l'apparizione di altri gruppi (come gli ippopotamidi) abbiano contribuito alla drastica riduzione e all'estinzione di questi animali."}
{"id": "750158", "revid": "1505830", "url": "https://it.wikipedia.org/wiki?curid=750158", "title": "Gino Baroncini", "text": "Segretario della Federazione provinciale fascista di Bologna tra il 1921 e il 1923, Alto Commissario del PNF (Partito nazionale fascista) per l'Emilia-Romagna, poi Presidente delle Assicurazioni Generali.\nBiografia.\nGino Baroncini nacque il 29 marzo 1893 a Molino della Volta (Imola), da Domenico e Giuseppina Ancarani. Il padre era un mugnaio e la madre una \"\"piccola insegnante di una piccola scuola di campagna\". La madre desiderava che il figlio diventasse \"per lo meno\" ragioniere e nel 1908 lo iscrisse all'Istituto tecnico Pier Crescenzi di Bologna. Diplomatosi ragioniere nel 1913, Baroncini fu assunto nella Mutua Grandine della Associazione provinciale degli agricoltori (Agraria). Nel 1915 Baroncini fu riformato perch\u00e9 leggermente claudicante fin dalla nascita. Dino Grandi scrisse che \nIl 5 gennaio 1920 Baroncini si iscrisse al Fascio bolognese di Combattimento. Il 7 dicembre dello stesso anno, un centinaio di squadristi alla testa di Baroncini si portarono a Castel San Pietro, devastando il Municipio, la Camera del lavoro e la Cooperativa birocciai; sulle macerie della Camera del lavoro, Baroncini arring\u00f2 una folla di atterriti braccianti. \nIl 3 gennaio 1921, in sede di Congresso del Fascio bolognese di Combattimento, Baroncini accus\u00f2 il Segretario Leandro Arpinati di schiavismo agrario e di voler asservire il fascismo alla \"vecchia Italia\". \nIl Congresso emiliano dei Fasci di Combattimento (Bologna, 2-3 aprile 1921) approv\u00f2 l'o.d.g. presentato da Baroncini e da Gattelli di Ferrara (\"la terra a chi la fa fruttare e la lavora di pi\u00f9 nell'interesse generale del Paese\"\"). Una formula che tutelava la propriet\u00e0 privata; condizionava la propriet\u00e0 all'etica \"borghese\" del lavoro; ledeva solo quella borghesia che, per dirla con Baroncini, \"considera la propriet\u00e0 non gi\u00e0 una funzione, ma un privilegio ereditario\". Su \"L'Assalto\" Baroncini si era premurato di dire che\nIl Congresso elesse Grandi e Baroncini al Comitato regionale e Arpinati al Comitato centrale dei Fasci di Combattimento. \nI \"triumviri\" si candidarono alle elezioni politiche del 15 maggio 1921. Poich\u00e9 Arpinati era il candidato degli agrari, Baroncini ritir\u00f2 la sua candidatura per ammassare le preferenze sull'amico e alleato Grandi. \nIl 21 giugno 1921 Baroncini fond\u00f2 la Federazione tra i Fasci della Provincia di Bologna, diventandone Segretario per acclamazione. Con la Federazione egli si proponeva di sottomettere gli indisciplinati Fasci agrari, sottraendoli al controllo dei possidenti locali. \nIl 22 ottobre 1921 fu convocata l'ennesima Assemblea degli iscritti al Fascio bolognese di Combattimento. Un agente di P.S. riferiva:\nArpinati risult\u00f2 perdente e dovette ritirarsi a vita privata. Avrebbe ripreso il suo posto nel 1922. \nIl 12 giugno 1921 un migliaio di fascisti, convenuti a Molinella per \"tricolorizzare\" il paese, devastarono la Camera del lavoro socialista e i locali della Cooperativa di consumo: Giuseppe Massarenti si sottrasse a stento ai bravacci di Augusto Regazzi, riparando a Roma. Nel bolognese i morti per mano fascista furono 19 e i feriti 1936. Il diretto mandante di queste violenze era il Federale di Bologna Baroncini, che dalla sua scrivania in via Galliera ordinava di \"legnare\" gli oppositori, incendiare le Camere del lavoro e \"indurre\" alle dimissioni le Amministrazioni comunali socialiste. \nCon le sue ben note capacit\u00e0 organizzative, Baroncini aveva disseminato il bolognese di fasci e sindacati nazionali, costruendosi una posizione pari solo a quella di Italo Balbo tra i ras emiliani e romagnoli.\nLa firma, il 2 agosto 1921 a Roma, di un \"patto di pacificazione\" tra fascisti e socialisti, avvenne dopo che il 5 luglio il Comitato emiliano dei Fasci di Combattimento aveva formalmente diffidato Mussolini e il Comitato centrale dall'\"impegnarsi in definitivi accordi senza aver tenuto conto delle particolari condizioni delle province emiliane e romagnole\". \nIn un'intervista rilasciata da Baroncini a Il Resto del Carlino, il Federale di Bologna pose esplicitamente la questione dei sindacati nazionali. Il trattato, a detta di Baroncini, non dava \nQuello che Baroncini non diceva era che il suo \"apostolato\" tra le masse si riduceva, di fatto, all'olio di ricino e al manganello. In effetti, i braccianti e i mezzadri che Baroncini non voleva \"\"abbandonare\" erano ostaggi dei sindacati fascisti. Il Congresso dei Fasci emiliani di Combattimento (Bologna, 16 agosto 1921) defin\u00ec quelli di Roma \"trattati insidiosi\". Fu Baroncini che apr\u00ec i lavori del Congresso, osservando che \"mentre a Milano s'invoca la disciplina, nelle Camere del lavoro si preparano le armi per pugnalare i fascisti\". \"Si dice che oggi che siamo degli indisciplinati. No, noi vogliamo salvare il movimento fascista!\"\": parole vivamente applaudite dalle camicie nere convenute a Bologna, che \"beccarono\" l'ex socialista Mussolini con lo slogan \"chi ha tradito tradir\u00e0\". \nTra il \"patto di pacificazione\" e le assise romane dell'Augusteo si colloca, il 17 ottobre 1921 a Ferrara, il Congresso della CISE (Confederazione italiana Sindacati economici). In quella sede, Baroncini e Rossoni si fecero fautori di una Confederazione apolitica. \nEspulso dalla locale Camera sindacale del lavoro perch\u00e9 \"attende a organizzare i sindacati in nome e sotto gli auspici della Federazione provinciale fascista\", il 18 gennaio 1922 Baroncini fond\u00f2 la Federazione bolognese dei Sindacati nazionali. Meno di una settimana dopo, nella sede di via Saffi, nacque la Confederazione generale dei Sindacati nazionali, alla cui Segreteria fu chiamato Edmondo Rossoni. \nIl Congresso fondativo del PNF (Roma, 7 novembre 1921) elesse Baroncini al Comitato centrale. \nIl 12 aprile 1922, chiudendo il Congresso della Federazione provinciale fascista, Baroncini constat\u00f2 \nIl Federale divideva gli agricoltori bolognesi in \"buoni e cattivi\", affidando gli \"schiavisti agrari\" alle sue camicie nere. I buoni agricoltori, scrisse, erano quelli che \"\"dirigono le aziende con criteri moderni, mandano i loro figli a frequentare i corsi di agraria, si occupano della industrializzazione dell'agricoltura\", i cattivi quelli che \"considerano la ricchezza come un diritto che non ha doveri\". L'individualismo contrattuale degli agrari era inconciliabile con il sindacalismo fascista.\nIl 17 ottobre 1921 a Ferrara Baroncini aveva insistito \"perch\u00e9 si discutesse il concetto di Rossoni: sindacalismo autonomo\". Il 24 gennaio 1922 a Bologna era nata la Confederazione generale dei Sindacati nazionali. Renzo De Felice ha scritto che i sindacalisti fascisti preoccupavano quella borghesia \"parruccona, codina e pescecanesca\"\" beccata su L'Assalto da Baroncini: borghesia con cui Mussolini cercava un modus vivendi. Si trattava per il \"duce\" di subordinare la neonata Confederazione al PNF. \nIl 13 agosto 1922 si riun\u00ec il Comitato centrale del Partito. Rossoni e Baroncini si dovettero difendere dall'accusa di populismo. \nLa querelle tra la Federazione fascista bolognese e la Lega provinciale dei contribuenti, nell'estate 1922, si chiuse con le dimissioni di Giacobbe Manzoni e le botte agli agrari Del Turco e Cesari. Su L'Assalto, Baroncini scrisse che la Lega dei contribuenti era il rovescio della medaglia socialcomunista e delle leghe rosse di infausta memoria.\nIl 10 febbraio 1922 trecento fascisti bolognesi si portarono da piazza dei Tribunali a piazza Vittorio Emanuele II, ammassandosi minacciosamente sotto Palazzo D'Accursio; qui furono caricati dalla Guardia Regia, che ne arrest\u00f2 una ventina tra cui Baroncini. Scarcerato il 13 febbraio, Baroncini fu nuovamente arrestato il 4 aprile dopo un comizio a Porretta Terme. \nPer sottrarre alla Federterra i braccianti occupati nel bacino della Bonifica renana, Baroncini organizz\u00f2 con Balbo i \"crumiri\" ferraresi: a Molinella, a Budrio e a Medicina la tessera fascista divent\u00f2 la tessera del pane.\nIl 23 maggio 1922 il Prefetto di Bologna, Cesare Mori, eman\u00f2 un decreto con cui proibiva ai fascisti di \"importare\" operai da una Provincia all'altra. \"Autorit\u00e0 Bologna, asservita spudoratamente socialisti, vieta transito operai Sindacati, minaccia arresto rimpatrio lavoratori, situazione gravissima\", telegraf\u00f2 Baroncini a Roma. In una intervista a \"Il Giornale d'Italia\", il ras bolognese present\u00f2 il suo \"cahi\u00e9r de doleance\": Mori era il leader di una \"\"coalizione contro i fasci e i sindacati nazionali\"; il Prefetto non tutelava la \"libert\u00e0 di organizzazione\"\", istituzionalizzando il \"monopolio\" socialista del lavoro; i suoi poteri erano anticostituzionali. Il 26 maggio Mori scrisse una lunga lettera per rispondere alle accuse di Baroncini. Il \"Vicer\u00e9\" parl\u00f2 di una \"combinata azione agrario-fascista\" per annientare il Partito Socialista Italiano in Provincia di Bologna, e per strappare alle masse i diritti civili, politici e sociali. L'Autorit\u00e0, scrisse, era Autorit\u00e0 dello Stato, e lo Stato non cede alla piazza. \nIl Federale di Bologna mobilit\u00f2 la sua \"Decima Legio\". Tra il 26 maggio e il 3 giugno 1922 gli squadristi devastarono decine di case del popolo, cooperative e circoli operai. Gli uomini di Baroncini setacciarono i quartieri operai, in cui avevano cercato rifugio socialisti, comunisti e popolari. Il 29 giugno convennero sotto le Due Torri Baroncini, Grandi, Oviglio, Balbo e il Segretario del PNF Michele Bianchi. \"\u00c8 incominciata l'occupazione della citt\u00e0\", annot\u00f2 Balbo nel suo diario. Si trattava di una occupazione manu militari con l'intento dichiarato di \"cacciare\" Mori da Bologna. Mori fu effettivamente deposto il 23 giugno. Lo Stato aveva ceduto alla piazza. \nL'occupazione di Bologna prefigurava gi\u00e0 la Marcia su Roma. \"Elezioni o insurrezione?\", si domand\u00f2 Baroncini su L'Assalto del 19 agosto 1922. Il fascismo reclamava \"l'onere e l'onore di governare il Paese\". Pur essendo un rivoluzionario \"duro e puro\", Baroncini non era nemmeno uno sprovveduto. Intervenendo in sede di Comitato centrale del Partito, si pronunci\u00f2 con Grandi per le vie legali.\nL'esercito socialista era stato disperso. La sua \"Caporetto politica\" era stata lo \"sciopero legalitario\" promosso dall'Alleanza del lavoro. \nTra il 29 e il 30 luglio 1922 Baroncini e Balbo condussero un raid terroristico sui Comuni rossi del ravennate e del forlivese. Annot\u00f2 Balbo nel suo diario: \nLa tristemente nota \"colonna di fuoco\" attravers\u00f2 la Romagna senza incontrare resistenze. \nIl 2 agosto 1922 Baroncini intim\u00f2 ai suoi squadristi di stroncare lo \"sciopero legalitario\" in \"qualsiasi modo e con qualsiasi mezzo\". Il neoprefetto di Bologna Enrico Palmieri, scrivendo il 26 agosto a Facta, osserv\u00f2 che nell'ex \"Provincia rossa\" \"nulla pi\u00f9 resta dell'antico\". Il \"novus ordo\" a cui alludeva Palmieri consisteva, di fatto, in un ritorno all'ordine. Gli agrari venivano meno ai patti siglati con i Sindacati nazionali, riducendo gli arativi e reintroducendo nelle scritte le feudali corv\u00e9e. Dei mezzadri senza terra e dei braccianti senza lavoro si fece carico Baroncini nel 1923. \nIl 28 dicembre 1922 il ras bolognese fond\u00f2 la Federazione italiana Sindacati agricoltori; era quella \u00e9lite di proprietari terrieri che intendeva \"l'alta funzione del capitale\", funzione sociale perch\u00e9 eminentemente produttiva. Tanto la Cgil quanto la Confederazione dell'Agricoltura, nate per la lotta di classe, non potevano sopravvivere alla \"rivoluzione manageriale\" di Baroncini. Questo in teoria. Perch\u00e9 in pratica quella degli agrari era tutt'altro che la \"voce dei morti\", e se un morituro politico c'era questi era proprio il potente Federale di Bologna. \nNel 1985 Dino Grandi avrebbe scritto: \nI riformisti di cui scrive Grandi erano i fascisti leali a Mussolini, che voleva \"normalizzare\" il PNF e inserirlo, ossia subordinarlo, allo Stato. I massimalisti erano quei fascisti \"duri e puri\" scontenti dell'esito legalitario che aveva avuto la Marcia su Roma. I dissidenti accusavano il \"duce\" e i suoi pi\u00f9 diretti collaboratori (Grandi, Rocca, Finzi) di aver \"tradito\" la Rivoluzione fascista, cercando un \"modus vivendi\" con la \"vecchia Italia\". \nRenzo De Felice ha scritto che i sindacalisti fascisti costituivano una mina vagante per gli agrari e i fascisti \"temperati\" di Roma. I Federali pi\u00f9 intransigenti, il cui potere in Provincia era sovente superiore a quello dei Prefetti, si facevano fautori di una \"seconda ondata\" rivoluzionaria. \u00c8 in questo contesto che si colloca la parabola politica di Baroncini.\nCaduta.\nBaroncini cadde nel dicembre 1923 per volont\u00e0 di Mussolini, di Grandi e dell'Agraria bolognese. Grandi si oppose a Baroncini perch\u00e9 vide nel suo sindacalismo integrale un fattore di disgregazione del Governo di \"unit\u00e0 nazionale\" varato nel 1922 da Mussolini. \nDurante tutto il 1923, Baroncini attest\u00f2 la sua fedelt\u00e0 al \"Capo del Governo Nazionale\". E il 15 gennaio 1923 il \"duce\" lo nomin\u00f2 Alto Commissario del PNF per l'Emilia-Romagna. Misticamente devoto al \"Napoleone d'Italia\", Baroncini si sfogava sul suo entourage romano. I \"politicanti romani\" diventarono, dopo i socialcomunisti, il \"\"secondo bersaglio\" di Baroncini e dei suoi alleati: Roberto Farinacci a Cremona e Piero Zama a Faenza. I \"falsi amici\" erano gli affaristi e gli arrivisti, che a Roma \"mutilavano la vittoria\" del Fascismo; le \"eccellenze in erba\" (leggi Grandi); gli \"eroi della sesta giornata\" e gli aspiranti fascisti, tra cui gli ex nazionalisti di Luigi Federzoni. Baroncini si fece promotore di una \"santa crociata\" contro chi contaminava la \"purezza\" del PNF. Per tutti i nemici, di destra e di sinistra, il ras bolognese invocava \"un poco di corda e un po' di sapone\", offrendosi come \"boia\" al Governo Mussolini.\nTra gli \"alti papaveri\"\" invisi a Baroncini c'erano Filippo Naldi, comproprietario con gli agrari de Il Resto del Carlino, e il suo direttore Nello Quilici perch\u00e9, scrive su \"L'Assalto\", c'\u00e8 bisogno di \"un supplemento di rivoluzione\" per liberare il \"Carlino\" dalla banda di affaristi che lo controllano e per farne il portavoce del fascismo bolognese.. Affronta i due anche a duello. \nCon l'imprimatur di Aldo Finzi, Sottosegretario agli Interni di Mussolini, la \"\"cricca naldiana\" aveva preteso una mazzetta sull'appalto della Direttissima Bologna-Firenze. La vicenda si chiuse, il 4 agosto 1923, con le dimissioni di Naldi e Quilici. \"L'onest\u00e0 ha vinto\"!\", titol\u00f2 L'Assalto, ma era una vittoria di Pirro. Naldi e Quilici ripararono ne Il Corriere italiano di Finzi, a Roma. Di l\u00ec ammonirono il Partito a riconciliarsi con l'Italia di Mussolini: gi\u00e0 Gobetti aveva individuato in Massimo Rocca la longa manus di Finzi, e si era domandato \"\"chi sono i disinteressati\"?\". I revisionisti fascisti o i \"selvaggi\" delle Province? E Baroncini, ergendosi a campione della moralit\u00e0 fascista, si rese inviso alla \"banda del Viminale\". Da Finzi a Grandi, dal Sottosegretario di Stato Ottavio Corgini al ras di Pavia Cesare Forni, dal boss di Molinella Augusto Regazzi allo stesso Leandro Arpinati, devotissimo alla Confederazione dell'Agricoltura, i nemici del Federale bolognese si coalizzarono per rovesciarlo. \nIl 2 dicembre 1923 il Congresso provinciale dei Fasci di Combattimento rielesse Segretario Baroncini per acclamazione. Tra le ovazioni dei suoi fedelissimi, il Federale bolognese minacci\u00f2 la chiusura delle iscrizioni al PNF e l'espulsione della \"\"zavorra\" (gli arrivisti) dalla \"barca del Fascismo\". Interpellato da Aurelio Manaresi se \"coll'epiteto di Giuda avesse voluto alludere all'on. Grandi\", egli disse di non avere \"alcuna stima e amicizia\"\" per l'avvocato imolese. I due contendenti si appellarono al \"duce\", che intervenne commissariando l'indisciplinata Federazione petroniana: era la fine politica di Baroncini. \nVistosi perduto, un annichilito Baroncini si ritir\u00f2 a vita privata. Il 12 agosto 1924 l'ex ras di Bologna scrisse una lettera a Il Resto del Carlino: \nL'11 marzo 1924 Mussolini volle Leandro Arpinati alla Segreteria dell'epurata Federazione fascista di Bologna. \nNegli anni Trenta Baroncini si trasfer\u00ec a Milano. Nel 1937 Edgardo Morpurgo gli offr\u00ec la Direzione delle Assicurazioni Generali. \nNel 1938 il Presidente della Compagnia, Giuseppe Volpi di Misurata, lo nomin\u00f2 suo Amministratore delegato.\nVicepresidente nel 1956, nel 1960 Baroncini succedette a Camillo Giussani alla Presidenza della Compagnia triestina. \"\"Ho amato molto la Compagnia\", scrisse nel 1968, \"che \u00e8 stata per me ragione di vita\"\".\nGino Baroncini mor\u00ec a Bologna il 31 ottobre 1970."}
{"id": "750164", "revid": "2519", "url": "https://it.wikipedia.org/wiki?curid=750164", "title": "Samuel White Baker", "text": ""}
{"id": "750165", "revid": "77358", "url": "https://it.wikipedia.org/wiki?curid=750165", "title": "Hylochoerus", "text": ""}
{"id": "750166", "revid": "126257", "url": "https://it.wikipedia.org/wiki?curid=750166", "title": "Ponte Lambro (Milano)", "text": "Ponte Lambro (\"Pont Lamber\" in dialetto milanese, : ) \u00e8 in provincia di Milano situato nella periferia sud-est della citt\u00e0. \u00c8 compreso nel Municipio 4 del decentramento amministrativo e il suo territorio \u00e8 delimitato a ovest dalla Tangenziale est che lo divide dal quartiere di Morsenchio, del quale faceva invece precedentemente parte, a est dal fiume Lambro e a sud confina con il comune di San Donato Milanese.\nStoria.\nL'area su cui \u00e8 sorto l'attuale abitato di Ponte Lambro era un tempo un territorio esclusivamente agricolo, caratterizzato da una particolare ricchezza di acque superficiali. Il naturale sistema dei fontanili e delle rogge era stato canalizzato e sfruttato a fini agricoli fin dal XIII secolo attraverso le marcite, da parte dei monaci dell'ordine degli Umiliati insediati nella vicina abbazia di Monlu\u00e8.\nI confini erano definiti a nord dall'antica strada Paullese, a est dal fiume Lambro e a ovest e sud, rispettivamente, dalla roggia Spazzola e da quella delle Quattro Ave Marie. Sin dall'epoca imperiale romana, un ponte di legno permetteva alla strada Paullese di superare il fiume Lambro.\nAlla fine dell'Ottocento, l'area coincide con il terreno dei due grandi poderi detti Canova e Zerbone, sui quali sorgevano antiche cascine e mulini: la \"Cascina Zerbone\" (XIV secolo), poco distante il \"Mulino della Spazzola\" (XIII secolo) situato sulla roggia omonima, e la \"Cascina Canova, o Casanova\" (XVII secolo).\nOriginariamente sottoposti alla giurisdizione civile ed ecclesiastica della Pieve di San Donato, i due poderi erano amministrati da sempre dal comune di Morsenchio, prima di essere annessi col Risorgimento al comune di Mezzate, che nel 1916 divenne Linate al Lambro, vista la continua crescita del numero dei suoi abitanti: la gran parte, infatti, si concentrava in quella fetta di territorio che prese il nome di Ponte Lambro.\nNel 1922, a seguito di alcuni espropri per la realizzazione del Porto di Mare e del canale Milano-Cremona-Po, mutarono i confini territoriali del comune di Linate al Lambro: le frazioni di Ponte Lambro e Morsenchio furono aggregate al comune di Milano, e i confini vennero ridefiniti spostando pi\u00f9 a sud il limite del territorio milanese, sottraendo anche una piccola porzione del comune di San Donato in fondo all'abitato di Ponte Lambro. Il tutto, per\u00f2, rimase sulla carta, e soltanto il 1\u00ba gennaio 1925 divenne definitiva l'aggregazione di Ponte Lambro e Morsenchio a Milano, mentre il progetto del porto non ebbe seguito e il canale non venne mai realizzato.\nIl comune di Linate al Lambro perse, oltre ad una buona fetta del suo territorio, la met\u00e0 della popolazione, passando da 3931 a 1914 abitanti.\nLe origini.\nIl \"podere della Canova\", su cui \u00e8 sorto l'abitato di Ponte Lambro, apparteneva un tempo all'ordine degli Umiliati di Brera, che a Monlu\u00e8 avevano la propria grangia, insieme con altre case e conventi a Morsenchio e Linate. Venne poi acquistato dal \u201cLuogo Pio Elemosiniere delle Quattro Ave Marie\u201d, un'antica confraternita deputata ad opere caritatevoli. Su questo fondo sorgeva \"l'Osteria delle Quattro Marie\u201d, che apparteneva al medesimo Luogo Pio. Era situata in corrispondenza del quarto miliare della strada consolare romana che congiungeva Milano a Cremona, e ancora oggi \u00e8 conosciuta come \"Osteria del Bagutto\": risale al 1284 il primo documento che ne attesta l'esistenza. La Roggia Certosa e una strada, l'odierna via Camaldoli, separava il podere della Canova dal fiume Lambro, e la lunga fascia di terra che stava fra i due corsi d'acqua, insieme col molino detto di Gavazzo, apparteneva al Monastero delle Madri di Santo Spirito. La propriet\u00e0 dei terreni fu per lungo tempo in mano agli ordini monastici. Il cambio di propriet\u00e0 avvenne tra il Settecento e l'Ottocento, quando i poderi e gli stabili che vi sorgevano vennero venduti a privati. Poco prima del fiume Lambro esiste una vecchia cappelletta, con l'affresco che raffigura la \u201cFuga in Egitto\u201d. Venne restaurata nel 1912 dal signor Giovanni Sala, oste del Butteghin.\nInizio novecento.\nSorto in prossimit\u00e0 di un ponte sul fiume Lambro, da cui il suo nome, il borgo di Ponte Lambro inizi\u00f2 ad acquisire una sua fisionomia nei primi anni del Novecento, con l'insediamento di una trentina di \"artigiani lavandai\". Espulsi dalla citt\u00e0 in continua crescita, trovarono proprio qui le acque limpide delle rogge (Roggia Certosa, Roggia delle Quattro Ave Marie e Roggia Spazzola) e i prati erbosi per la stesa dei panni. Lungo la via Camaldoli sorsero le prime lavanderie, seguite da quelle di via S. Antonio (rinominata via Umiliati nel 1925, quando Ponte Lambro divenne un quartiere di Milano), le pi\u00f9 numerose, e via via tutte le altre.\nLa popolazione aument\u00f2 progressivamente a causa del processo migratorio verso la citt\u00e0 e i comuni limitrofi degli ex lavoratori agricoli, espulsi dalla meccanizzazione dell'agricoltura e attratti da un lavoro sicuro nelle fabbriche. Lo scoppio della prima guerra mondiale e la destinazione industriale di una parte del territorio compreso tra Linate al Lambro e Taliedo, favor\u00ec l'insediamento di nuovi stabilimenti per la produzione bellica: a Morsenchio le industrie chimiche Societ\u00e0 Italiana Prodotti Esplodenti e la Societ\u00e0 Derivati Cellulosa; sul limitare dell'aeroporto di Taliedo le ditte aeronautiche SSAI-Societ\u00e0 per lo Sviluppo dell'Aviazione in Italia (nel 1917 venne rilevata da Gianni Caproni e divenne Societ\u00e0 Italiana Caproni e poi Aeroplani Caproni nel 1929).\nQualche anno pi\u00f9 tardi a Morsenchio si insedi\u00f2 un'importante industria chimica, l'Appula (rilevata dalla Montecatini nel 1941), mentre nel 1929 anche l'azienda aeronautica Piero Magni Aviazione trasfer\u00ec la sua attivit\u00e0 a Morsenchio in via Bonfadini, dove trovarono lavoro diversi abitanti di Ponte Lambro.\nFurono edificate nuove case, aprirono nuovi negozi e attivit\u00e0 artigianali, modificando e arricchendo il tessuto sociale del quartiere, che aveva ormai raggiunto i 1.500 abitanti nei primi anni Venti. Nei primi decenni del Novecento la popolazione era connotata da un tessuto sociale piuttosto omogeneo, di estrazione nettamente proletaria e strutturato intorno ad alcune grandi famiglie. Accanto a quello dei lavandai si andava formando un nutrito nucleo operaio, richiamato in quest'area dalla presenza di alcune industrie che traevano particolari vantaggi da questa parte della provincia per la ricca presenza di acque, della ferrovia e, soprattutto, della inesauribile manodopera a buon mercato.\nNel 1921 il movimento fascista trov\u00f2 sostenitori e finanziatori tra i proprietari terrieri, fittavoli e artigiani di Linate al Lambro, che fondarono la sezione del Fascio di combattimento. Divenne in seguito Sezione del Partito Nazionale Fascista, con sede nella palazzina dietro il palazzo municipale. I consiglieri comunali socialisti e comunisti furono minacciati e costretti a dare le dimissioni, causando lo scioglimento della giunta di Ardemagni prima, e poi quella del sindaco Emilio Lorini. In seguito i fascisti presero possesso della Cooperativa Edificatrice e della Cooperativa di Consumo, imponendo propri rappresentanti nei consigli di amministrazione.\nSviluppo urbanistico.\nL'insediamento residenziale si intensific\u00f2 negli anni tra il 1912 e il 1915 quando, dallo smembramento del fondo agricolo della Canova, si svilupp\u00f2 una rete di strade che gravitava sull'attuale via Umiliati. Le previsioni contenute nel Piano Regolatore Generale del 1933 non vennero mai attuate, lasciando alla spontaneit\u00e0 lo sviluppo edilizio del quartiere mantenendo inalterata la viabilit\u00e0. Alla fine degli anni '30 il quartiere era ormai ben delineato nel suo sviluppo in direzione nord-sud (lungo gli assi delle vie Camaldoli e Umiliati paralleli alle rogge Certosa e delle Quattro Ave Marie) ed era caratterizzato dalla prevalenza di edilizia residenziale a bassa densit\u00e0 mista ad attivit\u00e0 commerciali e artigianali.\nSeconda guerra mondiale.\nDurante la seconda guerra mondiale, Ponte Lambro divenne la base operativa di cellule della Resistenza, mentre la sede del Partito Nazionale Fascista, in via Monte Oliveto, rimase sempre pressoch\u00e9 deserta. Molti operai antifascisti costituirono cellule di strada e squadre di officina, compiendo azioni di sabotaggio negli stabilimenti della Caproni, Montecatini e Piero Magni, facendo saltare i pali della luce e del telefono lungo la strada Paullese. Militavano in diverse formazioni partigiane: nella 124\u00aa e 196\u00aa Brigata Garibaldi SAP, nelle formazioni di Giustizia e Libert\u00e0 e nella 38\u00aa Brigata Matteotti, in contatto con altre formazioni della Zona Vittoria-Romana, in particolare del rione di Calvairate.\nNove furono i pontelambresi arrestati e deportati nei campi di concentramento tedeschi, tra giovani renitenti alla leva e chi aveva partecipato agli scioperi del marzo 1944: solo quattro tornarono a casa. Nei giorni che seguirono la Liberazione, il CLN di Ponte Lambro, composto da esponenti del PCI, PdA e PSI, svolse un ruolo importante per l'approvvigionamento di viveri e medicinali da distribuire alla popolazione, e per il controllo dell'ordine pubblico. Il Consiglio di Amministrazione della Cooperativa di Consumo torn\u00f2 nelle mani di chi l'aveva fondata nel 1922, socialisti e comunisti, chiudendo il periodo di controllo da parte del Partito Fascista, durante il quale era stata venduta la propriet\u00e0 dell'edificio per pagare i debiti accumulati.\nDalla crisi economica del dopoguerra fino agli anni '60.\nLa crisi economica del dopoguerra determin\u00f2 la chiusura di molte fabbriche e il licenziamento di migliaia di lavoratori (5.000 alla Caproni). Il processo migratorio, interrotto dalla guerra, riprese negli anni '50 con l'arrivo di nuove famiglie provenienti dalle regioni del meridione, dalla Toscana e dal Veneto. \nNel 1954 venne costruita una chiesa provvisoria, un capannone prefabbricato che la Curia milanese adott\u00f2 per il piano generale di costruzione delle nuove chiese. Con decreto del 14 luglio 1954, Don Marco Scandroglio fu autorizzato dall'arcivescovo a celebrarvi la S. Messa. Nel 1955 venne fondata la Parrocchia e il 7 agosto Don Aldo Gessaga inizi\u00f2 a dir messa nella chiesa del Sacro Cuore. Il 27 gennaio 1963 si tenne la benedizione della prima pietra della nuova chiesa (i lavori di costruzione terminarono nel 1965), che verr\u00e0 consacrata ufficialmente il 18 aprile 1968. In quegli anni Ponte Lambro arriv\u00f2 a contare circa 5.000 abitanti, pur mantenendo una struttura di vero e proprio \u201cpaese\u201d ai margini della citt\u00e0.\nAlcune realt\u00e0 industriali si insediarono lungo la via Umiliati, offrendo occasioni di lavoro anche per i residenti. La prima, nel 1950, \u00e8 stata la ditta Taliedina Costruzioni Meccaniche, specializzata nella costruzione di collettori di scarico e silenziatori (marmitte) per le moto Parilla. Con gli anni \"60\" e il boom economico giunse la Admiral, importante societ\u00e0 americana specializzata nella costruzione di televisori, che costru\u00ec un nuovo edificio per tecnici e impiegati. Verso la fine degli anni 60 la Admiral trasfer\u00ec la propria attivit\u00e0 e al suo posto si insedi\u00f2 la Olivetti che fino alla met\u00e0 degli anni 80 mantenne a Ponte Lambro un importante distaccamento di impiegati e addetti alla riparazione e manutenzione di macchine da scrivere e calcolatrici.\nL'ampliamento dell'aeroporto di Linate (1960), con l'interruzione della strada Paullese, e la realizzazione della Tangenziale Est (nei primi anni '70) contribuirono ad accentuare l'isolamento del quartiere, rendendolo corpo a parte rispetto alla citt\u00e0. Nella primavera del 1961 venne demolita la Cascina Canova, per far posto alla Casa di cura delle \"Quattro Marie\". Nel 1981 la clinica divenne il Centro cardiologico Monzino, un importante ospedale specializzato in cardiologia che \u00e8 pure una sede della facolt\u00e0 di medicina dell'Universit\u00e0 degli Studi di Milano.\nIl XXI secolo.\nCon l'inizio del nuovo secolo, Ponte Lambro conosce un'altra profonda ristrutturazione attraverso un intervento sul patrimonio pubblico previsto dal Contratto di Quartiere che ha operato sui caseggiati ALER di via Guido Ucelli di Nemi e Serrati, il rifacimento delle vie centrali del quartiere, la ristrutturazione del Centro Territoriale Sociale, del Centro Giovani, dell'edificio parrocchiale, del Mercato Comunale, dell'ufficio postale e di alcune palazzine in via Rilke appartenenti al Comune di Milano. Il progetto di riqualificazione di alcuni caseggiati ALER, al quale ha partecipato anche l'architetto Renzo Piano presentato nel maggio 2000, \u00e8 in fase di attuazione a partire dal 2012.\nNel 2008, in via Camaldoli al confine con San Donato Milanese, \u00e8 stato inaugurato l'Istituto Scientifico di Riabilitazione della Fondazione Maugeri. Il nuovo monumento ai caduti di tutte le guerre si trova in via Parea, davanti al centro civico. \u00c8 stato eretto nel settembre 2012 per volere del comune di Milano, del consiglio di zona 4 e delle sezioni ANPI della zona 4, e ufficialmente inaugurato il 20 ottobre successivo. Nel quartiere \u00e8 presente l'Antica trattoria Bagutto, ristorante pi\u00f9 antico d'Italia e del secondo in Europa, dopo lo Stiftskeller St. Peter di Salisburgo."}
{"id": "750169", "revid": "842", "url": "https://it.wikipedia.org/wiki?curid=750169", "title": "Mattel Electronics", "text": ""}
{"id": "750173", "revid": "22356", "url": "https://it.wikipedia.org/wiki?curid=750173", "title": "Hylocoerus meinertzhageni", "text": ""}
{"id": "750175", "revid": "1543377", "url": "https://it.wikipedia.org/wiki?curid=750175", "title": "Hylochoerus meinertzhageni", "text": "L'ilochero (\"Hylochoerus meinertzhageni\", Thomas 1904) \u00e8 un mammifero della famiglia Suidae, e unico rappresentante del suo genere. \u00c8 diffuso nelle zone boscose dell'Africa equatoriale.\nDescrizione.\nI maschi adulti possono raggiungere i 2 m di lunghezza e i 110\u00a0cm di altezza al garrese, con un peso che pu\u00f2 superare i 220\u00a0kg. Le femmine sono pi\u00f9 piccole dei maschi. L'ilochero \u00e8 generalmente considerato il pi\u00f9 grande membro della famiglia Suidae.\nA differenza della maggior parte degli altri suidi, l'ilochero ha una folta copertura di pelo, che per\u00f2 tende a diradarsi con l'et\u00e0. Il pelo \u00e8 nero corvino in superficie, ma vicino alla pelle diventa di un color arancio intenso. Le orecchie sono abbastanza grandi e romboidali, le zanne sono di dimensioni minori rispetto al facocero ma pi\u00f9 grandi che nel potamochero. Ciononostante, esse possono raggiungere una lunghezza di 35 centimetri.\nAnche se conosciuto da millenni dalle popolazioni locali, la scoperta di questo animale da parte degli occidentali avvenne solo nel 1904, a causa dei vari tab\u00f9 e superstizioni che spingevano gli indigeni all'omert\u00e0. Il nome specifico gli fu assegnato in onore di Richard Meinertzhagen che ne uccise un esemplare in Kenya e lo sped\u00ec via mare al Museo di storia naturale di Londra.\nDistribuzione e habitat.\nL'ilochero vive nella foresta vergine dell'Africa centro-occidentale, confinato soprattutto nelle aree verdi della Guinea e del Congo. Si spinge tuttavia fino all'altopiano etiopico e nei monti del Ruwenzori. Il suo habitat preferito \u00e8 costituito dalle foreste inframmezzate a preterie, ma lo si pu\u00f2 trovare anche nelle savane alberate e negli ambienti subalpini fino ad un'altitudine di 3.800 metri. L'incapacit\u00e0 di sopportare la bassa umidit\u00e0 o periodi prolungati di esposizione ai raggi diretti del sole fa s\u00ec che questi animali siano assenti nelle zone aride o dagli spazi aperti privi di una densa copertura arborea.\nBiologia.\nComportamento.\nVive in grossi gruppi di 20 o pi\u00f9 individui composti dalle femmine con i piccoli e spesso un unico vecchio maschio. Subito prima della nascita della prole, per\u00f2, le coppie si isolano e non tollerano la presenza di altri individui. Questo fatto ne pregiudica l'addomesticabilit\u00e0 e l'allevamento in cattivit\u00e0, poich\u00e9 questi animali richiederebbero grandi spazi. Per il resto, \u00e8 molto meno aggressivo degli altri suidi. Quando i piccoli hanno circa una settimana di vita, le femmine ritornano con il branco e tutti i membri del gruppo si prendono cura dell'allevamento e della protezione dei nuovi nati. L'ilochero \u00e8 considerato un animale notturno, tuttavia nei periodi pi\u00f9 freddi \u00e8 facile avvistarlo anche durante il giorno ed \u00e8 stato suggerito che sia diurno nelle regioni dove non si sente minacciato dalla presenza dell'uomo.\nAlimentazione.\nPresenta una dieta molto pi\u00f9 strettamente erbivora rispetto agli altri suidi e non grufola quasi mai per trovare il cibo, che consiste soprattutto di erba, frutta e foglie.\nPredatori.\nL'ilochero \u00e8 preda di pochi animali. Vivendo in habitat perlopi\u00f9 forestali, \u00e8 al sicuro dal leone, mentre il leopardo attacca preferibilmente i cuccioli e le femmine; ciononostante, alcuni leopardi maschi hanno sviluppato una tecnica particolare per uccidere anche i verri, ovvero gli esemplari maschi: dopo un lungo agguato, il felino balza sulla schiena del suino e, mentre questo si dimena, gli assesta terribili zampate e gli morde il collo. Quindi si ritira, e aspetta che la preda muoia dissanguata. Questa tecnica \u00e8 comunque potenzialmente molto pericolosa e pochi leopardi specializzati la usano."}
{"id": "750177", "revid": "486946", "url": "https://it.wikipedia.org/wiki?curid=750177", "title": "Electrabuzz", "text": ""}
{"id": "750178", "revid": "1543377", "url": "https://it.wikipedia.org/wiki?curid=750178", "title": "Alphonse Allais", "text": "Biografia.\nNato a Honfleur nel 1854, dopo essere stato biologo e farmacista, Alphonse Allais divenne giornalista e umorista.\nMor\u00ec per un'embolia polmonare. Di lui ci resta l'immagine di un uomo dallo humour acido e di uno specialista della teoria dell'assurdo.\nAttivit\u00e0 letteraria.\nCompose numerose novelle fantasiose, monologhi, scherzi. Poeta oltre che umorista, coltiv\u00f2 tra l'altro la poesia olorima, cio\u00e8 costituita da versi interamente omofoni, nei quali la rima \u00e8 costituita dalla totalit\u00e0 del verso. Esempi:\nSeppe prendere in giro se stesso nel verso seguente:\nseguita dal seguente commento in calce alla pagina: \"La rima non \u00e8 molto ricca, ma preferisco questa che cadere nella trivialit\u00e0\".\nLa sua arte di \"allungare il brodo\" dei suoi scritti era proverbiale. Tuttavia, \u00e8 vero che anche questo lo faceva con spirito.\nPersonaggi.\nAlcuni personaggi ritornano in maniera ricorrente nel mondo di Alphonse Allais:\nIntitolazioni.\nL'association des authentiques amis d'Alphonse Allais (AAAAA) \u00e8 un'organizzazione che raggruppa persone amanti dello humour di Alphonse Allais. La sua sede \u00e8 al \"Petit Mus\u00e9e d'Alphonse\", a Honfleur.\nInfluenza culturale.\nNel luglio 2005 il Primo ministro francese Dominique de Villepin utilizz\u00f2 durante una conferenza stampa l'espressione \u00abpatriottismo economico\u00bb. Si pu\u00f2 attribuire la paternit\u00e0 di questa espressione ad Alphonse Allais, che la impieg\u00f2 in una novella pubblicata in \u00abDeux et deux font cinq\u00bb. \"Patriottismo economico. Lettera a Paul D\u00e9roul\u00e8de.\" Beninteso, egli prende in giro allegramente le tesi del patriottardo.\nOpere.\nChiam\u00f2 una sua opera \"Le parapluie de l'escouade\" per due ragioni: non c'era traccia di ombrelli (\"parapluie\") in alcun caso, e la questione del drappello (\"escouade\"), \"unit\u00e0 di combattimento tanto importante\", non era evocata in alcun momento (Boris Vian tenne a mente la lezione per il suo titolo L'automne \u00e0 P\u00e9kin). Poich\u00e9 alcuni lettori scorbutici protestarono, egli intitol\u00f2 il suo volume seguente \"Pour cause de fin de bail\" giustificando l'opportunit\u00e0 del titolo con il fatto che \"il suo locatore (\"bailleur\") gli notificava lo sfratto alla fine del mese\"."}
{"id": "750179", "revid": "31360", "url": "https://it.wikipedia.org/wiki?curid=750179", "title": "Petr\u00f3leos de Venezuela", "text": ""}
{"id": "750181", "revid": "31360", "url": "https://it.wikipedia.org/wiki?curid=750181", "title": "Petr\u00f3leos de Venezuela, S.A.", "text": ""}
{"id": "750184", "revid": "256896", "url": "https://it.wikipedia.org/wiki?curid=750184", "title": "Potamochoerus larvatus", "text": "Il potamocero (\"Potamochoerus larvatus\" F.Cuvier, 1822) \u00e8 un mammifero della famiglia dei suidi, diffuso dalla Somalia alla provincia del Natal in Sudafrica. Vive inoltre in Madagascar, nelle Comore e a Mayotte, dove \u00e8 stato probabilmente introdotto dall'uomo.\nDescrizione.\nMisura fra i 65 e gli 85 cm al garrese e pesa tra i 50 e gli 85 kg. \u00c8 fornito di una peluria fitta e lunga di un colore che va dal rossiccio al marrone scuro, che tende a scurirsi sempre pi\u00f9 con l'et\u00e0. In entrambi i sessi \u00e8 presente un mantello di pelo pi\u00f9 chiaro sulle spalle, che si gonfia quando l'animale \u00e8 agitato. Le orecchie e la fronte sono tendenti al bianco. Le zanne sono piuttosto piccole: i maschi sono generalmente pi\u00f9 grandi e robusti delle femmine.\nSi differenzia dai facoceri e dai maiali domestici perch\u00e9 corre con la coda verso il basso, inoltre ha un grugno molto muscoloso e occhi pi\u00f9 piccoli.\nIl \"Potamochoerus larvatus\" \u00e8 strettamente imparentato con il \"Potamochoerus porcus\".\nBiologia.\n\u00c8 un animale sociale che vive in gruppi di 12 o pi\u00f9 individui, normalmente composti da una coppia dominante, varie femmine subordinate ed i giovani non ancora maturi sessualmente. I cuccioli nascono in estate in numero di 4 o pi\u00f9 ed i genitori diventano molto aggressivi quando si tratta di difenderli.\nSono animali onnivori che mangiano radici, frutti, insetti, piccoli animali e cuccioli di altri animali. Mentre si nutrono grugniscono flebilmente, mentre quando sono allarmati emettono una sorta di ruggito.\nDistribuzione e habitat.\nI confini esatti che separano l'areale del \"P. larvatus\" da quello del \"P. porcus\" non sono chiari ma in linea generale si pu\u00f2 dire che \"P. porcus\" occupa la parte centrale e occidentale dell'Africa, mentre \"P. larvatus\" occupa la parte orientale e meridionale. Nelle aree di contatto si pensa che si possano verificare degli incroci, anche se alcuni autori contestano questa possibilit\u00e0.\nFino a poco tempo fa il potamochero dell'Africa occidentale era spesso considerato una variante arancione di \"P. larvatus\". Si pensa che gli esemplari che vivono in Madagascar appartengano alla specie \"P. larvatus\" anche se alcune autorit\u00e0 assegnano i suini presenti in questa isola a due sottospecie (\"larvatus\" e \"hova\"). Molta confusione rimane sulla colorazione dei potamocheri. In termini generali, si pu\u00f2 affermare con una certa sicurezza che gli esemplari pi\u00f9 a sud sono grigi e man mano che ci si muove a nord e a ovest il mantello diventa pi\u00f9 arancio mentre per i maschi adulti la fronte diventa pi\u00f9 nera."}
{"id": "750185", "revid": "287204", "url": "https://it.wikipedia.org/wiki?curid=750185", "title": "Stato di coscienza", "text": "Lo stato di coscienza si riferisce al livello di coscienza presentato dalla persona in una determinata condizione.\nCaratteristiche.\nDal punto di vista neurologico la coscienza \u00e8 caratterizzata da due componenti: la vigilanza e la consapevolezza.\nLo stato di coscienza \u00e8 stabilito dal buon funzionamento di queste due componenti. Quando si ha vigilanza senza consapevolezza la persona appare con gli occhi aperti, un normale ciclo sonno-veglia senza segni di contatto con l'ambiente. Questa condizione \u00e8 normalmente conosciuta come stato vegetativo.\nNel caso del coma oltre alla consapevolezza manca la vigilanza per cui la persona ha gli occhi chiusi e ha difficolt\u00e0 a fornire risposte anche riflesse (es. reazioni allo stimolo doloroso).\nStati di coscienza.\nLo stato di coscienza pu\u00f2 avere un'ampia gamma livelli che non sono classificati in modo univoco. La maggior parte degli esempi possono corrispondere ai seguenti stati: \nLa misurazione, tentata nell'ambito delle neuroscienze, \u00e8 per\u00f2 legata a parametri soggettivi; non \u00e8 quindi attualmente possibile procedere con analisi o classificazioni scientificamente attendibili.\nAlcuni autori (Damasio) parlano di \"coscienza nucleare\" per definire quella condizione alla base di comportamenti automatici come, ad esempio, nel sonnambulismo, quando una persona pu\u00f2 effettuare una serie di azioni anche complesse senza una specifica consapevolezza e ricordo.\nUn livello pi\u00f9 alto \u00e8 la coscienza classica che prevede un'interazione pi\u00f9 o meno appropriata con l'ambiente.\nIl livello massimo di coscienza \u00e8 rappresentato dalla \"coscienza di S\u00e9\" o autocoscienza che prevede la gestione complessa di s\u00e9 stessi nell'ambiente sociale con elaborazioni complesse di pensiero e di strategie d'azione.\nNelle scuole di spiritualit\u00e0 ed esoterismo esiste poi una forma di coscienza ancora superiore, che consiste nell'identificazione cosmica con Dio o con l'anima del mondo, ad esempio nel \"Sam\u0101dhi\" o nelle esperienze extracorporee."}
{"id": "750186", "revid": "122784491", "url": "https://it.wikipedia.org/wiki?curid=750186", "title": "Saddam", "text": ""}
{"id": "750187", "revid": "1714743", "url": "https://it.wikipedia.org/wiki?curid=750187", "title": "Guglielmo I di Provenza", "text": "Origine.\nFiglio del conte d'Arles, conte di Avignone e conte di Provenza, Bosone II di Provenza (come ci viene confermato dal documento n\u00b0 29 del \"Cartoulaire de l'abbaye de Saint-Victor de Marseille\" e di Costanza (come ci conferma il monaco e storico benedettino dell'Abbazia di Montmajour, Dom Chantelou, nel suo \"Histoire de Monmajour, Revue Historique de Provence, 1\u00e8re ann\u00e9e\", a pag. 37), che per numerosi storici era Constanza di Provenza (920/30-dopo il 963), la figlia del conte di Vienne, Carlo Costantino. Che Costanza sia la figlia di Carlo Costantino non v'\u00e8 certezza.\nSecondo alcuni storici che sia la figlia di Carlo Costantino solo per il fatto di avere tale nome che in precedenza nella Provenza non era usato, mentre per altri che hanno confutato tale tesi in quanto in vari documento dell'abbazia di Cluny, si trovano donne con tale nome (il n\u00b0 45, il n\u00b0 390, il n\u00b0 530, il n\u00b0 582 e il n\u00b0 683), Costanza era sorellastra di Carlo Costantino, figlia di suo padre Ludovico e la seconda moglie Adelaide.\nBosone II era figlio del conte in Provenza (forse conte d'Avignone), Rotboldo I di Provenza (come ci viene confermato dal documento n\u00b0 29 del \"Cartoulaire de l'abbaye de Saint-Victor de Marseille, tome I\"?- ca. 950), e della moglie di cui non si conoscono n\u00e9 il nome n\u00e9 gli ascendenti, ma secondo alcuni era Ermengarda d'Aquitania, figlia del duca d'Aquitania Guglielmo il Pio e di Engelberga di Provenza.\nBiografia.\nGuglielmo compare, come firmatario, in un documento del 963 dell\"'Histoire de Monmajour, Revue Historique de Provence, 1\u00e8re ann\u00e9e\", assieme ai genitori, Bosone II e Costanza ed ai fratelli, Rotboldo e Ponzio; da questo documento si deduce che Guglielmo fosse il fratello maggiore in quanto citato per primo. Ma nel documento n\u00b0 29 del \"Cartoulaire de l'abbaye de Saint-Victor de Marseille\", del 965, Rotboldo viene citato prima del fratello.\nNel 968, alla morte del padre, Guglielmo gli subentr\u00f2 nel titolo di conte di Avignone, mentre il fratello, Rotboldo, in quello di conte conte di Arles, ed assieme assunsero il titolo di conte di Provenza. Guglielmo \u00e8 considerato il fondatore della contea di Provenza.\nPrima del 970 (come risulta dal documento n\u00b0 598 del \"Cartoulaire de l'abbaye de Saint-Victor de Marseille, tome I\", dell'aprile 970, in cui, Guglielmo e la moglie, la contessa Arsinda, fanno congiuntamente una donazione all'abbazia stessa), spos\u00f2 Arsenda di Comminges (ca.950- dopo il 979, anno in cui compare per l'ultima volta citata in un documento), che secondo lo storico Szabolcs de Vajay era figlia del conte Arnaldo di Comminges e della contessa Arsenda di Carcassonne. Sempre secondo Szabolcs de Vajay era anche la sorella della viscontessa di Narbonne, Adelaide, che la cita nel suo testamento del 978 (documento n\u00b0 130 dell\"'Histoire G\u00e9n\u00e9rale de Languedoc, Tome V, Preuves, Chartes et Dipl\u00f4mes\".\nNel 972, col fratello Rotboldo II si mise alla testa di una coalizione di nobili provenzali per cacciare definitivamente i Saraceni dal sud della Provenza e, nel corso del 973, con l'apporto delle truppe del marchese di Torino, Arduino il Glabro a Tourtour, ottennero una schiacciante vittoria, che permise di conquistare la fortezza di Frassineto (oggi identificata con La Garde-Freinet) e di liberare la Provenza dalla presenza dei Saraceni.Questa vittoria, ottenuta senza l'aiuto del suo signore, il re di Arles, Corrado il Pacifico, gli permise di avere il controllo effettivo sulla Provenza e di poter distribuire le terre riconquistate ai suoi vassalli.\nNel 979 assunse anche il titolo di marchese di Provenza, come risulta dal documento di donazione n\u00b0 1042 del \"Cartoulaire de l'abbaye de Saint-Victor de Marseille, tome II\", una donazione all'abbazia stessa, in cui Guglielmo si definisce marchese (anno da cui si data la costituzione del marchesato di Provenza), viene controfirmata anche dalla moglie, la contessa Arsinda, che fu redatta ad Arles, e, nel 980, Guglielmo si trasfer\u00ec ad Arles.\nEssendo rimasto vedovo nel 983 circa, tra il 984 ed il 986 spos\u00f2 (come viene confermato nel \"Chronica de Gesta Consulum Andegavorum\" e nel \"Hugonis Floriacensis, Liber qui Modernorum Regum Francorum continet Actus 9\"), contro il volere del papa, Giovanni XV, Adelaide d'Angi\u00f2 (947-1026), figlia del Conte d'Angi\u00f2 e poi, conte di Nantes e duca di Bretagna, Folco II e di Gerberga (secondo lo storico Maurice Chaume era figlia del Visconte Goffredo d'Orleans); infatti Adelaide, secondo il \"Cartulaire de l'abbaye de Saint-Chaffre du Monastier et Chronique de Saint-Pierre du Puy\"', era la sorella del conte d'Angi\u00f2, Goffredo detto Grisegonelle (figlio di Folco II secondo la \"Chronica de Gesta Consulum Andegavorum, Chroniques d'Anjou\"). Folco II d'Angi\u00f2 era figlio del conte d'Angi\u00f2, Folco il Rosso e di Rosalia di Loches, figlia di Garnier (\"Warnerius\"), signore di Loches. Adelaide era al suo quarto matrimonio, avendo sposato: \nIl matrimonio tra Guglielmo e Adelaide, non pi\u00f9 ostacolato da papa, Giovanni XV, dopo la morte di Luigi V, avvenuta, nel 987, causa avvelenamento (secondo il \"Chronicon sancti Maxentii Pictavensis, Chroniques des Eglises d\u00b4Anjou\") fece un grande scalpore, come riportato dalle \"Richeri Historiarum\".\nNegli ultimi anni di vita divenne molto pio e la sua politica fu molto favorevole alle richieste degli uomini di chiesa e dei conventi.Nell'agosto del 990, assieme al fratello, Rotboldo II, alla moglie, Adelaide, ed al figlio, Guglielmo, fecero una donazione all'abbazia di Cluny, mentre, nel 992, secondo il documento n\u00b0 153 dell\"'Histoire G\u00e9n\u00e9rale de Languedoc, Tome V, Preuves, Chartes et Dipl\u00f4mes\", Guglielmo fece una donazione all'abbazia di san Cesare di Arles, controfirmata dal fratello Rotboldo II, dalla moglie, Adelaide, e dal figlio, Guglielmo II.\nGuglielmo mor\u00ec, dopo il 29 agosto 993, ad Avignone, dopo essersi fatto monaco ed essersi ritirato in convento presso Avignone, lasciando al fratello Rotbaldo, il marchesato di Provenza, mentre la contea veniva governata dal figlio, Guglielmo II, affiancato da Rotbaldo.La vedova, Adelaide, rimase in Provenza, accanto alle figlie, nate dal matrimonio con Guglielmo, e solo dopo una ventina d'anni, verso il 1015, contrasse un ultimo matrimonio con Ottone I Guglielmo di Borgogna (962 \u2013 21 settembre 1026), a cui non diede figli.\nDiscendenza.\nGuglielmo ebbe tre figli da Arsenda:\ne due da Adelaide:"}
{"id": "750189", "revid": "339392", "url": "https://it.wikipedia.org/wiki?curid=750189", "title": "Marchese di Provenza", "text": ""}
{"id": "750196", "revid": "2075278", "url": "https://it.wikipedia.org/wiki?curid=750196", "title": "Metro (azienda)", "text": "METRO AG \u00e8 un'azienda della grande distribuzione tedesca fondata nel 1964 da Otto Beisheim.\nStoria.\nIl primo magazzino Metro venne aperto a Mannheim, in Germania, nel 1964; il gruppo Metro giunse in Italia nel 1972, anno dell'apertura del Cash &amp; Carry di Cinisello Balsamo (MI).\nA novembre 2014 Metro ha ceduto i suoi 9 punti vendita in Grecia alla locale catena di supermercati Sklavenitis.\nNel gennaio 2015 Metro cede per 2,82 miliardi di euro i grandi magazzini Kaufhof (fondati nel 1879 da Leonard Tietz, assorbiti da Metro nel 1968 e composti da circa 140 grandi magazzini in prevalenza in Germania) al gruppo canadese Hudson's Bay di Richard Baker, proprietario della catena statunitense Saks Fifth Avenure.\nNel 2017 il gruppo si scinde in due: da un lato i negozi di hi-tech di Media Market con i marchi Mediaworld e Saturn, dall'altra gli ipermercati all'ingrosso (Cash and Carry) e i negozi con la vendita alla clientela (Real). Con lo spin-off del settore alimentare dall'elettronica, nascono due societ\u00e0 quotate indipendenti.\nInsegne.\nMetro \u00e8 un gruppo diversificato che conta numerose insegne:"}
{"id": "750197", "revid": "486946", "url": "https://it.wikipedia.org/wiki?curid=750197", "title": "Iso 20000", "text": ""}
{"id": "750225", "revid": "1605525", "url": "https://it.wikipedia.org/wiki?curid=750225", "title": "Il segreto di Chimneys", "text": "Il segreto di Chimneys (\"The Secret of Chimneys\") \u00e8 un romanzo poliziesco del 1925 di Agatha Christie. Vi compaiono per la prima volta il \"Sovrintendente Battle\", un personaggio che la Christie riproporr\u00e0 in altri quattro romanzi, e Lady Eileen \"Bundle\" Brent, protagonista anche de \"I sette quadranti\" (1929), considerato un sequel.\nSu richiesta di George Lomax, Lord Caterham accetta con riluttanza di ospitare una festa nel fine settimana a casa sua, il Castello di Chimneys, una tra le magioni pi\u00f9 antiche d'Inghilterra. Un omicidio avviene nella residenza, che diventa cos\u00ec il centro di una settimana di eventi frenetici, con la polizia tra gli ospiti.\nTrama.\nDopo essersi incontrati a Bulawayo, Anthony Cade accetta due incarichi datigli dal suo amico James McGrath: parte per Londra per consegnare il manoscritto delle memorie del primo ministro di Herzoslovakia a un editore e per restituire alcune compromettenti lettere scritte da Virginia Revel al Capitano O\u2019Neil. \nIn Inghilterra, il politico George Lomax convince Lord Caterham a organizzare una festa nella residenza di Chimneys. Nel frattempo, il signor Cade arriva a Londra, dove diversi uomini cercano di impossessarsi del manoscritto pensando che vi possa essere scritto qualcosa di pericoloso che possa ostacolare il ritorno della monarchia in Herzoslovakia. Durante la notte le lettere vengono rubate dalla stanza di Cade dal suo cameriere, il quale si dirige a casa della signora Revel per ricattarla: la signora accetta di pagare in cambio del silenzio, promettendogli una cifra maggiore il giorno seguente. All\u2019indomani, per\u00f2, il cameriere viene ritrovato morto a casa della signora Revel e il signor Cade decide di fare in modo che la polizia ritrovi il corpo in un altro posto, per evitare uno scandalo.\nLa signora parte dunque per Chimneys, seguita da Cade, ed arriva proprio nel momento in cui l\u2019erede al trono di Herzoslovakia, il principe Michael Obolovitch, viene assassinato. Il sovrintendente Battle giunge a Chimneys per investigare e viene raggiunto da Monsieur Lemoine che si trova, invece, sulle tracce di Re Victor, un famoso ladro di gioielli. "}
{"id": "750227", "revid": "6102213", "url": "https://it.wikipedia.org/wiki?curid=750227", "title": "Ruminanti", "text": ""}
{"id": "750229", "revid": "599013", "url": "https://it.wikipedia.org/wiki?curid=750229", "title": "Giancarlo Narciso", "text": "Biografia.\nAppassionato dell'Oriente ha compiuto pi\u00f9 volte il giro del mondo, stabilendosi di volta in volta a Tokyo, Kuwait City, San Francisco, Citt\u00e0 del Messico e Singapore, svolgendo i lavori pi\u00f9 disparati. Attualmente si divide fra Riva del Garda e l'isola di Lombok, in Indonesia.\nNella prima met\u00e0 degli anni '90 crea il personaggio di Rodolfo Capitani, avventuriero e vagabondo, per una serie di romanzi pubblicati da diversi editori.\nNel 1998 vince il Premio Tedeschi con il romanzo \"Singapore Sling\" e nel 2006 il Premio Scerbanenco con il romanzo \"Incontro a Daunanda\". Nel 2011 il suo romanzo \"Otherside\" si classifica terzo al Premio Azzeccagarbugli.\nNel 1999, insieme ad Alfredo Colitto, cura \"Un oceano di mezzo\", un'antologia di racconti di autori italiani e messicani pubblicato in Italia da Stampa Alternativa e in Messico da Lectorum.\nNel 2002, su proposta di Sandrone Dazieri, all'epoca direttore della collana \"Segretissimo\" (Arnoldo Mondadori Editore), inizia la serie di romanzi di spionaggio sulla spia Banshee, pubblicati con lo pseudonimo di Jack Morisco.\nNel 2011 fonda Borderfiction, il marchio sotto il quale, insieme a Andrea G. Pinketts e Andrea Carlo Cappi, fino al 2017 organizza gli eventi del mercoled\u00ec sera all'Hotel Admiral di Milano, e che oggi raggruppa Borderfiction Zone e Borderfiction Edizioni.\nOpere.\nCome \"Jack Morisco\".\nSpin-off di \"Banshee\" come romanzi su Segretissimo.\nLavori teatrali"}
{"id": "750231", "revid": "984", "url": "https://it.wikipedia.org/wiki?curid=750231", "title": "Jack Morisco", "text": ""}
{"id": "750232", "revid": "1543377", "url": "https://it.wikipedia.org/wiki?curid=750232", "title": "Donato da Cascia", "text": "Biografia.\nNulla si conosce sulla sua vita se non quello che si pu\u00f2 desumere dai suoi ritratti, dalle sue opere e dalla distribuzione geografica delle stesse. Egli era, molto probabilmente, di Cascia e tutta la sua musica, ad eccezione di un virelai, era scritta nello stile toscano.\nTutte le musiche a noi giunte sono profane e sono quasi tutte nel Codice Squarcialupi. Egli fu probabilmente un prete, e le immagini a noi giunte assieme alle musiche nel Codice Squarcialupi, lo ritraggono nelle vesti di monaco benedettino. \nDiciassette sue composizioni sono giunte ai nostri giorni e comprendono: 14 madrigali, una caccia, un virelai e una ballata.\nAd eccezione di un pezzo, la sua musica \u00e8 tutta a due voci, tipica della met\u00e0 del XIV secolo, ma molto virtuosistica in contrapposizione alla moda del tempo. Secondo Nino Pirrotta, essa \"rappresenta il massimo livello del canto virtuosistico nel madrigale italiano e quindi nell'Ars nova.\"\nI madrigali di Donato avevano generalmente una voce superiore molto pi\u00f9 elaborata dell'inferiore e spesso veniva usata l'imitazione fra le due voci, anche soltanto per brevi passaggi. In aggiunta egli era solito ripetere parole e frasi spesso con intento umoristico. I suoi lavori furono probabilmente influenzati da Jacopo da Bologna, come si pu\u00f2 notare dai passaggi transizionali di una singola voce fra versi differenti nei madrigali, tipici di Jacopo."}
{"id": "750233", "revid": "1590006", "url": "https://it.wikipedia.org/wiki?curid=750233", "title": "Miss Marple e i tredici problemi", "text": "Miss Marple e i tredici problemi (titolo originale \"The thirteen problems\") \u00e8 una raccolta di racconti aventi per protagonista il personaggio di Miss Marple, scritta da Agatha Christie e pubblicata in Gran Bretagna nel 1930.\nTrama.\nUna sera, dopo cena, lo scrittore Raymond West, ospite della zia Miss Marple, rivolgendosi agli altri chiede loro di raccontare storie di delitti irrisolti. Ogni membro del \"Club del marted\u00ec sera\" (il nome \u00e8 stato scelto per il giorno in cui si \u00e8 svolto il primo incontro), propone agli altri alcune esperienze misteriose personali o di amici, e inutile dire che tutti sembrano scordarsi della mite Miss Marple, soprattutto il nipote. Ben presto dovranno ricredersi, in quanto sar\u00e0 sempre lei a fornire la soluzione giusta ad ogni racconto. Il libro propone come ultimo \"problema\", Morte per annegamento, una situazione ben diversa dalle precedenti. Miss Marple cercher\u00e0 di salvare una persona che rischia di essere condannata all'impiccagione ingiustamente.\nRacconti.\nIl club del marted\u00ec sera (tradotto anche come: \"Un'idea geniale\").\nUn gruppo di amici si incontrano in casa di Miss Marple a Saint Mary Mead. Il Club \u00e8 formato da Miss Marple, da suo nipote Raymond West, uno scrittore, la pittrice Joyce Lampri\u00e8re, Sir Henry Clithering, primo commissario di Scotland Yard, un pastore protestante, il Dr Pender, e l'avvocato Petherick. La conversazione ruota attorno a misteri irrisolti; Raymond, Joyce, Pender e Petherick affermano che le loro professioni sono ideali per risolvere i crimini. Joyce suggerisce di formare un club, di riunirsi ogni marted\u00ec sera, e che in ogni serata un membro del gruppo dovr\u00e0 raccontare un fatto realmente accaduto dai contorni misteriosi e gli altri dovranno risolvere il mistero. Sir Henry accetta di partecipare, e Miss Marple si offre brillantemente per completare il gruppo. \nCome primo enigma, Sir Henry propone un caso di omicidio. Una donna \u00e8 morta per avvelenamento, dopo una cena nella quale tre persone (lei stessa, suo marito e una dama di compagnia) sono state male per avere mangiato aragosta in scatola, guasta. Un'autopsia rivela per\u00f2 che il veleno che ha ucciso la donna \u00e8 in realt\u00e0 arsenico. Sorgono quindi sospetti sul marito, che ha una relazione con la figlia del medico del posto. Il problema \u00e8 che la vittima ha mangiato soltanto le stesse cose degli altri due presenti alla cena e non si spiega quindi come solo lei possa essere stata avvelenata. Le soluzioni dei vari membri del club si rivelano ingegnose ma errate; alla fine Miss Marple, che gli altri avevano quasi dimenticato, stupisce Sir Henry fornendo la spiegazione del mistero.\nLingotti d'oro.\nIl secondo a raccontare una storia piena di mistero \u00e8 Raymond West, nipote preferito di Miss Marple. Lo scrittore narra, che due anni prima, era diretto per una breve vacanza durante il periodo di Pentecoste a Polperro, un villaggio sulla costa inglese della Cornovaglia, vicino al quale si raccontava che una nave della Invincibile Armada fosse affondata con il suo prezioso carico d'oro. Durante il viaggio in treno Raymond chiacchiera con un ispettore di Scotland Yard, che a sua volta si sta recando in Cornovaglia per indagare su un furto commesso su una nave recentemente affondata e dalla cui cassaforte \u00e8 sparito un carico di lingotti d'oro. Raymond racconta all'ispettore che per scrivere il suo nuovo libro di avventura si ispirer\u00e0 alle leggende locali e sar\u00e0 ospite nella villa del signor Newman, un esperto della storia della Invincibile Armada e proprietario dei diritti sul recupero dell'antico relitto. Dopo alcuni giorni di vacanza un mattino Newman, uscito per una passeggiata la sera prima, non si presenta a colazione. Dopo una lunga ricerca, viene ritrovato legato e imbavagliato in un fosso. Riferisce alla polizia che, la sera prima, aveva notato un gruppo di persone intente a trafficare in una delle caverne marine che si aprono nella scogliera e che era stato da queste legato e caricato su un furgone. L'ispettore pensa che si tratti della banda che ha effettuato il furto sulla nave e i sospetti cadono su un abitante del villaggio, proprietario di un pub ed esperto ex sommozzatore. Ma l'uomo ha un alibi di ferro. Raymond conclude la storia dicendo che l'oro non \u00e8 mai stato recuperato e chiede se gli altri membri del club possono offrire una spiegazione. Miss Marple naturalmente ha capito come sono andate le cose, e Sir Henry Clithering conferma che la sua spiegazione \u00e8 quella esatta, rivelando che tutta la banda \u00e8 stata recentemente arrestata dopo aver tentato un altro colpo simile.\nSangue sul lastricato.\nUn gruppo di partecipanti con ambizioni da detective tenta di svelare i misteri legati ad una storia che solo il narratore conosce.\nLa storia di Joyce \u00e8 accaduta cinque anni fa in un paesino della Cornovaglia, Rathole, dove si era recata per dipingere.\nQuando trov\u00f2 il soggetto ideale, una locanda antica di nome \u201clo stemma di Polhorwith\u201d, una macchina si arrest\u00f2 proprio l\u00ec davanti. Dalla vettura scesero gli occupanti, un uomo e una donna.\nSuccessivamente l'uomo risal\u00ec in macchina e con grande piacere di Joyce parcheggi\u00f2 sul lungomare.\nPoco tempo dopo sopraggiunse un'altra macchina dalla quale scese una donna alquanto bizzarra. A Joyce giungevano pochi frammenti dei loro discorsi dai quali cap\u00ec che l'uomo, Denis, la moglie, Morgery e l'altra donna, Carol avevano intenzione di visitare una famosa grotta e di fare dei bagni al mare.\nDopo una discussione sul mezzo da utilizzare per raggiungere la grotta decisero che Denis e Morgery sarebbero andati in barca e che Carol sarebbe andata a piedi.\nSentendo parlare di bagni anche a Joyce venne voglia di nuotare cos\u00ec ripose gli arnesi e and\u00f2 su una spiaggia, che conosceva solo lei, di fronte alla grotta.\nTornata nel pomeriggio Joyce riprese il dipinto dello stemma e cap\u00ec che la comitiva era tornata dall'escursione perch\u00e9 due costumi, uno rosso e uno blu, pendevano dal davanzale.\nAppoggiato a una delle colonnine della locanda apparve un pescatore dalla lunga barba nera. Joyce cap\u00ec che era il personaggio mancante nel suo quadro cos\u00ec cominci\u00f2 a dipingerlo.\nIl pescatore si avvicin\u00f2 e cominci\u00f2 a raccontare la storia della distruzione del villaggio. Dal racconto Joyce apprese che il padrone della locanda era stato l'ultimo ad essere ucciso, era stato trafitto sulla soglia della locanda dalla spada di un capitano spagnolo, il suo sangue si era sparso sul suolo e per un secolo nessuno riusc\u00ec a lavarlo.\nPer tutto il tempo della storia Joyce continuava a dipingere e ad un tratto si accorse che, distratta dalle parole del pescatore, aveva disegnato qualcosa che non c'era. Sul bianco riquadro del lastricato dove il sole cadeva davanti alla parete della locanda, aveva dipinto delle macchie di sangue.\nEra incredibile che la mente potesse giocare scherzi cos\u00ec ma Joyce not\u00f2 che vedeva lo stesso le macchie.\nChiese al pescatore se le vedesse anche lui, ma conosceva gi\u00e0 la risposta.\nMentre Joyce fissava la strada con aria perplessa vide Denis e Morgery che, preoccupati per il ritardo di Carol chiedevano al pescatore se c'era qualche pericolo in cui la donna potesse incappare, dopo di che salirono in macchina.\nQuando se ne andarono Joyce esamin\u00f2 accuratamente il lastricato, non c'era nessuna macchia di sangue! Nello stesso istante il pescatore le raccont\u00f2 una credenza popolare secondo la quale entro 24 ore dalla comparsa delle macchie di sangue sarebbe morto qualcuno.\nJoyce prese gli arnesi e mentre era in procinto di allontanarsi vide Carol con un cappello color sangue, ormai ne era ossessionata.\nA questo punto il racconto si interrompe e gli aspiranti detective cominciano a formulare le loro ipotesi. Secondo Raymond West le macchie erano dovute ad una indigestione.\nIl racconto continua con la notizia della morte di una donna. Margery.\nLei e suo marito alloggiavano alla locanda del posto lei voleva nuotare, e nonostante il vento freddo era scesa in spiaggia da sola. Il marito era andato a giocare a golf e non vedendola tornare era andato a cercarla trovando solo i suoi vestiti su uno scoglio.\nIl cadavere fu ritrovato solo una settimana dopo, proprio 24 ore dopo che Joyce aveva visto le macchie di sangue.\nDei partecipanti al gioco solo Miss Marple intu\u00ec la verit\u00e0. Joyce aveva visto le gocce di sangue che cadevano sul lastricato dal costume da bagno rosso appeso sopra e dato che era rosso nessuno si rese conto delle macchie di sangue.\nIl racconto prosegue, passa un uomo mentre Joyce era in una piccola stazione climatica sulla costa, quando le parve di rivivere una situazione gi\u00e0 nota.\nUn uomo e una donna salutavano un'altra donna, Carol. Lui era lo stesso Denis, ma la moglie era diversa.\nJoyce and\u00f2 di filato alla stazione di polizia dove scoprirono dei tristi avvenimenti. Denis non era il suo vero nome, egli sposava ragazze giovani e le convinceva a stipulare una fruttuosa assicurazione sulla vita. Carol era la sua vera moglie e agivano in coppia. \nLui andava in un piccolo paesino con la nuova moglie, poi si recavano a fare il bagno insieme. La moglie veniva assassinata e Carol prendeva il suo posto.\nI due avevano compiuto diversi omicidi intascando ingenti somme di denaro. Ma ora erano stati scoperti e i loro piani erano saltati, questa volta per sempre.\nMovente contro occasione.\nIl quarto membro del club a proporre il suo enigma \u00e8 l'avvocato Petherick. Cambiando tutti i nomi, racconta una vicenda avvenuta di recente: un suo vecchio cliente, milionario, si \u00e8 lasciato abbindolare da una sedicente medium e da suo marito, che sostengono di aver evocato lo spirito di una nipotina alla quale era molto affezionato. Il vecchio, in precarie condizioni di salute, manifesta l'intenzione di fare della donna la sua erede universale, tagliando fuori i parenti, eredi legittimi. L'avvocato Petherick viene convocato per assistere alla firma del nuovo testamento e lo porta via con s\u00e9 in una busta chiusa. Qualche settimana dopo, alla morte del vecchio, la busta viene aperta ma si scopre che contiene solo fogli bianchi. L'avvocato ricorda che il giorno della firma nessuno dei parenti, che avevano un movente per far sparire il nuovo testamento, ha avuto l'occasione di manomettere la busta, mentre sia la medium sia suo marito, che invece hanno avuto tale opportunit\u00e0, non avevano alcun interesse a farlo. I vari membri propongono a turno la loro spiegazione, ma solo Miss Marple fornir\u00e0 la soluzione esatta.\nIl tempio di Astarte.\nLa storia del dottor Pender assume subito aspetti sovrannaturali. Il reverendo racconta come anni prima si trovasse ospite di Sir Richard Haydon, un suo vecchio amico, in una casa di campagna ai margini della brughiera di Dartmoor. Nei pressi della casa si trovava un gruppo di alberi che si riteneva essere un antico bosco sacro risalente a epoche preistoriche, oggetto di superstizioni popolari, al centro del quale Sir Richard aveva fatto edificare una costruzione di pietra a imitazione di un autentico tempio di Astarte . Una notte nella villa si era tenuto un ballo in maschera e, a una certa ora, gli ospiti si erano resi conto che un'invitata, l'affascinante Diana Ashley, era scomparsa. Andandone alla ricerca, il gruppo degli ospiti l'aveva trovata nel boschetto, sulla soglia del tempio, con un elaborato costume da sacerdotessa di Astarte. Con toni drammatici la ragazza aveva ammonito il gruppo a non avvicinarsi, ma Sir Richard era invece avanzato e, dopo pochi passi, era caduto al suolo. Quando suo cugino Elliot era accorso a soccorrerlo, lo aveva trovato morto, pugnalato al cuore, ma non si era trovata traccia dell'arma del delitto. Gli invitati avevano riportato in casa la ragazza, svenuta, e il cadavere di Sir Richard. Nel corso della notte Elliot era tornato al boschetto ed era stato trovato al mattino, ferito alla spalla da una pugnalata; il coltello, un'antica arma cerimoniale ritrovata in un tumulo dei dintorni, giaceva accanto a lui. Elliot aveva raccontato che giungendo al boschetto aveva visto la figura di una donna in abbigliamento da sacerdotessa sulla soglia del tempio, poi era stato colpito alla spalla ed era svenuto. Il dottor Pender dichiara che lui stesso non era in grado di escludere del tutto un influsso sovrannaturale, tuttavia invita i membri del club a proporre una soluzione al mistero. Come al solito, dopo che tutti hanno esposto le loro teorie, sar\u00e0 Miss Marple a sciogliere l'enigma.\nL'impronta del pollice di San Pietro.\nAdesso \u00e8 il turno di Miss Marple che racconta una storia accaduta indirettamente a lei. La morte sospetta del marito di una sua lontana nipote causa una serie di pettegolezzi nel villaggio dove questa vive. Il cadavere viene esumato ma non si trova traccia di veleno. I dubbi sulla ragazza per\u00f2 rimangono. Sar\u00e0 infine Miss Marple a trovare la vera spiegazione del decesso, basandosi sulle ultime parole pronunciate dall'uomo prima di morire.\nIl geranio azzurro.\n\u00c8 passato un anno e Sir Henry Clithering \u00e8 ancora una volta a St. Mary Mead, ospite del colonnello Arthur Bantry e di sua moglie, Dolly. Richiesto di suggerire una sesta persona per la cena, egli nomina Miss Marple e racconta ad una incredula Dolly del suo successo nel risolvere i misteri dell'anno precedente. Dolly si chiede se la vecchia signora sia in grado di risolvere un mistero sui fantasmi che Arthur ha...\nSuccessivamente, Miss Marple \u00e8 dai Bantry insieme a Sir Henry, a un'attrice chiamata Jane Helier e al dr. Lloyd. Arthur Bantry racconta di un suo amico chiamato George Pritchard, la cui defunta moglie era una difficile e scontrosa semi-invalida che aveva avuto una serie di infermiere a prendersi cura di lei. Queste si erano avvicendate regolarmente per l'intrattabilit\u00e0 della loro paziente, con la sola eccezione dell'infermiera Copling che in qualche modo era riuscita a gestire gli scoppi d'ira e le lamentele meglio delle altre.\nMrs Pritchard aveva una predilezione per gli indovini e un giorno una che disse di chiamarsi Zarida era venuta a casa quando sia George che l'infermiera Copling erano fuori per motivi diversi. Al suo ritorno a casa, la signora Pritchard raccont\u00f2 a George che Zarida aveva proclamato che nella casa risiedeva il male e le aveva raccomandato di evitare i fiori blu. Due giorni dopo arriv\u00f2 una lettera della cartomante che diceva \"Attenzione alla luna piena. La primula blu significa avvertimento; la malvarosa blu significa pericolo; il geranio blu significa morte\". Quattro giorni dopo, una delle primule raffigurate nella carta da parati della camera di Mrs Pritchard era diventata blu nel cuore della notte, proprio durante la luna piena. Pass\u00f2 un mese con Mrs Pritchard che contava i giorni che mancavano alla prossima luna piena. Questa volta fu una malvarosa della carta da parati a cambiare colore e a diventare blu, anche se la porta era chiusa a chiave.\nPass\u00f2 un altro mese e l'infermiera Copling e Pritchard diventavano sempre pi\u00f9 nervosi, mentre Mrs Pritchard sembrava rassegnata. La mattina dopo la luna piena, Mrs Pritchard fu trovata morta nel suo letto, la boccetta dei sali accanto a lei, un lieve odore di gas nella stanza e un geranio sulla carta da parati diventato blu. Ci furono pettegolezzi dopo la sua morte e la riesumazione, ma ancora nessun risultato chiaro. Inoltre, Zarida era scomparsa e nessuno riusciva a capire come Mrs Pritchard l'avesse contattata.\nAncora una volta Miss Marple ha la soluzione. Dopo aver visto una volta un giardiniere mescolare cianuro di potassio con l'acqua per uccidere le vespe, era stata colpita da quanto la soluzione somigliasse ai sali. Se una tale soluzione fosse stata sostituita alla bottiglietta che Mrs Pritchard teneva sempre con s\u00e9, il cianuro l'avrebbe uccisa, ma presto non sarebbe rimasta nessuna traccia. Il gas avrebbe coperto l'odore di mandorle che sarebbe velocemente svanito. I fiori sul muro erano fatti con cartina di tornasole rossa che l'ammoniaca contenuta negli autentici sali aveva fatto diventare blu, in quanto alcaloide. Tutto questo era stato opera dell'infermiera Copling, che aveva anche impersonato Zarida nella vana speranza di sposare il signor Pritchard dopo che sua moglie fosse morta. Sir Henry conferma che l'infermiera Copling era stata recentemente arrestata per un delitto simile.\nQuesto racconto \u00e8 stato adattato per la quinta serie di \"Marple di Agatha Christie\", con Julia McKenzie. L'adattamento \u00e8 notevolmente arricchito rispetto al racconto ma ne conserva essenzialmente la trama.\nLa dama di compagnia.\nIl secondo ospite a proporre un enigma \u00e8 il dottor Lloyd. Durante un periodo in cui esercitava la professione alle isole Canarie, a Las Palmas, si era trovato un giorno su una spiaggia di una localit\u00e0 remota a soccorrere due donne inglesi che rischiavano di annegare, la signorina Mary Barton e la sua dama di compagnia, la signorina Amy Durrant. Mary si era salvata, mentre per Amy purtroppo non c'era stato nulla da fare. In apparenza si era trattato di una tragica fatalit\u00e0, ma una testimone aveva detto di avere visto Mary che teneva la testa di Amy sott'acqua. Questo aveva fatto nascere dei sospetti nella mente del dottore, sospetti che si erano rinforzati per l'atteggiamento della signorina Barton, che sembrava tormentata da qualche rimorso e aveva fatto oscure allusioni sul \"farsi giustizia con le proprie mani\". La donna era tornata in Inghilterra e, qualche settimana dopo, il dottor Lloyd aveva saputo che era scomparsa da un albergo in Cornovaglia; aveva lasciato soltanto sulla spiaggia i suoi vestiti e un biglietto nel quale dichiarava di dover espiare la sua colpa morendo nello stesso modo in cui era morta Amy. Il dottore invita quindi gli altri ospiti a proporre una spiegazione dell'apparente omicidio/suicidio. Tutti avanzano ipotesi anche complicate, ma solo Miss Marple, con la sua acuta conoscenza della natura umana, scopre la verit\u00e0.\nI quattro indiziati.\nIl problema proposto da Sir Henry Clithering riguarda la morte di un anziano professore tedesco, il dottor Rosen. Il dottore viveva in un piccolo villaggio con sua nipote Greta, un segretario, una cuoca e un giardiniere. Sir Henry spiega che il dottor Rosen era fuggito dalla Germania per evitare la vendetta di una potente societ\u00e0 segreta di natura criminale che era stata smantellata dalle autorit\u00e0 grazie al suo lavoro e che si aspettava di venire assassinato, presto o tardi. Il segretario, Charles Templeton, \u00e8 in realt\u00e0 un uomo di Scotland Yard che aveva il compito di proteggerlo per quanto possibile. Ma un giorno il dottore viene ritrovato cadavere dopo essere caduto dalle scale del suo villino: un incidente in apparenza indiscutibile, ma Sir Henry non ha dubbi che si tratti di omicidio. Non esistono per\u00f2 prove materiali; l'unico indizio possibile sta nel fatto che l'assassino deve avere ricevuto l'ordine di uccidere immediatamente prima di agire, e quindi un messaggio deve essere arrivato in qualche modo a uno dei quattro abitanti della casa. Ma l'esame delle lettere giunte quel giorno per posta non d\u00e0 risultati. Sir Henry \u00e8 preoccupato per l'alone di sospetto che \u00e8 destinato a rimanere per sempre sui tre innocenti, e in particolare su Templeton, che non pu\u00f2 essere escluso dagli indiziati, dato che ha ricevuto proprio quel giorno una lettera dalla Germania che poi ha distrutto. Miss Marple per\u00f2 ha notato alcuni particolari che svelano come il messaggio sia giunto all'assassino; cosa insolita, anche la signora Bantry giunge, come la sua amica, alla soluzione corretta.\nUna tragedia natalizia.\nTocca ora a Miss Marple, che racconta una vicenda avvenuta parecchi anni prima. Mentre trascorreva le vacanze di Natale in un albergo di una localit\u00e0 termale, aveva conosciuto una giovane coppia. In base alla sua esperienza della natura umana, era convinta che il marito stesse progettando di assassinare la moglie. Alcuni incidenti sospetti avevano confermato questa sua ipotesi. Miss Marple aveva quindi fatto alcune allusioni in presenza del marito, sperando di scoraggiarlo. Ma il pomeriggio prima di Natale, il marito era tornato dopo avere acquistato alcuni regali e, in presenza di Miss Marple e altri ospiti dell'hotel, aveva scoperto il cadavere della moglie riverso a faccia in gi\u00f9 nella loro stanza. La polizia, giunta sul posto dopo qualche ritardo, aveva accertato senza ombra di dubbio che il marito aveva un alibi di ferro, assolutamente inattaccabile. Miss Marple si era quindi trovata costretta a ipotizzare che, pur rimanendo un assassino potenziale, l'uomo non avesse in realt\u00e0 ucciso la moglie. Riesaminando accuratamente tutti gli elementi della scena del delitto (un cappello spostato, un guardaroba chiuso a chiave e il telefono dell'hotel danneggiato) l'anziana signorina era infine giunta alla vera spiegazione dell'omicidio e all'identificazione del colpevole.\nL'erba della morte.\nDopo molte insistenze degli altri ospiti, anche la signora Bantry, frugando nella propria memoria, trova un enigma da narrare. Anni prima, mentre lei e il marito erano ospiti nella casa di campagna di Sir Ambrose Bercy, una sera delle foglie di digitale vennero mescolate alla salvia e inserite nel ripieno di un'anatra arrosto. Tutti gli invitati stettero molto male e una ragazza, la pupilla di Sir Ambrose, mor\u00ec. La signora Bantry interrompe a questo punto la narrazione, ma i suoi ospiti non sono soddisfatti e dopo molte insistenze e una serie di domande portano alla luce i dettagli di una situazione complessa e ricca di sfumature; un triangolo amoroso, una dama di compagnia un po' troppo melliflua, un vecchio collezionista di libri antichi e un patrimonio considerevole, che per\u00f2 sarebbe dovuto andare alla ragazza morta. Il dottor Lloyd sottolinea come sia difficile avvelenare un gruppo di persone ed essere sicuri di colpire la persona desiderata, e avanza l'ipotesi che la vittima designata fosse in realt\u00e0 Sir Ambrose, che soffriva di cuore. Sir Henry e l'attrice Jane Helier propongono a loro volta delle soluzioni alternative, ma come al solito sar\u00e0 Miss Marple a fornire la spiegazione corretta.\nUn incidente al bungalow.\n\u00c8 il momento di Jane e lei decide di esporre un fatto avvenuto a una sua amica. O meglio, cos\u00ec lei dice, ma tutti comprendono fin dall'inizio che sta parlando di s\u00e9. La \"sua amica\" era in tourn\u00e9e in un luogo poco lontano da Londra. Questa venne chiamata alla stazione di polizia in relazione a un furto in un bungalow sulla riva del fiume. La polizia aveva gi\u00e0 provveduto ad arrestare un giovane, Leslie Faulkner. Costui affermava di avere ricevuto una lettera dall'attrice (infine Jane ammette che si tratta proprio di lei) per discutere di un copione teatrale, che quando era andato al bungalow una donna, presentatasi come Jane Helier, lo aveva drogato e che si era risvegliato in un viottolo di campagna. Jane espone la storia che diventa sempre pi\u00f9 intricata: al bungalow, che era in realt\u00e0 di propriet\u00e0 di un ricco baronetto che vi alloggiava la propria amante, era stato commesso un furto di gioielli. Alla polizia era arrivata una telefonata che accusava del furto un giovane corrispondente alla descrizione di Faulkner, il quale dichiara che la donna che lo aveva ricevuto non era certamente Jane Helier. Nessuno sembra saper dare una spiegazione valida per tutti questi avvenimenti: non riescono a trovare il colpevole. Miss Marple parla del fatto che le donne dovrebbero essere solidali tra di loro, la signora Bantry espone diverse ipotesi, piuttosto improbabili data la situazione. Jane confessa infine che lei stessa non conosce la soluzione dell'enigma e che sperava che, sottoponendo il problema ai suoi amici, qualcuno avrebbe saputo darne una spiegazione. Ma Miss Marple ha capito molto pi\u00f9 degli altri, come spiega nel finale.\nMorte per annegamento.\nNel piccolo villaggio di St. Mary Mead avviene un fatto piuttosto triste. Una giovane ragazza, Rose Emmott, viene trovata morta, annegata. Tutti sono pronti a puntare il dito contro Sandford, l'uomo che l'ha messa incinta. Infatti nella tasca di Rose, viene trovato un biglietto nel quale R. Sandford le dava appuntamento sul ponte alle 8.30: proprio l'ora e il luogo in cui \u00e8 avvenuto il fatto. Ma Miss Marple \u00e8 sicura di s\u00e9 e non vuole che un innocente venga condannato. Lei conosce gi\u00e0 l'assassino, ma non ha prove. \u00c8 questa la ragione per cui sabato mattina, il giorno seguente al fattaccio, si reca da Sir Henry Clithering, ex commissario capo di Scotland Yard, affinch\u00e9 lui riesca ad indagare. Gli consegna un biglietto nel quale scrive il nome della persona che lei ritiene sia il colpevole.\nSir Henry Clithering conosce le abilit\u00e0 di Miss Marple, pertanto decide di fidarsi e di indagare. Cos\u00ec si reca dal colonnello Melchett, il capo della polizia della contea. Per l'ispettore \u00e8 un vero onore avere come ospite Henry, la sua fama \u00e8 molto nota. Dalle parole di Melchett, si capisce chiaramente la sua posizione. Ritiene, infatti, che il colpevole sia Sandford. Henry non si sbilancia, ma insiste nell'indagare. Come prima cosa, si recano dal padre. Questi dichiara di aver visto la figlia per l'ultima volta all'ora del t\u00e8. Successivamente si dedicano all'indiziato numero uno: Rex Sandford. Ammette di aver preso appuntamento con Rose tramite un biglietto, ma aggiunge che non vi era andato. Afferma di aver fatto solo un giro, sperava di non rivedere pi\u00f9 la ragazza e di sistemare la questione del bambino con una somma di denaro che sarebbe stata stabilita dall'avvocato. Lui \u00e8 fidanzato a Londra, citt\u00e0 da cui proviene, e non vuole assolutamente che la notizia di Rose si diffonda. Sir Henry apprende l'esistenza di un \"corteggiatore\" non corrisposto della signorina Rose, per tutti un bravo ragazzo. Data la situazione, decidono di farvi visita. Con lui, abita la signora Barlett, vedova che tira avanti lavando la biancheria. La corporatura della donna era piuttosto grossa. Iniziano a parlare con Joe Ellis. Questi ammette il debole per Rose e aggiunge che avrebbe tanto desiderato sposarla, nonostante fosse incinta. Come consuetudine viene chiesto dove fosse alle 8 e 30 e lui risponde di essere stato in casa con la signora per sistemare un mobile. Questa risposta risulta, per\u00f2, ad Henry come \"pronta\": non naturale. Ci\u00f2 fa scaturire in lui sospetti circa il ragazzo. Sir Henry, con una scusa si reca in cucina, dove c'\u00e8 la vedova. Scambia qualche parola e quando esce urta per sbaglio una carrozzina. Immediatamente Henry \u00e8 preoccupato per il bambino, teme di averlo svegliato. Poi la Barlett lo rassicura: lei usa la carrozzella per portare in giro il bucato. Niente bambini! Per Melchett il colpevole \u00e8 Sandford, non ci sono dubbi. Eppure Henry \u00e8 incerto. C'\u00e8 ancora una persona da visitare. Si tratta dell'unico testimone oculare: Jimmy Brown. Ragazzo intelligente, piccolo per la sua et\u00e0, ma con gli occhi svegli e l'espressione accorta. Il ragazzo aveva visto qualcuno nel bosco, il signor Sandford, circa dieci minuti prima del fatto. Poi riferisce di aver notato Joe Ellis che camminava lungo il sentiero adagio e fischiettava. Lo aveva riconosciuto proprio per la canzone che fischiettava! Joe Ellis andava verso il villaggio. Al ragazzo pareva, inoltre che ci fossero due uomini con una carriola sul sentiero del ponte. La situazione non era delle migliori. L'ipotesi di Miss Marple sembrava non reggere. Eppure, il suo intuito era formidabile, come poteva aver fatto cilecca? Sir Henry Clithering va a far visita alla vecchietta. Lui le riferisce ogni minima informazione che aveva ricevuto. Inizialmente \u00e8 sconcertata, ma poi riflettendo fa notare a sir Henry che il fattaccio \u00e8 avvenuto venerd\u00ec sera e ogni venerd\u00ec sera la signora Barlett fa il giro dei clienti per consegnare il bucato che ha lavato durante la settimana. Ora ogni particolare si inserisce nel quadro. Stringe con calore la mano di Miss Marple e, dopo alcuni minuti, \u00e8 nuovamente nella casetta della signora Barlett. Sir Henry affronta Joe senza timori, dichiarando che quest'ultimo non era in casa la sera in cui Rose \u00e8 morta. Joe si difende subito, affermando di non essere stato lui ad ucciderla. Henry lo spinge a parlare e gli chiede la ragione per cui aveva mentito. Joe cede e parla. Aveva paura e la signora Barlett lo aveva visto. Quando avevano saputo quello che era successo, la vedova aveva proposto di dire che Joe era rimasto in casetta a lavorare, temendo che si mettesse male per lui. Henry va in cucina, velocemente. Con voce ferma e sicura riferisce alla Barlett di sapere la verit\u00e0 e che le conviene confessare se non vuole che Joe venga impiccato ingiustamente. L'ex commissario ricostruisce i fatti di venerd\u00ec sera. La Barlett era fuori per distribuire il bucato, si era imbattuta in Rose, la Barlett era innamorata persa di Joe... e sognava di farne il suo uomo. Aveva afferrato la ragazza per le spalle e gettata nel fiume. Qualche minuto dopo aveva incontrato Joe e lei ha deciso di fargli dire una menzogna affinch\u00e9 lei fosse salva. Nessuno avrebbe mai dubitato di lei! Jimmy, il ragazzino, l'aveva vista, da lontano, ma aveva scambiato la carrozzella per una carriola... spinta da due uomini. La donna trattiene il respiro, e conferma quello che ha detto Henry. Infine si complimenta con l'ex commissario per la sua bravura e lui confessa che non era suo il merito. Dicendo questo, tira fuori il biglietto su cui c'\u00e8 scritto: \"\"La signora Barlett, presso cui alloggia Joe Ellis al 2 di Mill Cottages.\".\" Una volta di pi\u00f9, Miss Marple aveva fatto centro."}
{"id": "750234", "revid": "767487", "url": "https://it.wikipedia.org/wiki?curid=750234", "title": "Pelea capreolus", "text": "L'antilope capriolo (Pelea capreolus), noto localmente come Vaal Rhebok o Vaalribbok, \u00e8 un'antilope endemica di Sudafrica, Zimbabwe, Lesotho e Swaziland.\nComportamento.\nPreferisce gli habitat erbosi e montani e possiede un manto grigio lanoso che la isola dal freddo delle zone dove vive. Le corna, diritte, sono prerogativa dei soli maschi. Durante la stagione degli amori questi ultimi diventano estremamente aggressivi.\nNome.\nIl termine afrikaans/olandese \"Reebok\" ha dato il nome alla famosissima compagnia di articoli sportivi Reebok."}
{"id": "750235", "revid": "6102346", "url": "https://it.wikipedia.org/wiki?curid=750235", "title": "Peleinae", "text": ""}
{"id": "750236", "revid": "125075226", "url": "https://it.wikipedia.org/wiki?curid=750236", "title": "Carlo Osti", "text": "Caratteristiche tecniche.\nImpiegato come terzino o stopper, era un difensore veloce e abile nella marcatura a uomo; si distingueva talvolta per il gioco duro sugli attaccanti.\nCarriera.\nGiocatore.\nClub.\nCresciuto nel Conegliano, dopo un'iniziale gavetta in Serie C nell'Udinese si trasferisce in compartecipazione all'Atalanta di Titta Rota, con cui debutta in Serie A nel campionato 1978-1979.\nA fine stagione la rileva la quota atalantina del cartellino, lasciando Osti per una stagione all'Udinese, nel frattempo promossa nella massima serie e allenata da Corrado Orrico. Con i friulani disputa una stagione ad alto livello e nel 1980 si trasferisce definitivamente a Torino: impiegato insieme a Massimo Storgato come rincalzo per la difesa, incontra diverse difficolt\u00e0 di ambientamento, e disputa due campionati come riserva alle spalle di Claudio Gentile, Sergio Brio e Antonello Cuccureddu, per un totale di 12 presenze con le quali si laurea per due volte Campione d'Italia (1980-1981 e 1981-1982).\nNell'ottobre 1982 viene ceduto in compropriet\u00e0 all', in cambio dell'opzione per il trasferimento alla Juventus di Stefano Tacconi e Beniamino Vignola. In Irpinia ritrova il posto da titolare, disputando due stagioni culminate con altrettante salvezze nella massima serie. Nel 1984-1985 fa ritorno all'Atalanta, neopromossa in Serie A, rimanendovi per quattro stagioni: titolare nelle prime due, perde progressivamente il posto nelle annate successive, l'ultima delle quali in Serie B. Al termine di questa stagione rimane senza contratto, pur vincolato all'Atalanta, e nell'autunno 1988 si trasferisce al , sempre tra i cadetti, come parziale contropartita per il passaggio di Armando Madonna ai nerazzurri; non evita la retrocessione in Serie C1, e viene riconfermato anche per il successivo campionato, con i gradi di capitano. Chiude la carriera in Serie C2, con la Virescit Bergamo.\nNazionale.\nHa fatto parte della Nazionale Under-21, con cui ha partecipato all'Europeo 1980; con gli \"Azzurrini\" ha disputato 6 partite. Nello stesso periodo ha fatto parte anche della Nazionale Olimpica, con cui ha totalizzato 6 presenze nelle qualificazioni in vista dei Giochi Olimpici del 1980.\nDirigente.\nTra il 1993 e il 1995 fa ritorno al , con l'incarico di responsabile del settore giovanile. Successivamente diventa direttore sportivo della per una stagione, e quindi dal 1996 al 1999 \u00e8 alla , dove acquista tra gli altri Fabrizio Miccoli dal Casarano, e ottiene una doppia promozione dalla Serie C2 alla Serie B. Nel 1999 torna nel Bergamasco, come direttore generale dell'Alzano Virescit neopromosso in Serie B, e vi rimane per due stagioni.\nNel 2001 viene assunto dal , dove rimane fino al 2005 contribuendo alla prima promozione in Serie A dei veneti; viene quindi ingaggiato per un anno dalla Lazio. Dal maggio 2006 ricopre il ruolo di direttore sportivo dell'Atalanta, restando in carica fino alla fine della stagione 2009-2010, terminata con la retrocessione degli orobici.\nIl 7 giugno 2011 viene assunto dal Lecce, sempre con compiti di direttore sportivo. \nNel dicembre 2012 viene chiamato dalla Sampdoria per sostituire il direttore sportivo Pasquale Sensibile, dimessosi dall'incarico. A fine stagione rinnova il contratto fino al 2015. Il 1\u00ba dicembre 2014 rinnova il proprio contratto con la Sampdoria fino a giugno 2018. Nel giugno del 2018 Osti rinnova per due anni insieme a Massimo Ienca. Il 1\u00b0 ottobre 2021 viene sospeso in via cautelare a causa del venire meno dei presupposti per la prosecuzione del rapporto di lavoro. Il 14 gennaio 2022, chiarite e superate le divergenze che avevano caratterizzato il periodo di sospensione, torna a ricoprire la carica di responsabile delle aree tecniche: avr\u00e0 la supervisione su prima squadra, settore giovanile e squadra femminile e funger\u00e0 da uomo di raccordo tra societ\u00e0, squadra e allenatore."}
{"id": "750238", "revid": "6102372", "url": "https://it.wikipedia.org/wiki?curid=750238", "title": "Panthalopinae", "text": ""}
{"id": "750240", "revid": "65547", "url": "https://it.wikipedia.org/wiki?curid=750240", "title": "Un messaggio dagli spiriti", "text": "Un messaggio dagli spiriti \u00e8 uno dei romanzi polizieschi della nota scrittrice Agatha Christie. \u00c8 un romanzo in cui il mistero viene risolto non da Poirot o da Miss Marple, ma da investigatori dilettanti.\nTrama.\nIn una casa isolata dalla neve alcune persone fanno passare il tempo facendo una seduta spiritica. Ad un certo punto uno spirito dice che il Capitano Trevelyan \u00e8 stato assassinato. I partecipanti alla seduta rimangono colpiti dal messaggio venuto dagli spiriti, a tal punto che il Maggiore Burnaby decide di affrontare la tormenta di neve per recarsi in paese, a qualche chilometro di distanza, e verificare la salute dell'amico. Giunto alla casa del Capitano bussa, ma nessuno gli apre. Il Maggiore va chiedere aiuto alla locale stazione di polizia; gli agenti, entrati in casa, scoprono il cadavere di Trevelyan. \nIl giovane nipote di Trevelyan, uno degli eredi del suo patrimonio, viene accusato del delitto. La sua fidanzata Emily inizia a indagare per conto proprio, in compagnia di un giornalista, per scagionarlo."}
{"id": "750243", "revid": "163662", "url": "https://it.wikipedia.org/wiki?curid=750243", "title": "Discorso della Montagna", "text": "Il discorso della montagna \u00e8 un sermone rivolto da Ges\u00f9 ai suoi discepoli e a una grande folla, riportato nel \"Vangelo secondo Matteo\" . Tradizionalmente si pensa che Ges\u00f9 abbia rivolto questo discorso su una montagna al nord del mar di Galilea, vicino a Cafarnao.\nInquadramento.\n\u00c8 uno dei cinque grandi discorsi nell'ambito dei quali l'evangelista Matteo inquadra la predicazione di Ges\u00f9, alludendo al Pentateuco, i cinque primi libri della Bibbia, ritenuti centrali nell'ebraismo. Gli altri quattro sono: il Discorso missionario o apostolico (), il Discorso in parabole (), il discorso sulla Chiesa o comunitario () e il discorso escatologico o degli ultimi tempi ().\nIl discorso della montagna \u00e8 una esplicitazione e un approfondimento dei dieci comandamenti che vengono completati da Ges\u00f9 Cristo e arricchiti da un significato universale. Per molti pensatori, come Lev Tolstoj, Martin Luther King e Mahatma Gandhi, questo discorso contiene i principali valori della fede cristiana.\n\u00c8 sovente paragonato con quello simile ma pi\u00f9 corto del \"Vangelo secondo Luca\": , detto discorso della Pianura. Alcuni commentatori pensano che si tratti dello stesso discorso, altri credono che Ges\u00f9 predicasse cose simili in varie circostanze e altri ancora pensano che Matteo e Luca vi abbiano raccolto vari insegnamenti separati di Ges\u00f9.\nStruttura e contenuto.\nNe vengono enunciate otto, considerate dai credenti un modello per vivere secondo gli insegnamenti di Ges\u00f9. Esse descrivono le condizioni per essere veramente felici. I \"Beati\", cio\u00e8 i felici, vivono questo messaggio e sono coloro che vivono nel Regno di Dio.\nCon il Padre nostro, Ges\u00f9 insegna ai suoi discepoli il modo corretto di pregare. Ges\u00f9 intende rompere con l'attitudine che tendeva ad allontanare l'uomo da Dio, trovando nella semplicit\u00e0 lo strumento che facilita il dialogo con Dio. Contiene quattro richieste rivolte a Dio (\"Dacci oggi il nostro pane quotidiano\"; \"rimetti a noi i nostri debiti\"; \"non ci indurre in tentazione\"; \"liberaci dal male\") e quattro riguardanti il genere umano (\"sia santificato il tuo nome\"; \"venga il tuo regno\"; \"sia fatta la tua volont\u00e0 come in cielo e come in terra\"; \"come noi li rimettiamo [i debiti] ai nostri debitori\". "}
{"id": "750244", "revid": "6923", "url": "https://it.wikipedia.org/wiki?curid=750244", "title": "Divisione di Yangon", "text": ""}
{"id": "750245", "revid": "2096015", "url": "https://it.wikipedia.org/wiki?curid=750245", "title": "Il pericolo senza nome", "text": "Il pericolo senza nome (titolo originale \"Peril at End House\") \u00e8 il quindicesimo romanzo scritto da Agatha Christie ed \u00e8 la sesta avventura per Hercule Poirot. Pubblicato in Gran Bretagna nel 1932, in Italia verr\u00e0 pubblicato per la prima volta nel 1933.\nTrama.\nIntroduzione.\nPoirot si trova in vacanza in Cornovaglia con il fedele amico Arthur Hastings e incontra l'affascinante Nicky Buckley. Casualmente la giovane racconta di essere scampata per ben tre volte alla morte in pochi giorni, affermando di essere stata molto fortunata a scampare a questi incidenti. Poirot non \u00e8 convinto che si tratti di incidenti, tale ipotesi trova conferma quando Maggie, la cugina di Nicky, viene assassinata.\nIntreccio.\nDurante una vacanza all'Hotel Majestic di Saint Loo, in Cornovaglia, una mattina Hastings e Poirot sono sulla terrazza dell'hotel, commentando la notizia del giorno: i timori per la sorte del giovane Michel Seton (un pioniere dell'aviazione impegnato in un'audace impresa) quando fanno la conoscenza di Magdala, detta \u201cNicky\u201d, Buckley, la giovane proprietaria di End House, suggestiva e decadente dimora del promontorio. Fra le chiacchiere Nicky accenna al fatto di essersi salvata da tre incidenti mortali in pochi giorni e poco dopo si lamenta di una vespa che l'ha sfiorata. Quando Nicky se ne va in compagnia di un suo amico, il comandante George Challenger, Poirot esamina il cappello che la giovane ha scordato sul tavolino, e scopre un buco di pallottola nel feltro. Il belga decide cos\u00ec di interessarsi alla ragazza e ai suoi strani incidenti.\nL'investigatore fa una visita a End House e chiede particolari sugli incidenti: un quadro appeso sopra sopra il letto che \u00e8 caduto all'improvviso, una roccia che \u00e8 crollata sul cammino della ragazza, un guasto ai freni dell'auto. Poirot mette in guardia Nicky sul fatto che qualcuno stia cercando di ucciderla e la ragazza inizia a preoccuparsi quando viene a sapere della pallottola e subito dopo scopre che la sua Mauser \u00e8 scomparsa. Tuttavia non riesce a immaginare un movente: non le risulta di avere nemici, la casa, peraltro ipotecata, \u00e8 il suo unico capitale e non ha parenti tranne un cugino avvocato, Charles Vyse, e alcuni lontani cugini nello Yorkshire. A End House con lei vivono Ellen, la governante, suo marito e il loro figlio, mentre nella d\u00e9pendance abitano in affitto i Croft, una coppia australiana. Inoltre ha parecchi amici, due dei quali sono attualmente ospiti a End House, Frederica \"Freddie\" Rice e Jim Lazarus, innamorato di Freddie. Anche George Challenger, che corteggia Nicky, si unir\u00e0 a loro per il weekend. Nicky racconta inoltre di aver fatto un testamento, circa sei mesi prima, in cui lascia la casa a Charles Vyse e tutto il resto a Freddie Price. Poirot convince la ragazza a chiamare qualcuno al di sopra di ogni sospetto che possa affiancarla durante il weekend e Nicky decide di chiederlo ad una delle sue cugine dello Yorkshire \u2013 Maggie Buckley. Mentre si allontanano da End House, Poirot dice a Hastings che Nicky adesso ha tre livelli di protezione: la vittima \u00e8 allertata, Maggie Buckley abiter\u00e0 nella casa piena di potenziali assassini, e ultimo ma non meno importante, l'attentatore sa che adesso in scena c'\u00e8 anche Poirot. A parte questo per\u00f2 Poirot \u00e8 confuso, perch\u00e9 nessuno sembra avere motivi per desiderare la morte di Nicky.\nPoirot svolge qualche indagine discreta: presso il meccanico, che esprime l'opinione che i freni siano stati manomessi, e presso Charles Vyse, di cui verifica la mancanza di alibi per il momento dello sparo. Fra l'altro questi lo stupisce affermando che Nicky ha per End House un amore morboso. Nel pomeriggio l'investigatore riceve una telefonata della ragazza che lo informa che Maggie \u00e8 arrivata e li invita per la sera a vedere i fuochi artificiali. Alla cena (cui non partecipa George Challenger, rimasto bloccato a Plymouth) la conversazione verte su Michael Seton, il pilota scomparso, che Nicky ha incontrato di persona, una prima volta a Le Toquet con Freddie e poi ancora a Scarborough, dove l'amica non era andata. Mentre Nicky \u00e8 in un'altra stanza per telefonare, arrivano altri invitati e tutti escono in giardino, ma poco dopo Nicky rientra in casa per prendere qualcosa da mettere addosso perch\u00e9 ha freddo. Poco dopo l'inizio dello spettacolo pirotecnico Poirot nota una forma accasciata sul sentiero che va alla casa, accorre con Hastings e vede che si tratta di Maggie Buckley, che indossa lo scialle che Nicky aveva messo a cena: ne deduce che l'assassino ha commesso uno scambio di persona. Hastings telefona alla polizia che, arrivata ad End House, appura che Maggie aveva chiesto in prestito lo scialle a Nicky perch\u00e9 non era riuscita a trovare il suo cappotto. Nicky \u00e8 sotto shock e il suo medico, con la piena approvazione dell'investigatore, le propone di farsi ricoverare in una clinica, per essere curata e protetta.\nPoirot \u00e8 turbato per non essere riuscito a fermare l'assassino in tempo. Maggie \u00e8 stata uccisa da tre pallottole, e la pistola \u00e8 sparita, quindi non si pu\u00f2 sapere se era la Mauser scomparsa. Nessuno ha visto niente di sospetto o sentito gli spari, che erano stati coperti dal rumore dei fuochi d'artificio. Tutti i possibili sospetti erano in casa o nelle vicinanze, ad eccezione di Challenger, ma nessuno aveva una motivazione credibile per l'omicidio. Poirot, dopo una notte passata a pensare, si pone tre domande: 1) Perch\u00e9 Nicky era preoccupata negli ultimi tempi, prima che cominciassero gli incidenti mortali? 2) Perch\u00e9 ha indossato un vestito nero la sera dell'omicidio, se \u00e8 un colore che odia? 3) Perch\u00e9 ha detto di non avere pi\u00f9 ragioni per vivere, dopo aver trovato il corpo di Maggie? Ne deduce che la chiamata ricevuta quella sera da Nicky \u00e8 importante e, dopo aver letto i giornali, intuisce cosa c'\u00e8 sotto. Infatti, quando Poirot ed Hastings la visitano in clinica, Nicky racconta di essersi fidanzata con Michael Seton, in segreto per l'opposizione dello zio che aveva finanziato l'impresa, e racconta che durante la sua assenza dalla cena aveva avuto la conferma che l'amato era morto. Una tragedia avvenuta, paradossalmente, proprio quando avrebbero potuto rendere pubblico il fidanzamento in quanto anche lo zio era morto pochi giorni prima.\nA questo punto Poirot ha un possibile movente: Michael Seton aveva ereditato una fortuna dallo zio e potrebbe aver fatto testamento in favore di Nicky, che ha fatto testamento in favore di Freddie, che si troverebbe ricca se l'amica morisse. Ma anche Charles Vyse, ignaro del testamento, poteva sperare di esserne l'erede. Poirot, con il permesso di Nicky, cerca il testamento a End House ma, invece del documento, trova un pacco di lettere d'amore. In una di queste, effettivamente, Seton dice all'amata di averla fatta erede universale. Di nuovo alla clinica, Nicky dice a Poirot di aver mandato il testamento a suo cugino, Charles Vyse, ma l'uomo, interrogato a proposito, nega tutto. Poirot e Hastings fanno visita ai Croft, e il signor Croft che si ricorda di aver fatto da testimone per il testamento e di averlo inviato via posta al signor Vyse. Durante la visita, Poirot riesce ad ottenere un'impronta di Croft, che manda a Japp, per farla controllare.\nIl capo della polizia locale, molto grato a Poirot per l'aiuto che gli sta offrendo, consegna all'investigatore un pezzetto di carta trovato vicino alla scena del crimine, che sembra contenere una richiesta di soldi. Quando Poirot interroga Challenger e Freddie a proposito, Freddie vede il pezzetto di carta e sviene.\nPoirot chiama l'avvocato londinese di sir Matthew Seton che gli conferma che Michael ha ereditato tutta la fortuna dello zio. L'uomo dice anche all'investigatore che Michael Seton ha consegnato loro il testamento in cui lascia tutto il suo patrimonio alla sua promessa sposa, Magdala Buckley, e che la somma in questione \u00e8 altissima. Poirot e Hastings incontrano Japp, che dice loro che il signor Croft non ha nessun precedente penale. Ritornato a Saint Loo, Poirot scopre che c'\u00e8 stato un altro attentato alla vita di Nicky, che ha mangiato un cioccolatino pieno di cocaina preso da una scatola che gli avrebbe spedito l'investigatore stesso (cosa che non ha fatto, lui le ha solo inviato un mazzo di fiori). Poirot scopre che la scatola di cioccolatini \u00e8 stata portata alla clinica da Jim Lazarus, dietro richiesta di Freddie, che aveva agito cos\u00ec dietro ordine di Nicky, che le aveva telefonato per chiederglielo. Freddie adesso \u00e8 la sospettata principale, visto che \u00e8 una drogata e avrebbe potuto procurarsi facilmente la cocaina. La donna sembra comunque sapere pi\u00f9 di quanto ammetta.\nPoirot decide di comunicare a tutti che Nicky \u00e8 morta in modo da osservare i successivi sviluppi del caso. Mentre stanno discutendo del problema nella loro camera in hotel, Hastings vede \u201cuna faccia orribile\u201d guardare da fuori la finestra. Charles Wyse chiama Poirot per dirgli che il testamento di Nicky \u00e8 arrivato. Hastings pensa che sia il testamento con cui Nicky lasciava tutto a Freddie. Questa frase porta Hastings e Poirot a discutere dei vari soprannomi per i nomi Frederica (Freddie) e Margaret (Maggie) \u2013 e all'improvviso l'investigatore belga capisce tutto!\nPoirot organizza un incontro con i sospetti a End House, in cui verr\u00e0 letto il testamento. Con gran sorpresa di tutti i presenti, tranne della beneficiaria, il documento dice che Nicky ha lasciato tutto alla signora Croft, per l'aiuto che ha dato a suo padre molti anni prima, quando si trovavano entrambi in Australia. La signora Croft \u00e8 commossa e vorrebbe tanto ringraziare Nicky. Poirot suggerisce allora di fare una seduta spiritica, e gli altri accettano con riluttanza. \nDurante la cerimonia, Nicky entra nella stanza facendo la parte di s\u00e9 stessa trasformata in fantasma, causando panico nella signora Croft. Japp a quel punto entra nella stanza e identifica la Croft come Milly Merton, una falsaria in fuga, che ha riscritto il testamento e lo ha tenuto nascosto aspettando la morte di Nicky per poterlo usare.\nA quel punto, una pallottola colpisce di striscio Freddie. Poirot e Challenger si precipitano fuori, riescono ad acchiappare la persona che ha sparato e lo portano dentro la casa. \u00c8 un uomo moribondo, con il volto rovinato \u2013 \u201cla faccia orribile\u201d che aveva visto Hastings attraverso la finestra. Dopo che l'uomo \u00e8 morto, Freddie lo identifica come suo marito scomparso, un cocainomane come lei. \u00c8 stato lui a lasciare quel messaggio con la richiesta di denaro che la polizia ha dato a Poirot, per questo Freddie \u00e8 svenuta quando l'ha visto. Freddie aveva creduto, infatti, che fosse stato suo marito a sparare a Maggie, magari scambiandola per lei.\nPoirot comunque \u00e8 arrivato alla verit\u00e0 e permette a Japp di dire che, nascosto nella casa, ha visto Nicky prendere la Mauser dal suo nascondiglio e nasconderla nell'abito di Freddie per incolparla. Poirot a questo punto annuncia che \u00e8 stata Nicky ad uccidere Maggie.\nDopo che Nicky e i Croft sono stati portati via dalla polizia, Poirot racconta agli ex sospettati tutta la storia. Come aveva detto Charles Vyse, Nick era attaccatissima a End House, e quando conobbe Michael Seton a Le Toquet vide un'ottima opportunit\u00e0 per ottenere i soldi necessari a rimettere a posto la propriet\u00e0, ormai diroccata. I due si rincontrarono poi a Scarborough, ma Michael Seton si innamor\u00f2 di Maggie Buckley, che accompagnava la cugina, e i due si fidanzarono in segreto. Nicky era l'unica persona a conoscere questo amore ed era anche a conoscenza del testamento di Seton che lasciava tutto a \u201cMagdala Buckley\u201d, anche se il ragazzo non sapeva che anche Nicky si chiamava con quel nome. Quando Nicky \u00e8 venuta a sapere della morte di Sir Matthew Seton e poi di quella di Michael, la ragazza ha deciso di uccidere Maggie e di far credere a tutti che fosse lei la fidanzata di Michael. Aveva preparato i finti \u201cattentati\u201d contro la sua persona ed aveva anche gi\u00e0 scritto a Maggie per chiederle di raggiungerla quando ha scoperto che Poirot si trovava a Saint Loo; la ragazza ha deciso di coinvolgerlo per rendere il tutto pi\u00f9 credibile. Ha convinto Poirot a chiederle di trovarsi una compagnia, e a quel punto Nicky ha telegrafato a Maggie chiedendole di arrivare un giorno prima. Quando Poirot \u00e8 venuto a conoscenza di questo fatto, ha cominciato ad interrogarsi sulle azioni e le frasi di Nicky. Nicky si \u00e8 anche spedita da sola la scatola di cioccolatini avvelenati per continuare la sceneggiata, ed aveva rubato in precedenza delle lettere scritte da Seton a Maggie, per corroborare la sua storia, ma solo quelle dove non era scritto il nome intero della ragazza. Queste stesse lettere sono diventate il colpo di grazia finale per Nicky, poich\u00e9 Poirot si \u00e8 accorto che nelle missive che Seton aveva inviato alla sua amata, non si faceva nessun riferimento all'operazione che Nicky aveva subito (per cui la ragazza aveva deciso di fare testamento, non sapendo se sarebbe sopravvissuta).\nPoirot svela un'ultima cosa: Challenger \u00e8 un trafficante di cocaina, e Nicky ne aveva una piccola scorta nascosta nell'orologio, che la ragazza sicuramente user\u00e0 per procurarsi un'overdose per evitare il boia."}
{"id": "750248", "revid": "69794", "url": "https://it.wikipedia.org/wiki?curid=750248", "title": "Ehi, prof!", "text": "Ehi, prof! (titolo originale \"Teacher Man\") \u00e8 il terzo libro di Frank McCourt, pubblicato nel 2005 (in Italia nel novembre 2006 da Adelphi). \nTrama.\n\"Ehi, prof!\" \u00e8 un libro di memorie in cui l'autore, statunitense di nascita ma formatosi in Irlanda, descrive e riflette sulle sue esperienze di insegnante nelle scuole di New York.\nLa sua pedagogia spinge gli studenti a prendere consapevolezza del loro apprendimento. Le sue prime esperienze di insegnante sono nella McKee Vocational and Technical High School, a New York. Durante il suo primo giorno come insegnante rischia di essere licenziato per aver mangiato un sandwich, il secondo giorno per aver scherzato sul fatto che in Irlanda la gente esca con le pecore rispondendo alla domanda di uno studente che chiedeva se gli irlandesi uscissero con le ragazze. Inizialmente il suo metodo d'insegnamento prevedeva vari aneddoti sulla sua infanzia in Irlanda, narrati nei suoi precedenti libri \"Le ceneri di Angela\" e \"Che paese, l'America\".\nIn seguito insegn\u00f2 \"Inglese come seconda lingua\" e con alcuni studenti afroamericani port\u00f2 in scena l'Amleto. Parla di quando, mentre studiava per diventare insegnante, non sapesse nulla di George Santayana, ma potesse fare una buona lezione sui poeti di guerra Wilfred Owen e Siegfried Sassoon. Altri punti salienti riguardano la relazione tra come funziona la penna e come funziona una frase (spiegando soggetti e grammatica, argomento che lui stesso ha affrontato con fatica) e l'uso di \"realia\" per l'insegnamento, ovvero oggetti comuni come libri di cucina o il libretto delle giustificazioni degli studenti.\nHa iniziato a insegnare quando aveva ventisette anni e ha continuato per trent'anni. Ha passato la maggior parte della sua carriera alla Scuola Superiore \"Stuyvesant High School\", come insegnante di Inglese e Scrittura creativa.\nHa tentato, senza successo, di ottenere il dottorato presso il Trinity College di Dublino. A causa dello stress fin\u00ec per lasciare la prima moglie.\nLo stile modesto di McCourt emerge nella descrizione della sua timidezza, mancanza di autostima, l'imbarazzo per le lacune della sua preparazione, nella descrizione negativa del proprio aspetto fisico, l'incapacit\u00e0 sociale, la gelosia verso le donne che lo avevano lasciato per un altro uomo, i problemi del suo matrimonio, e un breve periodo di psicoanalisi. Tutti questi fallimenti sono compensati dal successo ottenuto con gli studenti, sebbene a volte parziali e rancorosi."}
{"id": "750253", "revid": "648716", "url": "https://it.wikipedia.org/wiki?curid=750253", "title": "Mutismo acinetico", "text": " \nIl mutismo acinetico \u00e8 una condizione rara dove si mostra l'impossibilit\u00e0 oggettiva o soggettiva di muoversi e parlare.\nEziologia.\nconseguente in genere ad aneurismi dell'arteria comunicante anteriore, da idrocefalo o, pi\u00f9 raramente, a gravi traumi cranioencefalici che coinvolgono la regione frontale del nostro cervello, bilateralmente.\nSintomatologia.\nClinicamente \u00e8 caratterizzato dall'impossibilit\u00e0 di parlare (mutismo) e di eseguire movimenti su comando (acinetico). Spesso \u00e8 considerato un sottotipo di stato minimamente cosciente.\nI sintomi possono essere schematizzati secondo il seguente schema:"}
{"id": "750259", "revid": "767487", "url": "https://it.wikipedia.org/wiki?curid=750259", "title": "Le ceneri di Angela (film)", "text": "Le ceneri di Angela (\"Angela's Ashes\") \u00e8 un film del 1999 diretto da Alan Parker.\nIl soggetto \u00e8 tratto dal romanzo autobiografico omonimo di Frank McCourt, e rispecchia in maniera estremamente drammatica e realistica le condizioni di privazione e sofferenza di molte famiglie in quegli anni.\nTrama.\nBrooklyn, 1935. Angela, madre di quattro figli, \u00e8 sconvolta dal dolore per la prematura morte dell'ultima nata, Margaret; il marito Malachy, dedito al bere, perde regolarmente i lavoretti che gli capitano; Frank, il primogenito, cerca di proteggere i fratellini. Costretta dalla miseria e dal rifiuto della societ\u00e0 statunitense, la famiglia McCourt torna allora in Irlanda dalla nonna materna. A Limerick affittano un piccolo e mal ridotto appartamento, con i letti infestati dalle pulci. Malachy \u00e8 malvisto dai parenti di Angela perch\u00e9 di Belfast, \u00e8 sospettato di essere presbiteriano, e non educa i figli secondo la religione cattolica, in una cittadina dove i pregiudizi legati alla religione sono fortissimi e i pi\u00f9 poveri ne fanno le spese in modo preponderante.\nIn seguito a carenze di cibo e di carbone, i gemellini Oliver ed Eugene muoiono, e tuttavia Angela trova la forza per una nuova maternit\u00e0 e per ottenere un appartamento pi\u00f9 grande. Intanto Frank va a scuola, fa la prima comunione, va al cinematografo a vedere James Cagney. Si ammala di tifo ma sopravvive. Il padre continua a spendere al pub i pochi soldi che arrivano, tra sussidio e lavori che perde, e allora Frank comincia a lavorare come carbonaio, sennonch\u00e9 in poco tempo la polvere di carbone gli causa una severa congiuntivite e lo costringe a lasciare il lavoro.\nLa situazione peggiora: Malachy parte per l'Inghilterra e fa perdere le tracce di s\u00e9, cessando di spedire alla famiglia i soldi che guadagna, la nonna muore, i McCourt vengono sfrattati e costretti ad essere alloggiati da un cugino di Angela, che chiede a lei favori sessuali per mantenere gratuitamente la famiglia sotto il proprio tetto. Frank, disgustato, va a vivere dallo zio Pat e trova un impiego come fattorino; intanto si innamora di Teresa, una ragazza malata di tisi con cui vive una bella storia d'amore, prima che la malattia se la porti via.\nPi\u00f9 tardi il ragazzo conosce la signora Finucane, la strozzina del villaggio, che aiuta nella stesura di lettere di minaccia verso i debitori. Morta lei, Frank trova del denaro a casa sua, lo prende, si ubriaca al pub e capisce che sta per seguire le orme del padre. Allora compra i biglietti per la nave e parte alla volta di New York. Alla vista della Statua della Libert\u00e0, capisce che la sua vita pu\u00f2 finalmente cominciare.\nProduzione.\nIl regista Alan Parker fa una breve apparizione interpretando il dottor Campbell."}
{"id": "750264", "revid": "413187", "url": "https://it.wikipedia.org/wiki?curid=750264", "title": "Samuel R. Delany", "text": "Biografia.\nDelany nacque nel 1942 e crebbe ad Harlem. Sua madre, Margaret Delany, lavorava presso la biblioteca pubblica di New York mentre il padre gest\u00ec, dal 1938 fino alla sua morte, avvenuta nel 1960, un servizio di pompe funebri, \"Levy and Delany Funeral Home\" sulla 7th Avenue ad Harlem.\nAlle scuole superiori Delany incontr\u00f2 la poetessa Marilyn Hacker, che sarebbe poi divenuta sua moglie nel 1961 e dalla quale avrebbe avuto una figlia. Dopo diversi anni di separazione, i due hanno divorziato nel 1980, restando per\u00f2 in buoni rapporti.\nDelany ha iniziato a scrivere storie di fantascienza intorno ai vent'anni. Pubblic\u00f2 nove romanzi tra il 1962 e il 1968, oltre a varie storie brevi. Il suo decimo e pi\u00f9 popolare romanzo, \"Dhalgren\", fu pubblicato nel 1974. Tra la fine degli anni settanta e gli anni ottanta si dedic\u00f2 al ciclo di \"Ritorno a Nev\u00e8r\u00ffon\" composto da quattro romanzi.\nDelany ha pubblicato varie autobiografie pi\u00f9 o meno romanzate relative alla sua vita come scrittore nero e queer nell'ambito di un matrimonio aperto, inclusa \"The Motion of Light in Water\" vincitrice di un premio Hugo.\nDal 1988 ha insegnato lettere e letteratura comparata in varie universit\u00e0. Nota \u00e8 anche la sua attivit\u00e0 come critico letterario, per la quale ha ricevuto il Pilgrim Award nel 1985.\nDelany ha ricevuto il premio Damon Knight Memorial Grand Master 2013, il pi\u00f9 prestigioso riconoscimento alla carriera che viene assegnato nell'ambito della fantascienza.\nNel 2021 \u00e8 stato insignito dell'Anisfield-Wolf Book Award alla carriera.\nTemi.\nI temi prevalenti e ricorsivi nell'opera di Delany sono la mitologia, la memoria, il linguaggio e la percezione. La maggior parte dei suoi romanzi trattano uno o pi\u00f9 di questi elementi.\nOpere.\nFiction.\nRomanzi.\nSerie de \"La caduta delle torri\""}
{"id": "750266", "revid": "48706", "url": "https://it.wikipedia.org/wiki?curid=750266", "title": "Colfer", "text": ""}
{"id": "750267", "revid": "451602", "url": "https://it.wikipedia.org/wiki?curid=750267", "title": "In ogni senso", "text": "In ogni senso \u00e8 il quinto album del cantautore italiano Eros Ramazzotti, pubblicato il 10 aprile 1990.\nIl disco.\nQuesto \u00e8 l'album che proietta Ramazzotti nel panorama internazionale, grazie alle oltre tre milioni di copie vendute in tutto il mondo e che lo far\u00e0 diventare uno dei protagonisti della scena musicale italiana.\nL'album arriva in prima posizione in Italia, vincendo il Festivalbar 1990 nella sezione \"33 giri\", in Svizzera per tre settimane e nei Paesi Bassi, in seconda posizione in Germania (rimanendo 53 settimane in classifica), in quinta in Austria ed in decima in Norvegia.\nIn questo importante lavoro, l'artista romano propone brani in cui si denota una grande maturazione artistica rispetto a quelli pubblicati precedentemente, soprattutto per quanto riguarda i temi trattati. Il primo singolo \u00e8 \"Se bastasse una canzone\".\nUna caratteristica dell'album \u00e8 che l'espressione \"In ogni senso\" viene citata in tutte le canzoni."}
{"id": "750268", "revid": "110157", "url": "https://it.wikipedia.org/wiki?curid=750268", "title": "Personaggi di Alf Moon detective privato", "text": "Questa pagina contiene un elenco dei personaggi di \"Alf Moon detective privato\", libro scritto da Eoin Colfer.\nFamiglia Moon.\nAlfred Moon.\nAlfred Moon (meglio conosciuto come Alf Moon) \u00e8 il protagonista del libro. Frequenta la sesta classe della scuola nella cittadina irlandese di Lock. \u00c8 chiamato \"Alf\" a causa della sua bassa statura. Si \u00e8 laureato in un corso on-line per giovani detective ed \u00e8 molto bravo a risolvere indagini di vario tipo.\nFamiglia Squaletti.\nLa famiglia Squaletti ha una gran fama di criminali nella zona di Lock.\nErode Squaletti.\nErode \"Roddy\" Squaletti \u00e8 il pi\u00f9 piccolo della famiglia Squaletti. Piccolo teppista e bullo, terrorizza i bambini della scuola e compie vari furti, fra cui quello di un palmare. Bestemmia quotidianamente, con pieno appagamento.\nRosso Squaletti.\nRosso Squaletti diventa l'unico amico di Alf. Rosso non \u00e8 il suo vero nome, ma questo non \u00e8 conosciuto da nessuno. \nPap\u00e0 Squaletti.\nPap\u00e0 Squaletti \u00e8 il capo e/o mandante di molte azioni criminali della zona di Lock.\nGenie Squaletti.\nRagazza molto carina e altrettanto nota per le azioni criminali e il grande potere di persuasione come cita il fratello rosso potrebbe fregarti il prosciutto dal panino.\nMamma Squaletti.\nQuesto personaggio non appare, in quanto mamma Squaletti \u00e8 morta circa 6 anni prima dell'evento. Prima di morire, sul letto di morte, chiese a Rosso di tenere il fratellino e se stesso sulla buona strada, e lontano dalle azioni criminali.\nFamiglia Devereux.\nTradizione della famiglia Devereux \u00e8 assegnare alle figlie nomi di mesi (April, May).\nApril Devereux.\nApril Devereux \u00e8 il capo de Les Jeunes Etudiantes, movimento da lei fondato, con lo scopo di far diventare le partecipanti grandi personaggi nel campo della politica o delle scienze. Per far questo, \u00e8 disposta a tutto, anche a eliminare i maschi della sua classe, in quanto \"disturbatori dell'ambiente scolastico\".\nMay Devereux.\nMay \u00e8 la cugina di April; Alf \u00e8 innamorato di lei."}
{"id": "750271", "revid": "661526", "url": "https://it.wikipedia.org/wiki?curid=750271", "title": "Stato minimamente cosciente", "text": "Lo stato minimamente cosciente (\"minimally conscious state\") \u00e8 uno stato di coscienza alterato definito da comportamenti minimi che dimostrano una consapevolezza di s\u00e9 e/o dell'ambiente.\nDefinizione.\nTali comportamenti sono incostanti e la consapevolezza pu\u00f2 risultare fluttuante nel corso della giornata. La condizione pu\u00f2 essere cronica o acuta; nel secondo caso pu\u00f2 risultare pi\u00f9 facilmente reversibile.\nTale stato viene considerato una possibile evoluzione dello stato comatoso, in alternativa allo stato vegetativo. In letteratura \u00e8 sempre stata molto discussa la definizione esatta del termine, soprattutto visti gli aspetti in comune con lo stato vegetativo, con il quale evidenzia differenze minime, che per\u00f2 diventano importanti in sede di prognosi e nel trattamento da seguire.\nCriteri diagnostici.\nIl soggetto con responsivit\u00e0 minima:\nCause e terapia.\nEventi traumatici a livello cerebrale possono portare a tale stato, in cui si evidenzia una deficienza di dopamina, un neurotrasmettitore. Rispetto allo stato vegetativo le risposte del soggetto al trattamento sono migliori, si stanno sperimentando alcuni farmaci quali agonisti del recettore della dopamina. La conoscenza del fenomeno \u00e8 ancora scarsa. In uno studio del 2009 su un solo paziente Fridman et al. dimostrano come tramite una somministrazione di apomorfina, un agonista della dopamina, il paziente riacquis\u00ec la capacit\u00e0 di muovere gli arti su richiesta e di rispondere s\u00ec/no a domande, cosa che non riusciva a fare prima della somministrazione di apomorfina. Successivamente ci fu un recupero completo delle funzioni della coscienza e un recupero sostanziale delle capacit\u00e0 funzionali, sostenuta anche dopo la discontinuazione di somministrazione di apomorfina. Alla dose massima si osserv\u00f2 una lieve discinesia.\nIn letteratura si discute sulla necessit\u00e0 di somministrare analgesici, in quanto essendogli rimasto un minimo di coscienza, potrebbero provare dolore nel loro stato.\nPrognosi.\nElementi peggiorativi della prognosi sono: elevata febbre, precedenti interventi di tracheotomia e in generale disabilit\u00e0 iniziali (prima dell'evento). Inoltre \u00e8 possibile valutare attraverso la risonanza magnetica funzionale la risposta del soggetto a richiami familiari, come il chiamarlo per nome. In letteratura \u00e8 stato seguito il caso di Terry Wallis, che si \u00e8 risvegliato dopo molti anni dal trauma .\nNumeri.\nIn Italia si stima siano tra i 3.000 e i 3.500 i pazienti in Stato vegetativo e in Stato di Minima Coscienza. Si tratta di un numero soltanto presunto, vista la mancanza di uno studio epidemiologico in grado di fornire un riferimento pi\u00f9 preciso. Inoltre, non va trascurata l'incidenza delle diagnosi errate, il cui margine si aggirerebbe tra il 60 ed il 70%."}
{"id": "750273", "revid": "6102896", "url": "https://it.wikipedia.org/wiki?curid=750273", "title": "Tossemia", "text": ""}
{"id": "750274", "revid": "2026698", "url": "https://it.wikipedia.org/wiki?curid=750274", "title": "Suddivisioni dell'Ucraina", "text": "L'Ucraina \u00e8 suddivisa in:\nDall'inizio del 2014, alcune oblast' hanno aperto un processo di separazione dall'Ucraina.\nOrdinamento.\nIl sistema di suddivisione dell'ucraina riflette la condizione di stato unitario del paese (come affermato nella costituzione ucraina) con legislazione e amministrazione uguale per ogni unit\u00e0. Tuttavia molti esperti concordano sul fatto che le differenze storiche e culturali tra le regioni, sommate alla mancanza di democrazia e ordine locali, diminuiscono in modo significativo l'unit\u00e0 formale dell'Ucraina. Anche le caratteristiche territoriali, demografiche e socio-economiche di alcune oblast' come quelle di Donec'k e quelle di \u010cernivci paiono indebolire l'unit\u00e0 dell'Ucraina. Tali fattori sembrano causare il rallentamento dell'integrazione e situazioni locali di sottosviluppo. I problemi ancora insoluti sarebbero quindi: l'integrazione di poche oblast' di piccole dimensioni, l'allargamento dell'autorit\u00e0 delle citt\u00e0 e delle oblast'.\nRajon.\nIl rajon \u00e8 un'entit\u00e0 amministrativa due livelli sotto il livello nazionale e sono quindi un'ulteriore suddivisione delle oblast'. Nel 2006, erano presenti 490 rajon in 24 oblast'. Un rajon, in media, ha una popolazione di abitanti e un'estensione di .\nCentri abitati.\nGli insediamenti urbani (in ucraino al singolare \"\u043c\u0456\u0441\u0442\u043e, misto\") sono subordinati al governo centrale, all'oblast' o al rajon, a seconda della popolazione e dell'importanza socio-economica (vedi anche: Citt\u00e0 dell'Ucraina). I rajon (distretti) sono parte integrante degli oblast', ma anche di vasti insediamenti urbani (ad esempio citt\u00e0 e megalopoli). Si pu\u00f2 considerare il tipico \"misto\" come una citt\u00e0, non come un paese. Ciononostante bisogna tenere conto della subordinazione del misto all'oblast' o al rajon, specialmente in senso politico. Ci sono anche alcune unit\u00e0 amministrative di livello base, che si possono generalmente chiamare villaggi (singolare \u0441\u0435\u043b\u043e, \"selo\")."}
{"id": "750277", "revid": "78273", "url": "https://it.wikipedia.org/wiki?curid=750277", "title": "Kenneth MacAlpin", "text": ""}
{"id": "750282", "revid": "775372", "url": "https://it.wikipedia.org/wiki?curid=750282", "title": "Despota (bizantino)", "text": "Il despota (in greco: \u03b4\u03b5\u03c3\u03c0\u03cc\u03c4\u03b7\u03c2, \"despot\u0113s\", femminile \u03b4\u03ad\u03c3\u03c0\u03bf\u03b9\u03bd\u03b1, \"despoina\", in Bulgaro e Serbo \"\u0434\u0435\u0441\u043f\u043e\u0442/despot\", femminile \"\u0434\u0435\u0441\u043f\u043e\u0442\u0438\u0446\u0430/despotica\") \u00e8 un titolo di corte bizantino, anche presente nell'Impero latino, Bulgaria, Serbia e Impero di Trebisonda.\nOrigini e distribuzione.\nL'originale termine greco \"despot\u0113s\" significava semplicemente \"signore\" (in senso nobiliare) ed era sinonimo di Kyrios. In greco equivaleva quindi al latino \"dominus\" e, inizialmente, la figura del despota indicava l'Imperatore romano; il termine veniva occasionalmente usato negli eventi formali e anche nelle monete.\nIl titolo di despota, passato a indicare la dignit\u00e0 nobiliare pi\u00f9 alta, fu assegnato al membro di corte pi\u00f9 importante, ad esempio il re di Ungheria B\u00e9la III e l'erede dell'imperatore di Bisanzio Manuele I Comneno nel 1163. \nIl titolo di despota si diffuse, dopo la quarta crociata, negli stati che erano nell'orbita di influenza culturale bizantina e fu proprio di tutti i sovrani che aspiravano al titolo imperiale, inclusi gli imperatori dell'Impero latino, della Bulgaria, della Serbia, di Trebisonda; un caso particolare fu il despotato d'Epiro, dove il titolo fin\u00ec per indicare lo stato.\nIl titolo di despota poteva anche essere assegnato dall'imperatore a un nobile straniero per i suoi numerosi servizi prestati. Nell'Impero di Trebisonda il titolo veniva assegnato all'erede al trono, in contrasto a quello che si faceva altrove.\nNegli ultimi due secoli il termine \"despota\" ha assunto una connotazione completamente negativa, come sovrano assoluto e quindi tiranno, ma il titolo originale non ha questo significato."}
{"id": "750289", "revid": "125497860", "url": "https://it.wikipedia.org/wiki?curid=750289", "title": "Ars subtilior", "text": "Nella storia della musica, l'ars subtilior \u00e8 quel periodo della musica medievale trecentesca, pi\u00f9 propriamente sviluppatasi verso la fine del secolo, caratterizzata da una eccezionale complessit\u00e0 ritmica e notazionale.\nA lungo si \u00e8 ritenuto che l\"ars subtilior\" fosse fiorita ad Avignone, nel sud della Francia. In anni recenti tuttavia Anne Stone ha tentato di ricondurla all'ambiente parigino. Il movimento \u00e8 per lo pi\u00f9 visto in contrapposizione all\"ars nova\" italiana che fior\u00ec dal 1310 al 1370.\nLa sua nascita.\nLe composizioni dell\"ars subtilior\" erano raffinate, complesse, difficili da cantare e probabilmente eseguite da gruppi ristretti di iniziati ed intenditori. Richard H. Hoppin giunge a chiamarla \"ars subtilissima\", sostenendo che fino al XX secolo la musica non ha pi\u00f9 raggiunto una ritmica altrettanto complessa e raffinata.\nSi trattava esclusivamente di composizioni profane che avevano per soggetto storie d'amore, di guerra, di cavalieri e di eroi della classicit\u00e0. Alcuni lavori furono scritti in omaggio a personalit\u00e0 pubbliche come l'Antipapa Clemente VII.\nDaniel Albright, paragona lo sperimentalismo tecnico dell\"ars subtitlior\" a quello della musica d'avanguardia del XX secolo. In proposito egli cita il canone perpetuo di Baude Cordier \"Tout par compas suy compos\u00e9\" scritto su un rigo musicale circolare.\nIl centro dell'attivit\u00e0 di questo stile fu Avignone negli anni dello Scisma d'Occidente. Nella citt\u00e0 sulle rive del Rodano si svilupp\u00f2 un attivo centro culturale e furono composti le opere vocali pi\u00f9 significative del tardo XIV secolo. Da qui, lo stile si diffuse nel nord della Spagna e a Cipro, all'epoca sotto l'influsso culturale francese. Fu inoltre praticato da un gruppo di maestri italiani fra cui Antonio Zacara da Teramo.\nMolte delle soluzioni adottate dai compositori dell\"ars subtilior\" furono accolte dalla musica rinascimentale.\nCaratteristiche notazionali.\nUna delle tecniche introdotte dall\"ars subtilior\" riguard\u00f2 all'uso di note rosse che indicavano la riduzione di un terzo del valore della nota. Un gruppo di tre note rosse della stessa durata, per esempio, equivaleva a due note.\nSpesso i maestri dell\"ars subtilior\" stendevano i loro manoscritti in forme inusuali e artistiche. Si \u00e8 gi\u00e0 ricordato il canone circolare di Baude Cordier. Un pezzo di Jacob Senleches - \"La Harpe de melodie\" - \u00e8 invece scritto entro la forma di un'arpa. Questi ed altri esempi di notazioni insolite sono contenuti nel Codice di Chantilly, che assieme al Codice di Modena \u00e8 la fonte principale attraverso la quale questo genere di musica ci \u00e8 stato tramandato.\nI manoscritti.\nLe opere dell\"ars subtilior\" sono conservate nei manoscritti seguenti:"}
{"id": "750294", "revid": "123533329", "url": "https://it.wikipedia.org/wiki?curid=750294", "title": "Morolo", "text": "Mor\u00f2lo (\"Mbr\u00f2lo\" in dialetto locale) \u00e8 un comune italiano di abitanti della provincia di Frosinone nel Lazio, nella Media Valle Latina.\nGeografia fisica.\nTerritorio.\nSituato a 397 metri di altezza, tra l'altopiano dei Monti Lepini e la piana del Sacco.\nClima.\nHa un clima temperato in inverno e fresco in estate.\nStoria.\nSecondo quanto riferiscono Tito Livio e Dionigi di Alicarnasso nei loro studi le origini si potrebbero far risalire ad Ecetra, antica citt\u00e0 dei Volsci che secondo alcuni storici locali sarebbe esistita a valle dell'attuale Morolo, centro di primaria importanza commerciale e strategica perch\u00e9 punto di smistamento delle armate delle valli del Sacco, del Liri e del Fibreno, che vi confluivano per organizzarsi nella lotta contro i contingenti della Lega Latino-Ernica. Tuttavia, gi\u00e0 Antonio Biondi nel suo \"Morolo\" a buon titolo smentisce questa eventualit\u00e0 con la quale \u00e8 concorde Cesare Bianchi, che scrive di Ecetra a proposito di Supino, paese confinante.\nTratti di mura megalitiche della citt\u00e0 scomparsa sono presenti in contrada Casali; le fondamenta delle ville romane, con i reperti rinvenuti nelle contrade Cona, Colle della Corte, Fontana del Muriglio e Madonna del Piano, attestano un vasto insediamento, protrattosi fino al periodo imperiale.\nMolto probabilmente gli abitanti di Ecetra, a seguito di una catastrofica alluvione, furono costretti a ricostruire un insediamento urbano fortificato per trovare protezione anche dalle invasioni barbariche, ritirandosi pi\u00f9 a monte ricostruendo un insediamento urbano fortificato \"a cui forman segio le montagne ora nomate Valle Civita ed Audetta esposto ad oriente, ed occupato nel mezzo giorno dalle montagne di Sgurgola e Supino, per cui due terzi del suo corso il sole non pi\u00f9 spande sopra esso i brevi benefici raggi. Lo circondarono di forti mura, di varie torri e baluardi, come tuttora si osservano gli avanzi con cinque porte ora dette Porta Castello, Porta S. Croce, Porta Angelica, Porta Civita e Porta Celsi. Vi fabbricarono una forte Cittadella nella sommit\u00e0 di esso, per l'addietro s\u00ec vaga e deliziosa, della quale ne presero possesso i Colonnesi e vi fecero stabile dimora.\"\nLa leggenda vuole Morolo fondata verso l'anno 210 a.C., quando Annibale pass\u00f2 in queste contrade, sconfiggendo i Ferentinesi, distruggendo ogni cosa e, quindi pose l'assedio a Roma.\nUn \"oppidum Murolum\" risulta dalla bolla di papa Urbano II dell'agosto 1088, con la quale Pietro, vescovo di Anagni, veniva investito del possesso.\nNella notte del 1216 Giovanni conte di Ceccano assal\u00ec e distrusse la Rocca di Morolo e come narra il Canali nei \"Cenni storici della terra di Morolo\", \"in questa strage perirono tra uomini e donne 424, cio\u00e8 tutte quelle persone che non poterono con la fuga campare la vita\".\nNel settembre 1303 Tommaso da Morolo partecip\u00f2, con un contingente armato con Sciarra Colonna e il Nogaret, all'assalto di Anagni nel tentativo di catturare papa Bonifacio VIII. Nell'anno 1304 fu chiamato Morolo da papa Benedetto XI, nella celebre bolla di scomunica \"Flagitiosum scelus\" pubblicata a Perugia il 13 giugno.\nNel 1385 Fabrizio Colonna allarg\u00f2 i possedimenti familiari, con i beni portatigli in dote dalla moglie Nanna di Supino; e nel 1423 papa Martino V, della casata dei Colonna, autorizzava il monastero di Santa Maria Nova a vendere la sua quota: cos\u00ec tutto il territorio morolano veniva in possesso di Antonio Colonna. Dopo tre confische, avvenute nel 1505 da parte di Alessandro VI e nel 1541 da parte di Paolo III e infine nel 1556 da parte di Paolo IV, i Colonna riebbero definitivamente il castello di Morolo nel 1562 per mano di Pio IV.\nNel 1610 Marcantonio Colonna concesse lo statuto alla comunit\u00e0 morolana e nel luglio del 1739 Fabrizio Colonna modific\u00f2 detto statuto con clausole pi\u00f9 favorevoli alla popolazione.\nDopo quest'ultimo documento ufficiale di importanza storica il nome di Morolo non compare pi\u00f9 in altri documenti, tranne in alcuni di importanza locale nei quali viene riportato il suo nome e fornite indicazioni su avvenimenti e storie del paese.\nLa guerra tra papa Paolo IV e il re di Spagna Filippo II sconvolse negli anni 1556-1557 tutto il Lazio e di conseguenza anche Morolo (ma nei resoconti bellici di tale guerra non si fa menzione del paese); Paliano e Anagni subirono danni ingenti, Segni fu quasi distrutta, Frosinone ridotta agli estremi e di sicuro Morolo in quegli anni dovette subire la decadenza economica e sociale che afflisse l'intera regione.\nNel 1614 il comune di Morolo ebbe dal principe Colonna quarantadue rubbia e mezza quarta di grano (pari a 78 quintali) da restituirsi al raccolto del successivo anno. Il grano fu dato in prestito alle famiglie, che ne fecero domanda in ragione di mezza quarta (30\u00a0kg) a famiglia per semine e consumo alimentare. Si pu\u00f2 supporre che quasi tutte le famiglie ne fecero domanda data la miseria cronica dei tempi. Da tale distribuzione si potrebbe concludere che le famiglie di Morolo nel 1614 erano circa 260 (con una media di sei persone a famiglia, risulterebbe una popolazione di circa 1600 abitanti).\nIl 3 settembre 1735, per disposizione del Governo Pontificio centrale, fu costituito in tutti i comuni dell'attuale Lazio il Monte frumentario per venire incontro alle necessit\u00e0 delle semine degli agricoltori pi\u00f9 bisognosi. Quest'istituzione rimase in vita fino al 1881; ne fu ultimo amministratore Romolo Fiaschetti.\nCon atto del 13 agosto 1674 viene regolato il canone annuo che il comune di Morolo doveva pagare al comune di Ferentino per il diritto di pascolo nella zona di Monte Rave: uno scudo per ogni bove.\nIn data 10 marzo 1679 Angelo Pacifici di Morolo rivolge domanda al Vescovo di Anagni per essere nominato custode e gestore dell'ospedale; possiamo supporre che l'ospedale fosse dotato di attrezzature rudimentali e funzionasse pi\u00f9 da ricovero per gli ammalati bisognosi o privi di assistenza. L'edificio era situato nel largo ancora esistente dietro la chiesa di Santa Maria e il suo fabbricato fu demolito solo nel 1930, quando era gi\u00e0 fatiscente. La strada che da piazza E. Biondi sale fino in cima ai resti della Rocca dei Colonna ha per\u00f2 conservato il nome di Via dell'Ospedale.\nNei secoli XVII e XVIII i principi Colonna, a pi\u00f9 riprese, allentarono sempre pi\u00f9 i vincoli feudatari, fino a quando nel 1908 rinunziarono in modo definitivo a qualsiasi diritto e anche alla propriet\u00e0, a favore del Comune di Morolo, dei resti della Rocca.\nNel 1703, sotto il regno di papa Clemente XI, fu ricostruito il ponte sul fiume Sacco da poco crollato. Nel 1803, essendo il ponte nuovamente crollato nel 1801, fu di nuovo ricostruito insieme al tratto di strada rotabile per allacciarlo alla carrozzabile che andava alla Tomacella dalla chiesa della Madonna del Piano (l'odierna strada morolense). Solo nel 1851 fu costruita la strada carrabile dalla chiesa della Madonna del piano all'ingresso del paese fino all'attuale piazza della Libert\u00e0 su progetto dell'ingegnere G. Ricci di Ferentino.\nNel 1809 i morolani seppero di non appartenere pi\u00f9 allo Stato Pontificio, soppresso da Napoleone, il quale aveva deportato in Francia come prigioniero papa Pio VII: Morolo fu aggregato al dipartimento del Tevere il cui capoluogo era Roma. Alcuni giovani morolani ebbero l'onore di militare nell'esercito napoleonico e si ha notizia che due di essi, un Mancini e un Giuliani, parteciparono alla campagna di Russia.\nNel febbraio 1863 fu inaugurata la tratta ferroviaria, all'inizio ad un solo binario, Roma-Ceprano citt\u00e0, a quei tempi citt\u00e0 al confine dello Stato Pontificio. Per usufruire di essa per\u00f2 i morolani dovevano recarsi alla vicina stazione di Ferentino, perch\u00e9 la stazione di Morolo fu costruita solo in seguito. La costruzione della ferrovia fu eseguita da un'impresa francese.\nNel 1867 i liberali di Morolo si mossero e si armarono, sotto la guida di Ettore Tranquilli, per combattere a fianco delle truppe di Garibaldi. Il 12 settembre 1870 il generale dell'esercito piemontese Diego Angioletti, al comando della IX divisione, movendo da San Giovanni Incarico entr\u00f2 nello Stato Pontificio e il 13 settembre occup\u00f2 Frosinone; il giorno dopo un reparto della divisione occup\u00f2 Morolo, arrest\u00f2 Benedetto Renzoni, gi\u00e0 capitano dell'esercito pontificio, e lo tradusse alla fortezza di Gaeta.\nDopo l'unit\u00e0 d'Italia, il primo sindaco di Morolo fu Giacinto Girolami.\nIl 23 febbraio 1889 fu inaugurata nella piazza principale la fontana opera di scalpellini della Val Comino; l'acqua che da essa sgorga fu captata sulle montagne dalla fonte Sant'Antone ad opera della ditta Martorelli. La spesa ammont\u00f2 a complessive 36\u00a0405 lire.\nL'artista Ernesto Biondi vince il primo premio (Grand Prix) all'esposizione mondiale di Parigi del 1900 per la scultura bronzea \"Saturnalia\" in seguito acquistata dallo Stato per 400.000 lire e attualmente alla Galleria di Arte Moderna di Roma.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 166 imprese operanti nel territorio comunale, che rappresentavano lo 0,49% del totale provinciale (33.605 imprese attive), hanno occupato 530 addetti, lo 0,5% del dato provinciale; in media, ogni impresa nel 2015 ha occupato tre addetti (3,19).\nAmministrazione.\nFino al 1870 ha fatto parte della provincia pontificia di Marittima e Campagna che venne soppressa con l'Unit\u00e0 d'Italia e accorpata nella provincia di Roma. Nel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Morolo pass\u00f2 dalla provincia di Roma a quella di Frosinone. Il sindaco \u00e8 Gino Molinari, candidato della lista \"Verso orizzonti nuovi\"."}
{"id": "750302", "revid": "30610", "url": "https://it.wikipedia.org/wiki?curid=750302", "title": "Oops!...I Did It Again", "text": ""}
{"id": "750311", "revid": "287204", "url": "https://it.wikipedia.org/wiki?curid=750311", "title": "Beride", "text": "Beride \u00e8 una frazione del comune svizzero di Croglio, nel Cantone Ticino (distretto di Lugano). Gi\u00e0 comune autonomo, nel 1907 \u00e8 stato accorpato all'altro comune soppresso di Biogno per formare il comune di Biogno-Beride, il quale a sua volta nel 1976 \u00e8 stato accorpato al comune di Croglio."}
{"id": "750319", "revid": "767487", "url": "https://it.wikipedia.org/wiki?curid=750319", "title": "B'z", "text": "I B'z (\u30d3\u30fc\u30ba B\u012bzu, pronunciato ) sono un gruppo j-rock giapponese composto da Tak Matsumoto e da Koshi Inaba. \u00c8 uno dei gruppi di maggior successo del Giappone, dove hanno venduto pi\u00f9 di 79 milioni di copie tra album, raccolte e singoli. \u00c8 anche l'unico gruppo asiatico ad avere le proprie impronte nella Hollywood's Rock Walk, alla quale sono stati iniziati nel novembre 2007 sotto raccomandazione di Steve Vai.\nStoria del gruppo.\nFormazione e debutto (1988-1990).\nA partire dal 1987, Tak Matsumoto lavora come chitarrista durante le registrazioni e i live di importanti artisti come Mari Hamada e T.M.Revolution. Desiderando per\u00f2 creare una propria band per esprimere al meglio la propria creativit\u00e0, nella primavera del 1988, mentre ultimava il suo primo album solista \"Thousand Wawe\", inizia la ricerca degli altri membri. La sua casa discografica, la Being Giza gli procura diversi demo di cantanti e musicisti; Matsumoto rimane particolarmente colpito dalla voce di uno sconosciuto cantante, K\u014dshi Inaba, e dopo un breve provino decide di accettarlo come membro della band.\nI B'z debuttano il 21 settembre 1988, con la pubblicazione in contemporanea del singolo \"Dakara sono te o hanashite\" e dell'album omonimo \"B'z\". La musica era un prodotto del suo tempo, con sintetizzatore e sampler che si dividevano con la chitarra. Si trattava di un sound sperimentale, molto diverso dal loro rock odierno. N\u00e9 il singolo n\u00e9 l'album, tuttavia, raggiungono il successo sperato, e non riescono ad entrare nella classifica Oricon.\nA differenza di molte band giapponesi, che iniziavano a suonare dal vivo subito dopo il debutto, i B'z decidono di concentrarsi sul loro prossimo progetto, e di lasciare i concerti per quando avessero avuto abbastanza materiale per suonare per almeno un'ora e mezza.\nIl loro secondo album, \"OFF THE LOCK\", usce il 21 maggio 1989, anche questo in contemporanea a un singolo, \"Kimi no naka de odoritai\". L'album riceve un'accoglienza migliore da parte del pubblico rispetto al suo predecessore, ma non riesce comunque ad entrare nella classifica Oricon. Nel giugno seguente il duo si esibisce in tre date a Nagoya, Osaka e Tokyo nel corso del tour \"LIVE GYM #00 \"OFF THE LOCK\"\". La definizione 'LIVE GYM' si sarebbe in seguito applicata a tutti i loro tour.\nNell'intraprendere il progetto dei B'z, Matsumoto si era riproposto di affermarsi sul mercato discografico al massimo entro il terzo disco. Se non avessero avuto abbastanza successo, avrebbe sciolto la band - e il tempo a loro disposizione si stava esaurendo.\nIl 21 ottobre 1989 i B'z pubblicano un mini-album, \"BAD COMMUNICATION\". Il brano omonimo, un misto di hard rock e dance music, era stato fornito alle radio in forma ridotta (la traccia originale dura 7'25\") per promuovere il disco. Tramite questo canale di diffusione, la canzone conosce un successo inaspettato, e il mini-album vende oltre un milione di copie, rimanendo nella classifica Oricon per 163 settimane. Nello stesso periodo si svolge il loro primo tour nazionale, che registra il tutto esaurito nelle 16 tappe.\nUn'altra pubblicazione in contemporanea fu quella dell'album \"BREAK THROUGH\" e del singolo \"LADY-GO-ROUND\", il 21 febbraio 1990, alle quali fece seguito un nuovo tour.\nLa pubblicazione pi\u00f9 importante di quel periodo fu probabilmente il singolo \"Taiy\u014d no KOMACHI ANGEL\", che fu il primo a scalare la Oricon fino al #1, obbiettivo raggiunto da tutti gli altri singoli pubblicati da quel momento in poi. Un secondo mini-album, WICKED BEAT, usc\u00ec il 21 giugno, ma a differenza di \"BREAK THROUGH\" non venne molto pubblicizzato in quanto il duo era tornato in studio per registrare il suo quarto album, \"RISKY\", che usc\u00ec il 7 novembre di quello stesso anno, piazzandosi al #1 delle classifiche e guadagnando un disco di platino. Come per i singoli, tutti gli album successivi esordirono al primo posto nelle classifiche, un primato che al momento \u00e8 ancora imbattuto. In novembre ebbe anche inizio il tour \"B'z LIVE-GYM '90\uff5e'91 \u201dRISKY\u201d\", che si protrasse fino al febbraio successivo per un totale di 49 date. Il 16 dicembre usc\u00ec anche quello che tuttora \u00e8 la loro unica raccolta di video musicali, \"FILM RISKY\", girato a New York e Londra tra luglio e agosto.\nVerso l'hard rock (1991-1992).\nIl 27 marzo esce il singolo \"LADY NAVIGATION\"; la b-side, \"Pleasure '91 -jinsei no kairaku-\", dar\u00e0 il nome al lungo tour estivo che si terr\u00e0 quello stesso anno, il \"B'z LIVE-GYM \u201dPleasure'91\u201d\". Da quel momento in poi, tutti i tour non legati alla promozione di un album avranno la denominazione di \"Pleasure\". L'11 dicembre uscir\u00e0 il loro primo video live, \"JUST ANOTHER LIFE\", che documenta questo tour.\n\"IN THE LIFE\", il quinto album, esce il 27 novembre, preceduto dal singolo \"ALONE\". Il disco si distacca dal loro precedente sound elettronico per abbracciare un sound pi\u00f9 rock. Per promuovere l'album la band si imbarc\u00f2 nel tour \"B'z LIVE-GYM '91\uff5e'92 \u201dIN THE LIFE\u201d\", che con 66 date dur\u00f2 fino all'aprile dell'anno successivo.\nDopo un breve tour estivo, il 28 ottobre usc\u00ec il sesto album \"RUN\", che si dimostr\u00f2 essere pi\u00f9 orientato al rock del suo predecessore.\nUn altro mini-album \"FRIENDS\", usc\u00ec il 12 dicembre. Si tratta di un lavoro completamente diverso dai precedenti, una sorta di concept album in cui si illustrano le fasi di una storia d'amore.\nIl periodo blues (1993-1994).\nNel corso del 1993 i B'z si concentrarono principalmente sulle esibizioni dal vivo e sulla registrazione del loro settimo album, pubblicando solo due singoli. Uno di questi, \"Ai no mama ni wagamama ni boku wa kimi dake o kizutsukenai\", uscito il 17 marzo, \u00e8 tuttora il loro singolo di maggior successo, con pi\u00f9 di due milioni di copie vendute.\nIl \"B'z LIVE-GYM '93 \u201dRUN\u201d\" si protrasse da gennaio a giugno, per un totale di 49 date. La stessa estate tennero il loro primo concerto all'aperto, nel parco di Nagisaen, nella prefettura di Shizuoka. L'evento, denominato \"B'z LIVE-GYM Pleasure'93 \u201dJAP THE RIPPER\u201d\" richiam\u00f2 oltre 100.000 persone nelle due date (31 luglio e 1\u00ba agosto), e sar\u00e0 in seguito documentato dal video \"LIVE RIPPER\", uscito l'8 dicembre dello stesso anno.\nIl 9 febbraio 1994 prendeva il via il \"B'z LIVE-GYM '94 \"The 9th Blues\"\", il loro tour pi\u00f9 impegnativo fino a quel momento, tanto da essere diviso in due parti, per un totale di 87 date durante il corso di tutto l'anno. Lo stesso giorno usciva il singolo \"Don't Leave Me\", che preannunciava l'uscita dell'album a cui il tour era dedicato, \"The 7th Blues\".\nIl titolo del doppio cd deriva non solo dal fatto che si trattava del loro settimo lavoro, ma anche dall'accordo di settima, frequentemente usato nel blues. L'album, presentando melodie pi\u00f9 mature, era stato pensato espressamente per \"ripulire\" il fandom, in modo che li seguissero solo chi era veramente interessato alla loro musica e non al \"fenomeno\" B'z.\nLa svolta pop (1995-1998).\nNel corso del 1995, i B'z pubblicarono tre singoli, \"Negai\", \"love me, I love you\" e \"LOVE PHANTOM\", in seguito raccolti nell'album \"LOOSE\", uscito il 22 novembre. Il disco combinava il rock con un sound pop, creando una bilanciata armonia di suoni. Complessivamente, \"LOOSE\" vendette pi\u00f9 di tre milioni di copie, ed \u00e8 tuttora il loro album studio di maggior successo.\nPer promuovere l'album, la band s'imbarco nel tour \"B'z LIVE-GYM '96 \u201dSpirit LOOSE\u201d\", con 44 date di 21 diverse localit\u00e0. Nel corso del 1996 il duo pubblic\u00f2 soltanto due singoli, il doppio A-side \"Mienai chikara ~INVISIBLE ONE~/MOVE\" e \"Real Thing Shakes\", oltre al mini album \"FRIENDS II\", un sofisticato esempio di rock.\nIl 1997 si apr\u00ec con il lancio del singolo \"FIREBALL\", il 5 marzo. Il 10 di quello stesso mese prese il via anche il tour \"B'z LIVE-GYM Pleasure'97 \u201dFIREBALL\u201d\", con 9 date in 5 diverse citt\u00e0, che registr\u00f2 un tutto esaurito.\n\"SURVIVE\", il loro nono album, usc\u00ec il 19 novembre, raccogliendo oltre a \"FIREBALL\", anche i singoli \"Calling\" e \"Liar! Liar!\". Il tour promozionale, il \"B'z LIVE-GYM '98 \u201dSURVIVE\u201d\" sarebbe iniziato il 24 gennaio successivo.\nNel 1998 si registrava anche il decimo anniversario dal debutto del gruppo, celebrato dalla raccolta \"B'z The Best \"Pleasure\"\" lanciata il 20 maggio e preceduta dal singolo \"Samayoeru aoi dangan\" l'8 aprile. Nonostante le iniziali perplessit\u00e0 del gruppo, che riteneva le raccolte qualcosa per gruppi ormai finiti, l'album ebbe un enorme successo. La prima tiratura vendette pi\u00f9 di qualunque altro disco nella storia della Oricon, e con vendite complessive di oltre 5 milioni di copie, fece s\u00ec che i B'z sorpassassero i 50 milioni di copie vendute. Furono i primi a raggiungere questo record dalla creazione della classifica Oricon.\nUna seconda raccolta, \"B'z The Best \"Treasure\"\" venne pubblicata il 20 settembre. I brani contenuti furono scelti dai membri del fanclub tramite sondaggio. Questi infatti tramite cartolina poterono indicare i tre brani da loro preferiti, e i primi 14 classificati (esclusi ovviamente quelli gi\u00e0 inseriti nella precedente raccolta) entrarono a far parte del disco. Il brano pi\u00f9 votato risult\u00f2 essere \"Koi-gokoro\", b-side del singolo \"ZERO\" del 1992.\nAttivit\u00e0 recenti.\nNella prima met\u00e0 del 1999 registrarono tra Tokyo, Osaka e Los Angeles materiale per il loro decimo album, \"Brotherhood\", e il singolo che lo anticipava, \"Girigiri chop\". Il 9 luglio ebbe inizio il tour promozionale, \"B'z LIVE-GYM '99 \u201dBrotherhood\u201d\", mentre l'album sarebbe uscito la settimana successiva, il 14. Il 28 e 29 agosto suonarono al Nissan Stadium di Yokohama. Erano i primi concerti mai tenuti in quello stadio, e per l'occasione si radunarono 140.000 persone nei due giorni. L'evento sar\u00e0 immortalato nel video live \"once upon a time in Yokohama\", che sarebbe uscito quasi un anno dopo, l'8 agosto del 2000. L'8 dicembre usc\u00ec invece un documentario, \"The true meaning of \"Brotherhood\"?\", che riassumeva le fasi della registrazione dell'album e le varie tappe del tour.\nL'anno 2000 fu ricco di uscite per il gruppo. Il 23 febbraio usc\u00ec \"B'z The \"Mixture\"\", un album che presentava perlopi\u00f9 b-sides e brani ormai datati, rivisitati in una chiave pi\u00f9 fresca. L'album, solo in Giappone, vendette 1 milione di copie, divenendo cos\u00ec uno degli album di remix pi\u00f9 venduti nel mondo. Nel corso dell'anno uscirono ben 4 singoli: \"Kon'ya tsuki no mieru oka ni\", \"May\", \"juice\" e \"RING\", che saranno poi raccolti nell'album \"ELEVEN\", uscito il 6 dicembre.\nIl tour \"B'z LIVE-GYM 2001 \"ELEVEN\"\" inizi\u00f2 il 24 febbraio 2001. Molti dei concerti si svolsero in sale e auditorium piuttosto piccoli, rendendoli, di fatto, accessibili solo ai membri del fanclub che di norma hanno diritto di prelazione per questo tipo di eventi.\nAl termine del tour nazionale in agosto, il gruppo si rec\u00f2 a Taipei e Hong Kong per i primi concerti oltreoceano, al fine di promuovere i loro dischi che erano stati ufficialmente pubblicati in quei paesi nel corso dell'anno.\nLe uniche due uscite discografiche dell'anno furono i due singoli \"ultra soul\" e \"GOLD\", entrambe utilizzate come inni durante i campionati del Mondo di nuoto di Fukuoka.\nPer il resto dell'anno e l'inizio del successivo il gruppo si concentr\u00f2 sulla creazione di nuovo materiale. Le registrazioni si conclusero in maggio, e il 5 giugno usciva il singolo \"Atsuki hod\u014d no hate\", che anticipava di un mese l'album \"GREEN\".\nIn occasione dei Mondiali di calcio di Giappone e Corea, il 26 giugno i B'z divisero il palco del Tokyo Stadium con gli Aerosmith, concludendo l'esibizione con una inedita performance della hit Train Kept A-Rollin'.\nSubito dopo l'uscita di \"GREEN\", la band inizi\u00f2 un tour promozionale, che si concluse a settembre. Segu\u00ec il loro primo tour statunitense, il \"B'z LIVE-GYM 2002 \"Rock n' California Roll\"\", di due sole date a San Diego (22 settembre) e Los Angeles (24 settembre). Il 27 novembre sarebbe uscito il dvd live di entrambi i tour, \"a BEAUTIFUL REEL.\".\nInfine, la prima raccolta di ballate, \"The Ballads \uff5eLove &amp; B'z\uff5e\", usc\u00ec l'11 dicembre.\nNel 2003 si festeggiava il quindicesimo anniversario del gruppo, celebrato da una serie di pubblicazioni, tra cui il volume \"B'z ultra chronicle\", che conteneva lunghe interviste ai membri, ripercorrendo la loro lunga carriera.\nIn occasione del lancio del singolo \"IT'S SHOWTIME!!\" il 26 marzo, venivano ripubblicati in formato 12\" dieci vecchi singoli, da \"BE THERE\" a \"Hadashi no megami\". Il risultato fu che il gruppo occup\u00f2 10 delle prime 11 posizioni della classifica Oricon, un record a tutt'oggi imbattuto.\nIl 3 luglio cominciava il tour \"B'z LIVE-GYM 2003 The Final Pleasure \u201dIT'S SHOWTIME!!\u201d\", che si sarebbe concluso il 21 settembre, giorno del loro debutto, a Nagisaen, dove avevano gi\u00e0 suonato dieci anni prima. Nonostante l'avvicinarsi di un tifone, che costrinse a tagliare la setlist, il concerto fu un successo, raccogliendo oltre 100.000 spettatori. Un video live di questo concerto, il \"Typhoon No.15\", usc\u00ec il 25 febbraio 2004. Il titolo \u00e8 dovuto all'usanza di non dare nomi ai tifoni in Giappone, ma semplicemente un numero progressivo per ogni anno, mentre il 15 si riferisce ovviamente al quindicesimo anniversario. I brani saltati durante il concerto furono reintegrati nel video attingendo alle registrazioni di date precedenti.\nCome gi\u00e0 fatto l'anno precedente, dopo la chiusura del tour nazionale il gruppo si esib\u00ec in un'altra breve tourn\u00e9e in nord-america.\nL'album \"BIG MACHINE\" era uscito il 17 settembre, durante il corso del \"Final Pleasure\". Il tour promozionale fu piuttosto breve e si esaur\u00ec tra novembre e dicembre.\nNel corso del 2004 i B'z si dedicarono principalmente alle registrazioni e ai loro progetti solisti, facendo uscire solo due singoli, \"BANZAI\" (5 maggio) e \"ARIGATO\" (1\u00ba settembre).\nIl quattordicesimo album \"THE CIRCLE\" usc\u00ec il 6 aprile 2005, preceduto dal singolo \"Ai no bakudan\" il 9 marzo. Il tour promozionale \"B'z LIVE-GYM 2005 \u201dCIRCLE OF ROCK\u201d\" si protrasse da aprile a fine settembre.\nIl 1\u00ba agosto esce, per il solo iTunes store giapponese, il box digitale \"The Complete B'z\" che raccoglie la loro discografia completa pi\u00f9 alcune tracce esclusive, perlopi\u00f9 registrazioni live. Un'altra raccolta, \"B'z The Best \"Pleasure II\"\" esce il 30 novembre.\nNella prima met\u00e0 del 2006 il gruppo pubblica tre singoli, \"Sh\u014dd\u014d\" (25 gennaio), \"Yuruginai mono hitotsu\" (12 aprile) e \"SPLASH!\" (7 giugno). In particolare, \"SPLASH!\" esce in 4 diverse edizioni; ognuna delle tre edizioni speciali, oltre al cd con il singolo e la b-side \"MVP\", contiene un dvd con una diversa performance live.\nTutti i singoli vengono raccolti nell'album \"MONSTER\", pubblicato il 29 giugno. Lo stesso giorno il gruppo si esibisce a Yokosuka in uno showcase a preannunciare il tour promozionale, il \"B'z LIVE-GYM 2006 \u201dMONSTER'S GARAGE\u201d\", che inizia il 2 luglio. La tourn\u00e9e finisce il 29 agosto, e il gruppo ritorna in studio a registrare nuovo materiale.\nIl 31 agosto 2011 parteciparono a uno secret show a Los Angeles con i Linkin Park donando il ricavato a Save the Children, un'organizzazione che aiuta la popolazione giapponese dopo lo tsunami dell'11 marzo 2011."}
{"id": "750332", "revid": "1679823", "url": "https://it.wikipedia.org/wiki?curid=750332", "title": "Oops!... I Did It Again", "text": "Oops!... I Did It Again \u00e8 il secondo album della popstar statunitense Britney Spears, pubblicato il 16 maggio 2000 dalla etichetta discografica Jive Records. Gi\u00e0 nella prima settimana di uscita, il disco debutt\u00f2 alla prima posizione della classifica Billboard 200 vendendo 1.319.193 copie nella prima settimana. \u00c8 il miglior debutto di un'artista donna nella classifica statunitense, superato nel 2015 solo da Adele con il suo album \"25\".\nFu il secondo ed ultimo album della Spears a ricevere la certificazione di disco di diamante dall'associazione RIAA per aver venduto nei soli Stati Uniti pi\u00f9 di 10 milioni di copie.\nDescrizione.\nDopo la fine del \"...Baby One More Time Tour\", la Spears torn\u00f2 a New York la settimana del 20 settembre 1999 per iniziare le registrazioni del suo secondo album, effettivamente iniziate nel novembre dello stesso anno. Il 7 gennaio 2000, la Spears era arrivata circa a met\u00e0 del processo di registrazione, lavorando sia negli Stati Uniti che in Svezia. In quel periodo la cantante rivel\u00f2 che l'album sarebbe stato un po' pi\u00f9 funky del precedente. Lei dice: \"Quando ho registrato il primo album, avevo appena compiuto sedici anni. Voglio dire, quando guardo la copertina dell'album, mi viene da dire 'Oh, mio dio'. Questo album sar\u00e0 completamente diverso. Ho finito di registrare in Svezia le prime sei tracce due mesi fa, e il materiale \u00e8 assolutamente pi\u00f9 funkie. E di sicuro \u00e8 pi\u00f9 maturo perch\u00e9 sono cresciuta anche come persona\".\nIl secondo album della carriera della Spears contiene promozioni di Max Martin, Eric Foster White, Diane Warren, Babyface, e altri. La Spears fu messa sotto costante pressione per il nuovo album a causa del successo commerciale di \"...Baby One More Time\". Al riguardo, afferm\u00f2: \"\u00c8 abbastanza difficile raggiungere i dieci milioni. Ma dopo aver ascoltato il nuovo materiale ed averlo registrato, mi sento molto fiduciosa\".\nAccoglienza.\nI primi responsi della critica a \"Oops!... I Did It Again\" furono generalmente favorevoli: \"Metacritic\", che d\u00e0 un voto in scala 100 in base alle recensioni della critica, assegn\u00f2 all'album un punteggio di 72, con dodici recensioni.\nDavid Browne di \"Entertainment Weekly\" disse: \"La maggior parte delle tracce smentisce la critica secondo cui tutto il teen pop si risolve semplicemente in sorrisi e coreografie\". MTV Asia diede all'album otto stelle su dieci, affermando: \"L'album ha un titolo ingannevole, in genere i fan sentono che Britney si \u00e8 migliorata, e che questo \u00e8 un ottimo secondo album. Britney \u00e8 armata con un look da popstar pi\u00f9 matura, canzoni pi\u00f9 forti e pop, e ovviamente una maggior esposizione ai media\". Anche \"Billboard\" scrisse che \"\"Oops!...\" \u00e8 permeato da una miscela attentamente studiata di familiare pop/funk, R&amp;B e di power-ballad. \"Oops!..\" posiziona stabilmente Spears come giovane donna che viene a patti con il suo potere interiore \u2013 e questo \u00e8 un messaggio maledettamente buono da offrire a un pubblico suggestionabile\u00bb.\nGeneralmente le critiche all'album furono positive, addirittura pi\u00f9 favorevoli di quelle al precedente lavoro della Spears. Rolling Stone diede all'album 3.5 stelle su cinque indicandolo come \"una fantastica cannonata pop, con pi\u00f9 e migliori canzoni pre-fabbricate di quelle ottenute da 'N Sync o Backstreet Boys\".\nAllmusic diede quattro stelle su cinque, dicendo: \"Ha la stessa combinazione di ballate sentimentali e sgargianti canzoni dance-pop che erano gi\u00e0 presenti in \"...Baby One More Time\"\".\nPolemiche.\nLa Spears e la sua casa discografica furono citate in giudizio da due musicisti che chiesero il riconoscimento dei diritti d'autore, affermando che due canzoni dell'album erano state copiate da una loro canzone. Michael Cottril e Lawrence Wnukowski presentarono un caso di violazione di copyright contro la Spears, la Zomba Recording Corp, la Jive Records, la Wright Entertainment Group e la BMG Music Publishing.\nSecondo Cottrill e Wnukowski, le canzoni della Spears \"What U See (Is What U Get)\" e \"Can't Make You Love Me\" sono \"virtualmente identiche\" a una loro canzone. Cottrill e Wnukowski sostennero che nel 1999 avevano scritto e registrato una canzone intitolata \"What You See Is What You Get\". Dissero che la canzone era stata proposta a uno dei rappresentanti della Spears in considerazione di un futuro album. Dissero che la canzone fu rifiutata, ma aggiunsero che le canzoni della Spears citate in giudizio avevano la stessa melodia.\nCottrill e Wnukowski persero per\u00f2 la causa in primo grado e .\nTracce.\nEdizione speciale per la Francia.\nQuesta edizione fu pubblicata nell'estate 2000 e conteneva due dischi: il primo l'album normale con le stesse 13 tracce dell'edizione internazionale, il secondo era un CD extra con una sola traccia audio: la bonus track allora inedita per l'Europa \"You Got It All\", e tre enhanced videos: \"Oops!... I Did It Again\", \"Lucky\" e \"From the Bottom of My Broken Heart\", quest'ultimo inedito all'epoca per Europa e Asia.\nEdizione speciale per il Regno Unito.\nQuesta edizione fu pubblicata il 23 agosto 2000 e conteneva 15 tracce di cui due aggiuntive per l'Europa: \"You Got It All\" e \"Heart,\" canzoni inedite registrate durante le sessioni di ...Baby One More Time. In pi\u00f9 comprendeva il video promozionale di \"Lucky\", esclusive esibizioni di \"Oops!... I Did It Again\", uno screen saver e diverse immagini.\nEdizione speciale con Video CD.\nQuesta edizione fu pubblicata in alcuni Paesi Asiatici nel novembre 2000 e conteneva 15 tracce di cui una aggiuntiva per l'Asia: \"Heart\", e un Bonus Video CD con i primi tre video dell'album \"Oops!... I Did It Again\", \"Lucky\" e \"Stronger\" tutti e tre in doppia versione: originale e karaoke.\nVersione deluxe.\nIl 26 marzo 2001 fu pubblicata in Oceania una versione \"deluxe\" da due CD contenente il singolo europeo di \"Don't Let Me Be the Last to Know\" come disco bonus. Nel CD bonus erano inclusi i video musicali di \"Oops!... I Did It Again\", \"Lucky\", \"Stronger\" e \"Don't Let Me Be the Last to Know\".\nAlbum da 15 tracce, incluse \"Girl In The Mirror,\" \"You Got It All\" e \"Heart\" (bonus tracks di Australia e Nuova Zelanda).\nEdizione definitiva per tutto il mondo di fine 2003.\nNel novembre 2003, una settimana dopo l'uscita del quarto album \"In The Zone\", sono state pubblicate in tutto il mondo le ristampe dei tre albums precedenti, recanti bollino giallo con la scritta Now With All The Best Bonus Tracks! che negli anni a venire sono sempre state distribuite in questo nuovo formato (anche se senza pi\u00f9 il bollino giallo, che dopo un po' venne rimosso). Da allora l'album Oops!...I Did It Again viene venduto in tutto il mondo con la tracklist completa da 15 tracce.\nMessaggi di Britney nell'album\nQuesto album presenta tre punti in cui sono inserite delle brevi parti parlate di Britney Spears di circa mezzo minuto ciascuna, che servono come interlude tra un brano e l'altro. Il primo di questi \"spoken message\" \u00e8 in fondo alla traccia 3, il secondo in fondo alla traccia 6 e il terzo \u00e8 in fondo alla penultima traccia dell'album, cio\u00e8 quella che in ogni edizione precede \"Dear Diary:\" nelle edizioni americane da 12 tracce \u00e8 \"When Your Eyes Say It\", nelle edizioni europee da 13 \u00e8 \"Girl In The Mirror\", nelle edizioni asiatiche da 14 \u00e8 \"You Got It All\", nelle edizioni giapponesi, australiane e infine mondiali a partire da fine 2003 da 15 tracce \u00e8 \"Heart\"; la quale si trova senza il messaggio parlato solamente nel cd singolo Lucky.\nClassifiche.\n\"Oops!... I Did It Again\" debutt\u00f2 alla posizione numero 5 della classifica album italiana, e rimase tra le prime venti posizioni per tredici settimane, un record imbattuto per un album di Britney Spears in Italia."}
{"id": "750335", "revid": "2153076", "url": "https://it.wikipedia.org/wiki?curid=750335", "title": "Britney", "text": "Britney \u00e8 il terzo album della cantante statunitense Britney Spears pubblicato il 5 novembre 2001 dall'etichetta Jive Records. \"Britney\" segna l'inizio di un ruolo rilevante da parte nella Spears nella produzione della sua musica; \u00e8 anche l'album della transizione dal bubblegum pop e l'immagine da lei presentata nei due album precedenti, verso influenze pi\u00f9 R&amp;B e sensuali. Nonostante i singoli estratti dall'album non ebbero lo stesso successo delle hit precedenti, la Spears inizi\u00f2 ad assumere un maggior controllo creativo, co-scrivendo sei delle canzoni dell'album. Nonostante la nuova immagine che la cantante diede di s\u00e9 con \"Britney\", l'album riusc\u00ec a debuttare al primo posto della Billboard 200, con 768\u00a0500 copie vendute, rendendo la Spears la prima artista donna nella storia della musica ad avere i primi tre album in prima posizione.\nL'album ebbe inoltre il miglior debutto del 2001 di un'artista o gruppo femminile, battendo \"Survivor\" delle Destiny's Child e \"All for You\" di Janet Jackson. Questo record sarebbe comunque stato battuto dalla stessa Spears quando il suo quarto album, \"In the Zone\", debutt\u00f2 nella medesima posizione.\nBritney Spears fu nominata per due Grammy Awards, \"Pop Vocal Album\" e \"Best Female Pop Vocal Performance\" per la canzone \"Overprotected\".\nDescrizione.\nLa Spears riguardo all'album afferm\u00f2 che la maggior parte delle canzoni riflettevano ci\u00f2 che lei \u00e8, per questo gli diede il titolo \"Britney\". Nelle sessioni di registrazione furono prodotte 23 canzoni, di cui ne vennero scelte 12 da inserire nella tracklist finale; afferm\u00f2 che quella fu la parte pi\u00f9 difficile nel processo di registrazione.\nLa cantante disse inoltre: \"\u00c8 il mio primo album che ho davvero scritto e su cui ci ho speso tempo. Quindi quando l'ho ascoltato per intero, mi \u00e8 sembrato davvero molto speciale. So di non essere la miglior scrittrice del mondo, ma mi sono divertita molto a scrivere i testi e con un po' di fortuna migliorer\u00f2 con testi pi\u00f9 maturi\".\nIl sound pi\u00f9 \"sporco\" di \"Britney\" port\u00f2 alcuni critici a chiedersi se forse la Spears fosse troppo cresciuta per il pubblico a cui era abituata con i due precedenti album. Al riguardo, lei afferm\u00f2: \"Non voglio abbandonare i miei fan pi\u00f9 giovani. Vorrei solo una generazione pi\u00f9 grande a cui affiancarli; Non potevo fare un \"...Baby One More Time\" numero tre. Dovevo cambiare e pregare che alla gente piacesse\".\nNell'album \u00e8 inclusa una canzone registrata con Justin Timberlake, \"What It's Like to Be Me\". Sul lavorare col suo fidanzato, la Spears disse: \"Devo ammettere che all'inizio ero un po' nervosa. Sono abituata a produttori con cui lavorare. E di solito entro in studio, registro le mie parti. Quindi all'inizio mi sentivo impacciata, ero nervosa a registrare con lui alcune parti\".\nUn'altra canzone dell'album, \"Overprotected\", co-scritta da Max Martin, parla del fatto di essere continuamente giudicata da tutti quelli che la circondano.\nAccoglienza.\nI primi responsi a \"Britney\" erano misti. In accordo con Metacritic, che da un voto in scala 100 in base alle recensioni della critica, l'album ricevette un punteggio di 54, con dodici recensioni.\nFu giudicato in modo positivo da AllMusic, che gli diede 4.5 stelle su 5, descrivendo le tracce (ma soprattutto il titolo dell'album) come \"il disco con cui cerca di approfondire la sua persona, rendendolo pi\u00f9 adulto ma allo stesso tempo un tipico disco alla Britney\". Al contrario, Rolling Stone disse: \"Britney si ostina sull'ovviet\u00e0: alla Spears manca un mese per diventare ventenne e chiaramente ha bisogno di crescere se vuole tenere con s\u00e9 i suoi fan\".\nAntonio Orlando di \"Musica &amp; Dischi\" defin\u00ec \"Britney\" come \"perfetto nella sua architettura generale, pieno di canzoni che si fanno ascoltare e notare, ricco di soluzioni articolate pur sempre nel perimetro di una commerciabilit\u00e0 che deve essere globale per poter sopravvivere agli inevitabili cali di tensione. E cos\u00ec Britney ha giocato su sapienti alternanze di canzoni veloci e ballate strappacuore (come la bella \"I'm Not a Girl, Not Yet a Woman\"), con qualche colpo piazzato ad arte per attirare l'attenzione del pubblico pi\u00f9 adulto (la sua versione di \"I Love Rock\u2019n\u2019Roll\" di Joan Jett), con qualche canzone che susciter\u00e0 scandalo mediatico (\"Boys\" con la sua vocalit\u00e0 ipersexy)\".\nIl 4 luglio 2008 Entertainment Weekly celebr\u00f2 i 1000 migliori film, show televisivi, album, libri dal 1983 al 2008. Nella categoria \"I classici della musica\", \"Britney\" viene citato al numero 97 nella classifica dei cento migliori album dei precedenti 25 anni.\nPromozione.\nIl 6 settembre 2001, la Spears present\u00f2 il primo singolo estratto dall'album, \"I'm a Slave 4 U\", durante la cerimonia degli MTV Video Music Awards, quell'anno svoltisi a New York. L'esibizione fu pesantemente criticata da gruppi animalisti, come la PETA, per l'utilizzo di una tigre bianca e di un pitone albino. Il 10 settembre, la Spears si esib\u00ec in un duetto con Michael Jackson, durante la cerimonia della celebrazione dei trent'anni di carriera del re del pop a New York, cantando \"The Way You Make Me Feel\". Il 13 settembre, la Spears tenne una conferenza stampa a Sydney, Australia, in vista di un tour promozionale volto a promuovere l'album, ma cancell\u00f2 l'evento, definendolo inappropriato a luce degli attentati terroristici in America.\nLa Spears si esib\u00ec con \"I'm a Slave 4 U\" agli the NRJ Music Awards in Francia, nel 2002. Nello stesso anno tenne anche una conferenza stampa in Giappone, per promuovere s\u00ec l'album, ma anche il suo primo film. In quel periodo, gir\u00f2 anche uno spot pubblicitario in Giappone e Corea, intitolato \"Pepsi FIFA World 2002\".\nSempre nel 2002, apparve in un talk-show tedesco, \"Boulevard Bio\", andato in onda in 15 gennaio, parlando dei suoi album e film. Il 16 gennaio si esib\u00ec nel Regno Unito, durante la trasmissione Top of the Pops, con \"Overprotected\". In Italia, partecip\u00f2 alla cinquantaduesima edizione del Festival di Sanremo esibendosi con \"I'm Not a Girl, Not Yet a Woman\".\nIl 28 gennaio 2001, la Spears si esib\u00ec al Super Bowl XXXV. Successivamente le fu dedicato uno speciale dalla trasmissione di MTV TRL, intitolato \"Total Britney Live\", durante il quale si esib\u00ec con le canzoni dei suoi ultimi due album.\nPer quanto riguarda le apparizioni televisive, la Spears partecip\u00f2 al \"The Tonight Show with Jay Leno\" l'11 ottobre, al \"The Rosie O'Donnell Show\" il 10 settembre e nuovamente il 5 novembre, e al \"The Late Show With David Letterman\" il 6 novembre.\nTracce.\nA fine maggio 2002 fu pubblicata in tutto il mercato internazionale un'edizione speciale che comprendeva 3 remix bonus e un DVD.\nEdizione definitiva per tutto il mondo di fine 2003.\nNel novembre 2003, una settimana dopo l'uscita del quarto album \"In The Zone\", sono state pubblicate in tutto il mondo le ristampe dei tre albums precedenti, recanti bollino giallo con la scritta \"Now With All The Best Bonus Tracks!\" che negli anni a venire sono sempre state distribuite in questo nuovo formato (anche se senza pi\u00f9 il bollino giallo, che dopo un po' venne rimosso). Da allora l'album Britney viene venduto in tutto il mondo con la tracklist per la prima volta completa di tutte le 15 tracce (che anni dopo sar\u00e0 anche l'edizione deluxe di iTunes), che in precedenza non erano mai state inserite tutte insieme in nessuna edizione fisica, perch\u00e9 dove c'era \"I Run Away\" mancava \"Before The Goodbye\" e viceversa.\nPer questo motivo, non essendo mai state tutte e 15 le tracce insieme fino al novembre 2003, l'anno precedente non era potuta uscire da nessuna parte la riedizione dell'album con Bonus DVD avente 18 tracce nel CD. Erano state 13+3 in Europa con i tre bonus remixes, 14+3 in Asia con \"I Run Away\" e i tre remixes, 14+3 in UK, Oceania e Giappone con \"Before The Goodbye\" e i tre remixes.\nCrediti.\nProduzione\nPersonale"}
{"id": "750337", "revid": "114072", "url": "https://it.wikipedia.org/wiki?curid=750337", "title": "Sistan e Belucistan", "text": ""}
{"id": "750339", "revid": "228587", "url": "https://it.wikipedia.org/wiki?curid=750339", "title": "Boom edilizio", "text": "Boom edilizio \u00e8 un'espressione utilizzata per definire un eccezionale incremento della produzione edilizia e conseguente ascesa dei ricavi nel settore delle costruzioni.\nDescrizione.\nIl boom edilizio in Italia degli anni sessanta.\nDiversi sono stati i boom edilizi in Italia e in altri Paesi nelle diverse epoche.\nNella fattispecie quando si parla di boom edilizio in Italia ci si riferisce a quello avvenuto negli anni sessanta, in stretto rapporto al pi\u00f9 generale boom economico degli anni 1958\u201363 che vide una grande e inaspettata, nelle sue proporzioni, espansione dell'economia Italiana.\nIl patrimonio edilizio in Italia aument\u00f2 vertiginosamente nel dopoguerra. Nel 1951 erano stati costruiti 10,7 milioni di abitazioni che erano quasi raddoppiate nel 1991 raggiungendo la cifra di 19,7 milioni di unit\u00e0. (Fonte Censis).\nI motivi specifici di tale sviluppo sono essenzialmente da individuarsi:\nI problemi del boom edilizio in Italia.\nOgni crescita veloce ed inattesa conduce alla nascita di nuovi squilibri ed il boom edilizio degli anni sessanta in Italia non fu da meno, viste anche le condizioni di arretratezza del paese e soprattutto la rapidit\u00e0 con il quale questo si svilupp\u00f2.\nLa prima e tra le pi\u00f9 gravi conseguenze, quindi, dello sviluppo incontrollato delle citt\u00e0 fu la speculazione edilizia. La superficie Italiana si trasform\u00f2 in una gigantesca lottizzazione. Una ricerca del Ministero dei lavori pubblici dei primi anni sessanta rilevava dati incredibili: dall'esame di una parte ancora ristretta dei comuni Italiani, (un quarto, corrispondente a circa a 2000 municipalit\u00e0), veniva riscontrato che erano state autorizzate lottizzazioni per una superficie di circa 115.000 ettari. Il dato era impressionante perch\u00e9 corrispondeva a ben 18.000.000 di vani, che statisticamente potevano essere commisurati alle necessit\u00e0 nazionali fino al 1980.\nLa mancanza di una legislazione urbanistica efficiente ed anche il mancato rispetto delle norme in molti casi consent\u00ec di costruire praticamente ovunque anche senza tener conto delle prescrizioni edilizie ed antisismiche. Da stime del Censis vengono considerati di scarsa qualit\u00e0 tecnica ed a rischio circa 680.000 alloggi risalenti a quell'epoca.\nI danni ambientali furono considerevoli e solo tardivamente entrarono in vigore norme di tutela ambientale ed edilizia intese alla salvaguardia del territorio e dell'ambiente costruito.\nIl paese si era sviluppato troppo velocemente, tanto che i suoi legislatori, la sua cultura, le sue amministrazioni non riuscirono a tenerne il passo. Ancora oggi, del resto, il cosiddetto \u201cpaese legale\u201d manifesta la sua distanza di fronte alle necessit\u00e0, alle aspettative ma anche alla cultura del \u201cpaese reale\u201d.\nL'INU (Istituto Nazionale di Urbanistica) e gli urbanisti ed architetti pi\u00f9 importanti si disimpegnarono o furono incapaci di trovare soluzioni e passarono la mano ai politici. La legislazione urbanistica negli anni sessanta fu cos\u00ec quella dell'emergenza delle leggi tampone, come la Legge 765, detta \"Legge ponte\", che doveva dare un primo ordine alle problematiche urbane. In realt\u00e0 non si riusc\u00ec e questo neppure in seguito, ad approntare norme che rappresentassero un progetto di struttura del territorio all'altezza della situazione e di come i bisogni sociali ed economici richiedevano.\nAi margini dei centri urbani erano sorti i quartieri-dormitorio, a volte baraccopoli; i quartieri dell'edilizia economica e popolare realizzati dallo stato non furono sufficienti. Venne cos\u00ec a svilupparsi un'edilizia informe, grigia, architettonicamente e strutturalmente scadente, senza spazi verdi e di servizio, che crearono gravi difficolt\u00e0 di inserimento a molte famiglie. Inoltre bisogna considerare le difficolt\u00e0 di adattamento ai ritmi e alla rigida disciplina di fabbrica da parte di soggetti abituati a vivere il lavoro seguendo i tempi della natura."}
{"id": "750342", "revid": "2121138", "url": "https://it.wikipedia.org/wiki?curid=750342", "title": "Belucistan (Pakistan)", "text": "Il Belucistan \u00e8 la pi\u00f9 grande provincia del Pakistan, del quale costituisce circa il 48% della superficie totale. Secondo il censimento del 2017, ha una popolazione di circa 12,3 milioni di abitanti. Confina con l'Iran a ovest, con l'Afghanistan, Aree tribali di amministrazione federale e la Provincia della Frontiera del Nord Ovest a nord e con il Punjab e il Sindh ad est. A sud \u00e8 bagnato dal mar Arabico. Le principali lingue parlate nella provincia sono il beluci e il brahui, seguite da pashtu, sindhi, hazaragi e persiano. Il capoluogo, Quetta, \u00e8 una citt\u00e0 multi-etnica e multi-linguistica: la maggioranza dei suoi abitanti \u00e8 composta da pashtun e non da beluci. Si ritiene che il Belucistan sia ricchissimo di risorse minerarie e dopo il Sindh \u00e8 il principale fornitore di gas naturale del Paese.\nGeografia fisica.\nTerritorio.\nIl Belucistan \u00e8 situato sul margine sud-orientale dell'altopiano iraniano, in una posizione strategica tra l'Altopiano Iranico e la Penisola Arabica da una parte e tra l'Asia centrale e meridionale dall'altra; costituisce inoltre lo sbocco al mare pi\u00f9 vicino dei Paesi dell'Asia centrale.\nCon una superficie di 347.190\u00a0km\u00b2, \u00e8 la provincia pi\u00f9 grande del Pakistan. La densit\u00e0 di popolazione, tuttavia, \u00e8 molto bassa a causa del terreno in gran parte montuoso e della scarsit\u00e0 d'acqua. La regione meridionale \u00e8 nota come Makran, mentre quella centrale come Kalat.\nI Monti Sulaiman dominano l'angolo nord-orientale del Paese; tra le loro vette si snoda il passo Bolan, via naturale verso Kandahar, utilizzato in passato durante i tentativi di invasione britannica dell'Afghanistan. Gran parte della regione a sud di Quetta \u00e8 costituita da terreni desertici con gruppetti di citt\u00e0 situati quasi sempre in prossimit\u00e0 di fiumi e torrenti. Prolungamento occidentale dei monti Sulaym\u0101n sono le colline Bugti.\nLa capitale \u00e8 Quetta, situata nella zona nord-orientale della provincia, la pi\u00f9 popolosa. Sorge in una vallata presso il confine afghano ed \u00e8 collegata tramite una strada a Kandahar, situata a nord-ovest.\nSulla costa del Mare Arabico, a Gwadar, il governo pachistano, in collaborazione con quello cinese, sta procedendo nella costruzione di un grande porto.\nClima.\nInverni rigidi ed estati calde caratterizzano il clima degli altopiani pi\u00f9 elevati, mentre su quelli pi\u00f9 bassi le temperature invernali variano da quelle fredde dei distretti settentrionali a quelle temperate sui rilievi presso le coste del Makran. Le estati sono molto calde e asciutte, soprattutto nelle zone aride dei distretti di Chaghai e Kharan. Anche le zone di pianura sono molto calde nei mesi estivi e spesso si registrano temperature di 49\u00a0\u00b0C; gli inverni per\u00f2 sono pi\u00f9 miti e le temperature non arrivano mai sotto zero. Nel deserto l'estrema aridit\u00e0 e le frequenti tempeste di sabbia rendono l'area davvero inospitale.\nFlora e fauna.\nIl clima desertico non favorisce lo sviluppo della vegetazione, localizzata perlopi\u00f9 nei pressi delle oasi. L'albero che si incontra pi\u00f9 frequentemente \u00e8 la palma da datteri (\"Phoenix dactylifera\"). Anche la fauna \u00e8 molto scarsa. Scomparsi i leoni (nel corso del XIX secolo), rimangono dromedari, leopardi (qui presenti con una particolare sottospecie, \"Panthera pardus sindica\"), gazzelle chinkara e sui monti una particolare forma di orso dal collare (\"Ursus thibetanus gedrosianus\"). Presso il confine con l'Iran, talvolta fa la sua comparsa il rarissimo ghepardo asiatico. Pi\u00f9 diffusa l'avifauna. Lungo la costa depongono le uova tartarughe verdi e olivacee.\nSociet\u00e0.\nEvoluzione demografica.\nIl Belucistan ha una popolazione di circa 10 milioni di abitanti, solo il 5% della popolazione totale del Pakistan. Di questi, il 40% sono Beluci e Brohi, mentre il 50% sono Pashtun e il 10% altre piccole minoranze (Hazara, Sindhi e Punjabi). I Beluci sono concentrati nelle zone scarsamente popolate del nord-ovest, dell'ovest, dell'est e del sud; i Brahui vivono soprattutto nel centro, mentre il nord \u00e8 dominio dei Pashtun. I Vaghiri, che parlano una lingua simile ai Sindhi, cos\u00ec come i Lassi di Lasbela, vivono nel Kalat settentrionale e nel Mastung. Quetta, capitale della provincia, \u00e8 abitata soprattutto da Pashtun e da minoranze hazara e punjabi. Tuttavia, anche molti Beluci vi si sono trasferiti dopo che questa \u00e8 divenuta capitale, nel 1970.\nNei pressi della regione di Kalat e in altre aree vi \u00e8 un numero significativo di abitanti di lingua beluci-brahui. Lungo la costa anche i Makrani parlano il beluci. Non bisogna inoltre dimenticare i rifugiati afghani (in predominanza Pashtun e Tagiki), che si trovano un po' ovunque nella provincia. Khuzdar ospita una notevole comunit\u00e0 di Hazara. Molti agricoltori sindhi si sono trasferiti nelle pi\u00f9 fertili regioni dell'est. Tra i vari popoli che in decenni recenti hanno trovato rifugio in Belucistan ricordiamo Curdi, Punjabi, Mohajir e iranici.\nStoria.\nNonostante l'aridit\u00e0 del territorio e l'inospitalit\u00e0 di alcune regioni, i ritrovamenti di Mehrgarh indicano che il Belucistan \u00e8 abitato dall'uomo gi\u00e0 dall'Et\u00e0 della pietra e nei millenni successivi era attraversato da una via commerciale che dalla Valle dell'Indo giungeva fino in Mesopotamia. Nel VI secolo a.C. il re persiano Ciro conquist\u00f2 il Makran e nei decenni successivi altri sovrani achemenidi posero il loro controllo su tutta la regione, che nel 330 a.C. pass\u00f2 sotto il dominio di Alessandro Magno. Il condottiero macedone attravers\u00f2 proprio il Makran nel suo viaggio di ritorno dalle regioni pi\u00f9 orientali del suo vastissimo impero. Fu una scelta piuttosto azzardata, dato che la scarsit\u00e0 di acqua e di viveri caus\u00f2, secondo Plutarco, la morte di 45.000 uomini del suo esercito.\nDopo la scissione dell'impero macedone, il Belucistan pass\u00f2 sotto il controllo di greco-battriani, persiani Sasanidi, Arabi, Mongoli e Moghul. Agli inizi del XIX secolo attir\u00f2 l'attenzione dei Britannici, che volevano farne una testa di ponte per l'invasione dell'Afghanistan, peraltro mai riuscita. La resistenza dei Beluci fece s\u00ec che solo nel 1887 i coloni britannici poterono dichiarare il Belucistan territorio dell'Impero. Tale rimase fino al 1947, quando venne costituito lo Stato del Pakistan.\nEconomia.\nL'economia del Belucistan \u00e8 basata soprattutto sull'estrazione di gas naturale, carbone e minerali vari. Le trib\u00f9 nell'est della provincia si dedicano ad un'agricoltura si sussistenza, mentre lungo la costa non \u00e8 infrequente la pesca.\nSuddivisione amministrativa.\nPer scopi amministrativi, la provincia \u00e8 suddivisa in sei divisioni \u2013 Kalat, Makran, Nasirabad, Quetta, Sibi e Zhob. Questo livello amministrativo \u00e8 stato abolito nel 2000, ma restaurato dopo le elezioni del 2008. Le sei divisioni sono ulteriormente suddivise in 32 distretti:"}
{"id": "750345", "revid": "200568", "url": "https://it.wikipedia.org/wiki?curid=750345", "title": "Belucistan", "text": ""}
{"id": "750350", "revid": "1632387", "url": "https://it.wikipedia.org/wiki?curid=750350", "title": "Restless and Wild", "text": "Restless and Wild \u00e8 il quarto album in studio del gruppo musicale heavy metal tedesco Accept, pubblicato nel 1982 dalla Brain Records. \nIl disco.\n\u00c8 considerato uno dei migliori lavori in studio della band di sempre. Sono degne di nota le tracce \"Fast as a shark\" e \"Flash Rockin' Man\": notare come quest'ultima abbia un'intro di chitarra quasi identico a \"2 Minutes to Midnight\" degli Iron Maiden, il quale per\u00f2 risale a due anni pi\u00f9 tardi, e a \"Swords &amp; Tequila\" dei Riot pubblicata l'anno precedente. L'album si conclude con l'ottima \"Princess of the Dawn\", altro classico della band.\nCuriosit\u00e0.\nProbabile che la seconda chitarra sia stata imbracciata da Jan Koemmet, presente nella formazione di quel periodo."}
{"id": "750351", "revid": "73997", "url": "https://it.wikipedia.org/wiki?curid=750351", "title": "Restless &amp; Wild", "text": ""}
{"id": "750358", "revid": "1564499", "url": "https://it.wikipedia.org/wiki?curid=750358", "title": "Dialetto slesiano di Cieszyn", "text": "Il dialetto slesiano di Cieszyn (polacco: \"gwara cieszy\u0144ska\", ceco: \"t\u011b\u0161\u00ednsk\u00e9 n\u00e1\u0159e\u010d\u00ed\") \u00e8 uno dei dialetti della lingua slesiana. \u00c8 privo di una vera e propria codificazione scritta, rimanendo sostanzialmente un idioma quasi esclusivamente parlato.\nPrima della seconda guerra mondiale presentava influenze prevalentemente tedesche, ma successivamente \u00e8 stato ed \u00e8 tuttora influenzato soprattutto dal ceco.\n\u00c8 parlato nella Slesia di Cieszyn, una regione che si estende da entrambi i lati del confine ceco-polacco; sul versante ceco \u00e8 parlato prevalentemente dalla minoranza polacca."}
{"id": "750360", "revid": "1240523", "url": "https://it.wikipedia.org/wiki?curid=750360", "title": "Lingua tedesca slesiana", "text": "Il tedesco slesiano (in tedesco: \"Schlesisch\") \u00e8 una lingua etnica della Slesia, nella zona sud-occidentale della Polonia e nel nord-est della Repubblica Ceca e in parte della Germania Orientale.\nIl tedesco slesiano fa parte del gruppo linguistico del tedesco centro-orientale, con alcune influenze slave occidentali.\nQuesta lingua/dialetto non \u00e8 riconosciuto in Polonia e nell'ultimo censimento nessun cittadino polacco lo ha dichiarato come propria lingua primaria.\nDa non confondere con la lingua slesiana, lingua slava e lechitica parlata in Polonia, nella regione della Slesia."}
{"id": "750363", "revid": "399", "url": "https://it.wikipedia.org/wiki?curid=750363", "title": "Luciano Lutring", "text": "Biografia.\nLuciano Lutring nasce a Milano, in via Novara, dove i genitori avevano un bar, da Elvira Minotti e Ignazio Lutring e passa la sua infanzia nel milanese, sotto la guida dei genitori che volevano fare di lui un violinista. Ben presto manifesta per\u00f2 la sua natura ribelle e il suo amore per le belle donne e per la bella vita. Attratto dal mondo della malavita, compra da un conoscente la sua prima pistola, una Smith &amp; Wesson della polizia canadese, senza pallottole in quanto non erano pi\u00f9 in commercio; da quel momento in poi il giovane Lutring acquister\u00e0 il soprannome de \"l'Americano\".\nLa sua fama nasce nella Milano degli anni sessanta. Soprannominato \"Il solista del mitra\" per la sua usanza di nascondere il fucile mitragliatore nella custodia di un violino, conclude centinaia di rapine fra Italia e Francia, per un bottino totale, da lui stimato, attorno ai trenta miliardi di lire dell'epoca. Secondo il suo racconto un po' romanzato egli comp\u00ec in maniera casuale con quell'arma la sua prima rapina:\nDa quel momento inizia la sua carriera di fuorilegge, fatta di remunerative rapine in molte banche e negozi, compiendone pi\u00f9 di cinquecento.\nLa figura di Lutring diviene leggendaria, assieme al suo stile di vita di latitante: grandi alberghi, fuoriserie, belle donne. La sua attitudine da \"ladro gentiluomo\", unita alle celebri frasi in dialetto milanese pronunciate sui luoghi dei misfatti, contribuisce a rendere Lutring un personaggio popolare. Definito, sia in Italia che in Francia, \"nemico pubblico numero uno\", riesce per anni ad eludere le polizie europee.\nIn quegli anni - durante una breve vacanza al mare a Cesenatico, sulla Riviera romagnola, per compiere furti a danno di turisti - rapina una giovane modella valtellinese, ma residente a Zurigo, Elsa Candida Pasini, che utilizzava il nome d'arte Yvonne Candy. Luciano si innamora di lei e, per poterla conoscere, finge di averle ritrovato le valigie. Ben presto i due si sposeranno e resteranno legati a lungo.\nIl 1\u00ba settembre 1965 viene infine ferito e arrestato a Parigi; sconta in Francia 12 anni di carcere (la condanna iniziale era a 22 anni), durante i quali inizia a scrivere e dipingere; tiene persino una corrispondenza con l'allora Presidente della Camera Sandro Pertini. Nel 1966, con la regia di Carlo Lizzani, esce un film ispirato alla biografia di Lutring, dal titolo \"Svegliati e uccidi\", interpretato da Robert Hoffmann, Lisa Gastoni e Gian Maria Volont\u00e9.\nGraziato dal Presidente della Repubblica francese Georges Pompidou, torna in patria, dove, dopo un periodo di internamento presso il carcere di Brescia, viene nuovamente graziato nel 1977 dal Presidente italiano Giovanni Leone. Nello stesso anno, da una relazione con Dora Internicola, nascer\u00e0 il figlio Mirko, che morir\u00e0 all'et\u00e0 di 12 anni in un incidente il 17 gennaio 1991: a causa di una pesante nevicata, un cavo dell'alta tensione che passava su un campo da tennis si spezz\u00f2, folgorando il ragazzino. Nel frattempo, nel 1985, si era sposato con Flora D'Amato, dalla quale avr\u00e0 due figlie gemelle, Natasha e Katiusha, e dalla quale si separer\u00e0 nel 1997. Negli ultimi anni Lutring faceva il pittore e lo scrittore. Ha esposto in numerose mostre, collettive e personali, ricevendo molti premi e riconoscimenti.\n\u00c8 morto il 13 maggio 2013 all'et\u00e0 di 75 anni."}
{"id": "750374", "revid": "125937033", "url": "https://it.wikipedia.org/wiki?curid=750374", "title": "Breckin Meyer", "text": "Biografia.\nFiglio di genitori separati, dopo essere stato accettato alla California State University, Breckin decide di intraprendere la scuola di recitazione. Oltre a recitare, esercita la professione di maestro d'asilo e suona come batterista con il fratello Frank Mayer nella band musicale Streetwalking Cheetahs con la quale nel 1995 incidono un disco. Successivamente la band si scioglie e Breckin ne forma una nuova, i Bellyroom con Seth Green e Alexander Martin. Breckin si sposa successivamente il 14 ottobre del 2001 con la sceneggiatrice Deborah Kaplan dalla quale ha avuto due figlie, Caitlin e Clover; il 1\u00ba ottobre del 2012, la coppia ha annunciato la separazione. Nel tempo libero continua a suonare la batteria.\nDal 2011 \u00e8 protagonista, assieme a Mark-Paul Gosselaar, della serie televisiva \"Franklin &amp; Bash\".\nDoppiatori italiani.\nNelle versioni in italiano dei suoi film, Breckin Meyer \u00e8 stata doppiato da:\nDa doppiatore \u00e8 sostituito da:"}
{"id": "750377", "revid": "30610", "url": "https://it.wikipedia.org/wiki?curid=750377", "title": "Ferdinando Bianchi", "text": "\u00c8 da identificare nel garibaldino descritto da Giuseppe Bandi vestito \"da canonico\" solo per met\u00e0 all'imbarco da Quarto.\nBiografia.\nNacque a Bianchi, una localit\u00e0 della Sila appartenente in quella data all'Universit\u00e0 di Scigliano, provincia della Calabria Citeriore. Dopo gli studi nel seminario di Nicastro fu ordinato sacerdote nel 1821.Nel 1848 partecip\u00f2 con i volontari di Stocco alla battaglia dell'Angitola, in Calabria. Dopo il fallimento dei moti calabresi, si diede alla latitanza e continu\u00f2 i tentativi di rivolta in Sila. Durante la sua latitanza il fratello Saverio venne imprigionato con accuse false e rinchiuso in cella con Luigi Settembrini.\nCatturato, dopo nove anni di latitanza, il 25 luglio 1857, don Ferdinando fu condannato dalla Gran Corte Speciale di Catanzaro a 25 anni di ferri per cospirazione e arruolamento di bande armate e relegato al bagno di Nisida, pena commutata in esilio perpetuo dal Regno delle Due Sicilie nel 1858. Nell'aprile del 1859 la nave con cui 65 prigionieri politici napoletani erano relegati per la deportazione in Argentina venne dirottata nel Regno Unito grazie a un colpo di mano di Raffaele Settembrini, il figlio di Luigi. Riparato in Piemonte, nel 1860 si imbarc\u00f2 da Quarto con I Mille. Organizz\u00f2 con Francesco Stocco il corpo dei volontari garibaldini dei Cacciatori della Sila, e furono lui ed Eugenio Tano che a Soveria Mannelli il 30 agosto 1860 intimarono la resa al generale borbonico Giuseppe Ghio. Il 18 ottobre 1860 fu nominato Direttore generale delle Amministrazioni del Registro e Bollo e della Lotteria.\nDon Ferdinando Bianchi mor\u00ec, assassinato in circostanze misteriose, a Napoli nel 1866.\nIl suo nome fu dato a un cacciatorpediniere della Regia Marina italiana, varato nel 1926 e ritirato nel 1940."}
{"id": "750380", "revid": "287204", "url": "https://it.wikipedia.org/wiki?curid=750380", "title": "Arandelovac", "text": ""}
{"id": "750381", "revid": "4711", "url": "https://it.wikipedia.org/wiki?curid=750381", "title": "Prizreni", "text": ""}
{"id": "750393", "revid": "2083832", "url": "https://it.wikipedia.org/wiki?curid=750393", "title": "Elena Burika", "text": "Biografia.\nNata a Mosca ma italiana d'adozione, trascorre infanzia ed adolescenza a Pescara, citt\u00e0 in cui frequenta il liceo scientifico. Dopo aver intrapreso a 15 anni la carriera di modella e di testimonial pubblicitaria, tra il 2003 e il 2005 partecipa a diverse trasmissioni di intrattenimento e parodia come \"Stracult\" (2003-2007); \"Isolati\" (2003); \"Abbasso il Frollocone\" (2005); \"Bla bla bla\" (2005). Nel 2006 interpreta il personaggio di \"Valentina\" nel film \"Notte prima degli esami\", regia di Fausto Brizzi. Sempre nel 2006 \u00e8 protagonista di \"Agente matrimoniale\", regia di Christian Bisceglia e \"Ma l'amore... s\u00ec!\", regia di Marco Costa e Tonino Zangardi.\nSuccessivamente \u00e8 nel cast, tra gli altri, di \"Family Game\" di Alfredo Arciero, \"L'abbuffata\" di Mimmo Calopresti e di \"Tutte le donne della mia vita\" di Simona Izzo, tutti del 2007, \"Tris di donne e abiti nuziali\", regia di Vincenzo Terracciano, e \"Le cose in te nascoste\", regia di Vito Vinci, del 2008, \"La soluzione migliore\" diretto da Luca Mazzieri del 2009. Nel 2013 esordisce alla regia col cortometraggio \"Meglio se stai zitta\" che viene presentato al Festival di Cannes nella sezione \"Short Corner\".\nVita privata.\n\u00c8 stata sposata con l'avvocato Mauro Leone dal 2006 al 2011"}
{"id": "750394", "revid": "110157", "url": "https://it.wikipedia.org/wiki?curid=750394", "title": "Sant'Agata (fiumara)", "text": "La fiumara di Sant'Agata (o \"torrente Sant'Agata\") \u00e8 una delle fiumare pi\u00f9 ampie che attraversano la citt\u00e0 di Reggio Calabria.\nHa origine a Cardeto sull'Aspromonte e sfocia in citt\u00e0 nei pressi dell'Aeroporto.\nAi margini del suo corso sorgono il Centro Sportivo Sant'Agata sede della , e l'Aeroporto di Reggio Calabria."}
{"id": "750395", "revid": "1862310", "url": "https://it.wikipedia.org/wiki?curid=750395", "title": "Terra di Re Federico VIII", "text": "La Terra di Re Federico VIII \u00e8 un territorio nel nord-est della Groenlandia dedicato a re Federico VIII di Danimarca; \u00e8 situata nel Parco nazionale della Groenlandia nordorientale, fuori quindi da qualsiasi comune. Confina a sud con la Terra di Re Cristiano X; si affaccia a nord-ovest sul Danmark Fjord e ad est sul Mare di Groenlandia, mentre l'estrema punta settentrionale, il Capo Nord-est, tocca il Mare Glaciale Artico. Sulla costa nella parte sud si trova il villaggio di Danmarkshavn."}
{"id": "750396", "revid": "37401", "url": "https://it.wikipedia.org/wiki?curid=750396", "title": "Ibla", "text": "Ibla \u00e8 il nome di diversi antichi siti preistorici della Sicilia orientale appartenuti con ogni probabilit\u00e0 al popolo dei Siculi, i quali ebbero persino un re che port\u00f2 tale appellativo: re Iblone. Da Ibla deriva il nome dei monti Iblei e del miele ibleo (che in tali monti si produceva e si produce tutt'oggi). Gli Iblei veneravano una dea della quale sfugge il nome, ma che ha conservato l'appartenenza al suo popolo e per questo nota come dea Iblea (una sorta di Grande Madre, signora della primavera o signora degli inferi, identificata alle volte con Persefone, altre volte con Flora o con Artemide).\nLa collocazione di questi centri arcaici - che al plurale assumono la denominazione di Ible -, noti alle fonti antiche, \u00e8 divenuta oggetto di dibattito tra gli studiosi moderni, poich\u00e9 non vi sono prove certe che possano permettere la loro identificazione con l'area di alcune odierne citt\u00e0 siciliane.\nUna sola Ibla, o meglio una sua diretta discendente, \u00e8 stata fino a oggi con certezza identificata: si tratta di Megara Iblea, cos\u00ec chiamata, secondo la tradizione, dai Greci di Megara in onore di Iblone, che concesse la terra per stabilirvi la loro colonia attica; i suoi resti sono stati rinvenuti nelle immediate vicinanze di Augusta (facente parte odiernamente del libero consorzio comunale di Siracusa). Secondo le fonti di Strabone e di Eforo di Cuma Megara Iblea si chiamerebbe cos\u00ec non per via di Iblone, ma piuttosto perch\u00e9 sorta sulle rovine di un'antica Ibla (Megara Iblea venne rasa al suolo una prima volta dagli antichi Siracusani nell'anno 481 a.C., poi da questi ricostruita sotto il regno di Timoleonte e definitivamente distrutta da Marco Claudio Marcello nell'anno 212 a.C.).\nResta decisamente il mistero pi\u00f9 fitto sulle restanti Ible, denominate da Stefano di Bisanzio con l'appellattivo di Ibla la Major (detta anche Magna), Ibla la Minor e Ibla la Parva. Tuttavia, un geografo tedesco del XVI secolo, Filippo Cluverio, asser\u00ec di aver identificato la Ibla Minor (ovvero l'Ibla Erea menzionata nell'Itinerario antonino e nella Tabula Peutingeriana), collocandola presso il sito archeologico di Ragusa, la quale, a seguito di ci\u00f2, ha nel XX secolo intitolato il suo centro storico Ragusa Ibla. La conclusione alla quale giunse il Cluverio viene per\u00f2 ancora considerata incerta, poich\u00e9 dubbiosa \u00e8 stata definita la traduzione che egli mise in opera e la sua conseguente connessione con il passato siculo del ragusano.\nNon si conosce nemmeno quale sia il sito dell'Ibla nella quale perse la vita il tiranno Ippocrate di Gela; ucciso in battaglia dal popolo degli Iblei. Cos\u00ec come si ignora dove si trovino i resti dell'Ibla che Tucidide chiam\u00f2 Galeotide, o Geleatide (e se essa sia la medesima Ibla che mise fine alle gesta di Ippocrate), che venne attaccata dalla capitale dell'Attica, l'antica Atene, e da questa seppe difendersi durante la tentata invasione siciliana, nel contesto della guerra peloponnesiaca.\nUn fatto certamente di rilievo, che pu\u00f2 aiutare a comprendere l'importanza di Ibla in epoca antica, \u00e8 dato dalla presenza di un ibleo (non si sa di quale delle Ible fosse nativo), alle Olimpiadi: Archia, araldo detto Ibleo, fu il primo straniero a partecipare e a vincere ad Olimpia, i cui riti sacri erano di norma riservati solo agli Elei (egli vinse 3 cicli olimpici), vinse anche ai Giochi pitici, cosicch\u00e9 nella citt\u00e0 attica di Pito gli venne dedicata una statua dove si rimarcavano la sua origine iblea e le sue doti vocali, consacrandola al dio Febo: l'Apollo luminoso.\nOltre Ragusa, le citt\u00e0 che spesso sono state accostate con le antiche Ible sono: Patern\u00f2, Santa Maria di Licodia nel catanese, Avola, Pantalica e Melilli (la pi\u00f9 vicina a Megara Iblea) nel siracusano, Piazza Armerina nell'ennese.\nLe origini di Ibla.\nL'origine dell'etnonimo Ibla \u00e8 alquanto incerta; da esso traggono il nome vari centri abitati della Sicilia antica e i rispettivi abitanti (), i monti Iblei (rilievi montuosi siti sul lato sud-orientale dell'isola) e il famoso miele ibleo (tanto noto nell'antichit\u00e0).\nSoffermandosi sulla diffusione e sugli albori di questo etnonimo, si pu\u00f2 constatare che esso fu in auge in altri luoghi che attorniano il bacino del mar Mediterraneo, gi\u00e0 diversi millenni prima che giungesse nelle cronache siciliane. Secondo diversi studiosi, difatti, l'origine di Ibla va ricercata al di fuori della Sicilia.\nIn quella che \u00e8 considerata la prima e pi\u00f9 antica mappa al mondo, proveniente da Gasur (200 miglia a nord di Babilonia), sito della Mesopotamia, compare il nome di Ibla: la mappa incisa nel III millennio a.C. su una tavoletta di argilla con caratteri cuneiformi, sembrerebbe raffigurare la valle della Mesopotamia, anche se il luogo specifico resta tutt'oggi un mistero; i nomi delle citt\u00e0 sono racchiuse in cerchi, ai bordi vi sono tre dei quattro punti cardinali. Oltre all'appellativo di Azala, posto al centro, il solo nome leggibile di questa mappa \u00e8 quello indicato in basso a sinistra; ed \u00e8 proprio quello di Ibla: \"Maik\u00e0n-D\u00fbr-Ibla\", (\"Mas-gan-bad-ib-la\" se letto come nome sumerico) che tradotto significherebbe \u00abthe site of the fortress Ibla\u00bb ovvero l'insediamento o il forte di Ibla. Molti sostengono che questa Ibla corrisponda all'omonima citt\u00e0 siriaca, meglio conosciuta come Ebla, ma non tutti concordano, poich\u00e9 non vi sono prove tangibili che colleghino questa antica localit\u00e0, che appare come un sito dalle dimensioni ridotte, con l'Ibla capitale di un vasto regno nella Siria settentrionale.\nL'Ibla della regione siriaca.\nIl re Sargon di Akkad, comandante dell'impero accadico, i cui confini giungevano fino al mar Mediterraneo, nei suoi annali scrisse che il suo dominio comprendeva Mari, Yarmuti e Ibla: \u00abfino alla foresta dei cedri e alle montagne d'argento\u00bb. Il re Naram-Sin conquist\u00f2 Ibla insieme con una citt\u00e0 di nome Arman, e il re Gudea ricorda la citt\u00e0 di Urshu \u00absulla montagna di Ibla\u00bb, vicino alla foresta dei cedri.\nDato il territorio circostante, sembra che l'Ibla che sorgeva nei pressi della foresta dei cedri si trovasse vicino alla parte superiore dell'Eufrate e non troppo distante dal mar Mediterraneo. Questa Ibla del Vicino Oriente antico \u00e8 stata identificata con la ritrovata Ebla: l'ultima testimonianza scritta su di essa \u00e8 data dal faraone egizio Thutmose III (il quale la menziona con il nome di Ebla).\nIbla ed Ebla sembrano essere un unico etnonimo: in Sicilia, e pi\u00f9 in generale in Europa, nel medioevo si riscontra il nome di persona Eblato, dal greco-bizantino \u0397\u03b2\u03bb\u03ac\u03c4\u03bf\u03c2, da cui deriva la forma latina \"Ebaletus\"; indicati anche come Ibleto, da Ibla ().\nFiorita intorno al III millennio a.C., fu capitale di un vasto regno dalle cui rovine provengono antichissimi documenti che attestano i suoi vivaci rapporti commerciali con il Mediterraneo. Alcuni studiosi sostengono che il nome dell'Ibla siriaca significa \u00abpietra bianca\u00bb, poich\u00e9 essa venne costruita su della tenera roccia calcarea bianca o da \"Abla\" che vuol dire \u00abcollina bianca\u00bb. I primi suoi re portavano il nome di Ibla: Arib-Ibla e Paib-Ibla e trarrebbero origine dalla lingua hurrica.\nSecondo alcuni storici, dal siriaco deriverebbe anche il nome dei Galeoti: dalla parola sira \u00abGala\u00bb ovvero \u00abrivelare\u00bb.\nIn Anatolia.\nIbla potrebbe essere stato in origine un nome legato alla sacralit\u00e0 dell'Anatolia, in quanto si apprende da Ateneo di Naucrati - il quale cita Menodoto, storico samio - che nella Caria (Asia Minore, gi\u00e0 Anatolia) vi era un oracolo di Apollo in una citt\u00e0 chiamata Ibla (\u03a5\u03b2\u03bb\u03b1), dove si recarono i carii; tale oracolo avrebbe potuto risiedere nell'isola di Samo, poich\u00e9 in questa localit\u00e0, separata dalla Ionia solo da un brevissimo tratto di mare, il nome personale Iblesio risultava molto frequente (vd. es. l'iscrizione della Cuma eolica dove si parla dell'Iblesio di Samo figlio di Astianaktos).\nSono in molti a sostenere che tra gli indigeni della Sicilia e la terra anatolica vi fossero dei significativi contatti, e ci\u00f2 potrebbe spiegare perch\u00e9 numerosi termini anatolici, come Ibla, si ritrovano in Sicilia.\nGli indovini che popolavano l'Ibla siciliana.\nLa notizia di un oracolo divinatorio nell'Ibla della Caria si riallaccia al popolo di indovini che secondo Pausania il Periegeta, che cita lo storico siracusano Filisto, abitava l'Ibla siciliana detta Gereatide (il pi\u00f9 delle volte identificata con l'Ibla Galeatide menzionata da Tucidide), ed essi erano barbari, \u00ab\"esegeti di prodigi e sogni\"\u00bb. Cos\u00ec come Stefano di Bisanzio colloca degli indovini nell'Ibla megarese sorta sulla costa siracusana, ovvero abitatori di Megara Iblea, e dice che essi erano detti Galeoti; provenienti dall'Iperborea, si divisero tra la Caria e la Sicilia. La loro influenza all'interno delle Ible siciliane sarebbe stata notevole, al punto tale che lo storico antico Esichio di Alessandria quando parla del termine \u00abIblese\u00bb gli attribuisce il significato di \u00abindovino\u00bb.\nA queste importanti testimonianze, che creano un collegamento con l'elemento mantico presente nella Ionia, si aggiunge la notizia della \"Suda\", secondo la quale il noto re cretese Minosse, divenuto dominatore della Caria, invit\u00f2 al suo palazzo un famoso taumaturgo proveniente dalla Galeatide; questa ignota terra secondo diversi storici va identificata con la patria dei Galeoti e quindi collegata con l'Ibla siciliana.\nQuanto detto nella \"Suda\" potrebbe ricondurre in maniera ancora pi\u00f9 solida all'Ibla megarese, tenendo presente che l'origine della leggenda mantica di Minosse appartiene a Megara Nisea (patria dei megaresi che vennero ad abitare l'Ibla sulla costa siceliota), la quale aveva fondato in Asia Minore diverse colonie (ad esempio fond\u00f2 Bisanzio nel Bosforo e, attraverso Mileto, fu la prima a stringere alleanza nella Caria), mentre contro Minosse aveva persino combattuto una guerra. \nPolido, l'indovino indicato come proveniente dalla Galeatide, era nativo di Megara (anche se alcuni lo dicono di Argo), il che lascia intravedere un legame tra la tradizione di Stefano, che appella i megaresi \u00abIblei Galeoti\u00bb, e la tradizione dei greci della Ionia, che fanno provenire il loro indovino Polide dalla Galeatide. \nEmerge allora anche un significativo contatto tra la Sicilia e la sfera della civilt\u00e0 minoica e micenea; entrambe riscontrate in pi\u00f9 occasioni sull'isola; la seconda specialmente nel siracusano, dove si sostiene siano stati rinvenuti resti archeologici micenei. La prima appare invece nella Sicilia pi\u00f9 interna: si pensi ad esempio alla saga di Dedalo e Icaro: lo stesso Minosse infine avrebbe trovato la morte alla corte del re sicano Cocalo.\nI Galeoti, sostiene lo storico moderno Emanuele Ciaceri, sarebbero giunti in Sicilia insieme ai megaresi provenienti dalla Caria; sarebbero dunque barbari (come gli esegeti di sogni e prodigi citati da Pausania) e dalla loro prima sede iblea, sita sulla costa siracusana, sarebbero infine arrivati nell'Ibla Gereatide (che il Ciaceri colloca presso Patern\u00f2), tramite il legame positivo instaurato con gli influenti tiranni di Siracusa. Ma la sua teoria viene contrastata dallo storico Luigi Pareti, suo contemporaneo, il quale nega qualsiasi collegamento tra la Galeotide di Minosse, gli indovini della Caria e le Ible; egli sostiene che i Galeoti fossero una stirpe di indovini greci, dal nome greco, i quali sarebbero stati diffusi su tutto il territorio siceliota.\nSulle vicende che concernono i Galeoti ricorre un legame particolare con la simbologia delle api e del miele: Claudio Eliano narra che Dionisio I di Siracusa volle sapere da questi indovini qual era il significato della sua mano ricoperta da uno sciame d'api ed essi gli risposero che era il presagio di una grande fortuna per il suo regno. Il miele ricorre inoltre anche nella leggenda caria che vede il taumaturgo della Galeatide riportare in vita il figlio di Minosse affogato in una giara ricolma di miele. Le api furono effigiate sulle monete di Ibla e il suo miele fu tanto lodato da divenire un \"topos\" letterario che attravers\u00f2 i secoli (miele ibleo).\nI Galeoti e l'Iperborea.\nNella narrazione di Stefano questi indovini, discendenti di Apollo e Temisto, giunsero dall'Iperborea, come sopracitato, per poi seguire le indicazioni dell'oracolo di Dodona e dividersi quindi tra la Caria e la Sicilia. Va rilevato che secondo diversi studiosi l'origine iperborea dei sacerdoti di Ibla \u00e8 in realt\u00e0 una leggenda nata nel IV secolo a.C. alla corte siracusana:\nSviluppatasi esattamente quando i Galeoti entrarono nelle grazie del dinasta Dionisio I, per via dei loro positivi responsi nei confronti dei regali, e furono legati all'alleanza militare celtica che il Siracusano aveva instaurato con i mercenari del proprio esercito, comprendente sia i Galli sia i Siculi (l'esercito di Syrakoussai era all'epoca il pi\u00f9 variegato del mondo greco, date le diverse nazionalit\u00e0 che vi coesistevano al suo interno tramite il mercenarismo); da qui la loro presunta origine nordica (per approfondire in particolare il rapporto tra Siracusani e Celti si rimanda alla voce Alleanze tra i Galli e Siracusa). \nI Galeoti iniziarono a dirsi giunti dalla mitica terra iperborea (irraggiungibile secondo Pindaro: \u00ab\"n\u00e9 per mare o per terra troverai il cammino [che porta agli Iperborei]\"\u00bb). Potevano dirlo poich\u00e9 i Siculi (e gli Iblei, si suppone con fermezza, altro non fossero che Siculi) erano stati tramandati da Filisto (generale e compagno di Dionisio) come appartenenti etnicamente al popolo dei Liguri (Siculo per Filisto era un re dei Liguri): in epoca dionisiana ancora stanziati in una grande area dell'Italia del Nord, comprendente il territorio adriatico, esplorato e solo in parte colonizzato dall'esercito di Dionisio (Siracusani nell'alto Adriatico). Filisto vedeva dell'affinit\u00e0 tra il popolo italico dei Liguri con quello transalpino dei Celti, tramandando i primi come coloro che precedettero gli insediamenti celtici (poi occupati dai Siracusani), i quali finirono con l'assimilarsi a quelli liguri. Di conseguenza, questa affinit\u00e0 e questo legame passava, convenientemente, ai Siculi. \nMa Siracusa and\u00f2 oltre con i Celti: secondo una genealogia di chiara matrice siciliana, il ciclope Polifemo (identificato con Dionisio) si un\u00ec con la ninfa sicula Galatea (ricorre qui ancora una volta il termine che lega i magici Galeoti, il termine siro Gala, la Ibla Galeatide e la sua omonica minoica; terra caria del taumaturgo della \"Suda\"), generando con questa tre figli: Celto, Galata e Illiro. Celto divenne il re dell'Iperborea, Galata and\u00f2 a governare le terre dei Galli e Illiro divenne governatore dell'Illiria. Fatto certamente curioso il constatare come con queste terre la Siracusa dionisiana avesse avviato in quei frangenti dei proficui rapporti; quello con l'Iperborea le era dato esattamente dai Siculi/Iblei: i Galeoti arrivati alla sua corte dalla inesplorata terra nordica.\nOltre i desideri espansionistici dionisiani, appare molto rilevante per la componente iblea il fatto che il re di Pisa (la citt\u00e0 della Toscana in origine abitata dai Liguri, stando a Servio Mario Onorato, e fondata dai Siculi, dando fede alla notizia di Dionigi di Alicarnasso) fosse un certo Piso del popolo dei Celti, che oltre a governare Pisa divenne re degli iperborei e si disse discendente di Apollo iperboreo (ritornano, in sostanza, i medesimi elementi caratterizzanti degli Iblei Galeoti: iperborei e Apollo iperboreo). L'elemento siculo era tradizionalmente presente nell'Italia preistorica, in pi\u00f9 regioni geografiche, e potrebbe essere stato quello ad attirare i Siracusani (la cui origine, oltre che greca, era in parte sicula e non venne mai rinnegata) verso le terre celtiche.\nApollonio Rodio narra di come i Celti avessero pure loro un proprio racconto su Apollo iperboreo che legava il popolo nordico ai siciliani (probabilmente sorto nel medesimo periodo della frequentazione dei loro soldati con le citt\u00e0 greche di Sicilia): in esso Apollo era nativo del Nord, dell'Iperborea, ed era giunto nell'Eridano (il fiume Padus, ovvero il Po della futura pianura Padana) per vendicare l'uccisione di suo figlio Asclepio, piangendo lacrime di ambra sul letto del fiume (l'unico pianto del dio Apollo) e uccidendo i ciclopi siciliani perch\u00e9 colpevoli di aver fabbricato la folgore con la quale suo padre Zeus fulmin\u00f2 suo figlio. I ciclopi, allora, divennero vittime della furia cieca di Apollo e a Corinto, la madrepatria di Siracusa, venne loro dedicato un altare divinatorio. Anche in questo caso si tratta di elementi che difficilmente i Celti avrebbero potuto conoscere senza venire a contatto con i Siracusani (che frequentarono nel IV sec. a.C. l'antico Po e si presume fossero gli occulti autori di un'altra versione riguardante il mito celtico di Apollo sull'Eridano).\nInfine, non di poco conto risulta essere la notizia elargita da Giamblico, secondo il quale un iperboreo chiamato Abari giunse alla corte del tiranno Falaride, accompagnato da Pitagora, per domandare maggiore clemenza al comandante della citt\u00e0 di Akragas (fondazione di Gela, la quale all'epoca non aveva ancora trasferito la propria corte a Siracusa), cercando di convincerlo a seguire la via della virt\u00f9 (Falaride fu uno dei pi\u00f9 antichi tiranni siciliani e la sua figura risulta leggendaria, quasi mitologica, spiccando per la sua crudelt\u00e0). \nAbari, che poteva volare grazie a una freccia d'oro donatagli dall'Apollo iperboreo, sposta nuovamente l'attenzione in quell'area della Sicilia dalla tradizione cretese. Inoltre, essendo la sua figura ricordata anche da Erodoto, Pindaro e Platone, rende la sua presunta esperienza in terra siciliana come una delle testimonianze pi\u00f9 antiche riguardanti il rapporto tra l'isola e l'Iperborea.\nIbla e Iblone.\nTucidide parlando dei megaresi che si stabilirono in Sicilia dice che essi ottennero dal re Iblone la terra sulla quale edificare la loro citt\u00e0. Stefano di Bisanzio ricalca tale notizia senza per\u00f2 chiarire se Iblone fosse un re eponimo (come nel caso di Siculo con i Siculi) o se, come sembra pi\u00f9 probabile, a sua volta colse l'appellativo da Ibla; una citt\u00e0 per molti, per altri una presunta divinit\u00e0. Erodiano asserisce che Iblone derivava il proprio appellativo da Ibla, citt\u00e0 della Sicilia.\nSi sa inoltre da Strabone e da Eforo di Cuma che Megara Iblea fu la seconda colonia greca pi\u00f9 antica di Sicilia (solo \"Naxos\" la precedette) o comunque fu contemporanea di Siracusa - non concorda con la loro versione cronologica Tucidide, il quale dipende da Antioco - e poich\u00e9 i due studiosi sostengono che Megara Iblea sorse sul luogo di un'antica Ibla, dalla quale prese il nome (differentemente dalla versiose tucididea, essi ignorano la figura di Iblone), diversi studiosi moderni credono possibile che in origine l'Ibla di Sicilia fosse solo quella dove poi sorse Megara Ibla o Iblea, nel siracusano, e dalla sua complessa diaspora si formarono in seguito altre Ible: una nel catanese e un'altra nel ragusano, abbracciando cos\u00ec l'intera area della Sicilia sud-orientale.\nStrabone riferisce che il nome di Ibla ai suoi tempi era gi\u00e0 strettamente legato alla produzione di miele, in quanto egli dice che di Megara, ormai scomparsa, perdurava solo l'appellativo di Ibla per l'eccellenza del miele ibleo.\nLa sede del re Iblone.\nMolte e discusse sono le possibili collocazioni della sede originaria del mitico re menzionato da Tucidide. Poich\u00e9 Iblone concedette l'area costiera adiacente alla Penisola di Thapsos (all'interno dell'odierno triangolo industriale Priolo-Melilli-Augusta e vicinissima all'ingresso nord di Siracusa), alcuni studiosi hanno ipotizzato che la citt\u00e0 del re siculo non potesse trovarsi troppo distante dalla terra che egli possedeva e che quindi questa sperduta citt\u00e0 sarebbe da ricercarsi nella valle del Marcellino, la quale sorge nei pressi di Villasmundo; frazione collinare tra Melilli e Augusta.\nLa dea Iblea.\nPausania il Periegeta afferma che nell'Ibla detta Gereatis i Barbari (gli Iblei, definiti da Filisto come i pi\u00f9 pii della Sicilia) veneravano una dea Iblea; egli per\u00f2 tace il nome di questa divinit\u00e0. Dal suo passo sono sorte numerose ipotesi. Secondo diversi storici la Gereatide di Pausania andrebbe identificata con la Geleatide di Tucidide, ed entrambe sarebbero legate ai Galeoti; stirpe di indovini che secondo Stefano abitava Ibla Megara e giungeva dall'Iperborea (vd. sezione di appr.). Emanuele Ciaceri sostiene invece che il nome di Gereatide derivi dalla natura della dea venerata: una divinit\u00e0 fecondatrice, produttrice; dal termine \u00abgerra\u00bb che nella lingua sicula indica i genitali maschili e femminili, in sostanza si tratterebbe di una Grande Madre. A supporto della sua tesi egli cita la lapide rinvenuta nel sito di Patern\u00f2, la quale recita:\nFu un dono votivo elargito da un certo Caio Publicio Donato. Da qui l'accostamento con la dea Iblea di Pausania e la supposizione che la primordiale divinit\u00e0 degli Iblei fosse stata assimilata in seguito dalla Venere dei Romani (gi\u00e0 Afrodite per i Greci); rappresentante la genitrice del popolo dell'urbe. Per altri storici tuttavia non sussiste alcun serio motivo per ipotizzare che l'anonima dea Iblea sia divenuta la sopracitata divinit\u00e0 romana. Quanto poi alla convinzione che la lapide segnasse il luogo dove sorse l'Ibla di Pausania, Luigi Pareti afferma un pensiero condiviso da numerosi altri storici:\nPer Otto Gruppe si trattava in realt\u00e0 della \"Venus Victrix\" tanto venereta dall'esercito romano ai tempi del dittatore Silla, ed essa, associata alla guerra, non andrebbe identificata con la dea menzionata da Pausania. \u00c8 stato supposto anche che il culto della dea romana venne imposto agli Iblei come simbolo del potere di Roma sulla Sicilia conquistata. La scritta \"Hyblensi\", infine, secondo alcuni indicherebbe il luogo reale di Ibla, che quindi sarebbe Patern\u00f2, il quale venne abitato da una colonia romana, inizialmente stanziata a Catane per volere di Augusto, che avrebbe dedicato alla propria dea questa scritta. Tuttavia si tratta di una serie di ipotesi difficilmente dimostrabili.\nAltri invece identificano la dea Iblea con la figura effigiata nelle monete di Ibla, e in base ai simboli di questa indicano o la dea Demetra, definendo gli Iblei ierofanti della divinit\u00e0, oppure una dea infera come Ecate.\nNei testi antichi.\nErodoto.\nLo storico greco di V secolo a.C. Erodoto, contemporaneo di Tucidide, narra di come il tiranno Ippocrate di Gela perdette la vita sotto le mura di Ibla (egli non cita alcun appellativo supplementare, n\u00e9 sembra conoscere altre Ible) combattendo nel tentativo di conquistarla, nell'anno 491-490 a.C. La medesima notizia \u00e8 riportata da Polieno (V, 6). \nLa vicenda del comandante militare gelese si inserisce in un quadro pi\u00f9 ampio, che vedeva Ippocrate impegnato nella conquista della Sicilia orientale e, nello specifico, alle prese con la \"chora\" siracusana: egli, al momento dell'assalto a Ibla, aveva da poco sconfitto l'esercito siracusano presso il fiume Eloro; l'odierno Tellaro, che andava a sfociare nel territorio omonimo della prima sub-colonia di Siracusa, l'Eloro, fondata probabilmente nel corso dell'VIII sec. a.C. (i cui resti archeologici ricadono odiernamente nell'area di Noto marittima, gi\u00e0 Val di Noto), dopodich\u00e9, stando alla testimonianza di Diodoro Siculo, si accamp\u00f2 tra le mura della \"polis\" di Siracusa, cercando un pretesto per introdursi nel suo governo. Vedendo tuttavia svanire ogni velleit\u00e0 di conquista, decise di concentrare la sua offensiva verso il territorio dei Siculi: assal\u00ec quindi Ergezio (dalla posizione geografica ignota), con la quale in precedenza aveva sempre avuto rapporti pacifici - la cui presa \u00e8 stata descritta da Polieno nei suoi \"Stratagemmi\" - e in seguito rivolse la sua spada contro Ibla.\nPossibili cause dell'assalto a Ibla.\nSecondo l'itineario dei \"theoroi\" delfici, risalente alla prima met\u00e0 del II secolo, Ibla si trovava tra Camarina (colonia siracusana di VI secolo a.C., il cui sito archeologico si frappone oggi tra le localit\u00e0 ragusane di Scoglitti e Santa Croce Camerina) ed Ergezio, seguiva Noai (anche quest'ultima d'incerta collocazione ma identificabile forse con l'antica Noto); si parla dunque, con ogni probabilit\u00e0, dell'entroterra dei monti Iblei e dei confini della \"chora\" aretusea: Camarina, infatti, si sostiene che fosse stata fondata in quel punto per arginare l'espansione di Gela, che comunque preoccupava i Siracusani (i Gelesi, otto anni dopo la fondazione camarinense, lasciando stare la costa orientale e dirigendosi piuttosto verso la costa occidentale, avrebbero a loro volta fondato Akragas, destinata a divenire una delle pi\u00f9 potenti rivali e alleate di Siracusa).\nIl motivo che spinse Ippocrate a soggiogare Ergezio e ad attaccare Ibla, dichiarandosi d'un tratto contro l'elemento siculo, andrebbe ricercato nel tentativo, infine risultato vano, di penetrare all'interno del territorio siracusano e nella volont\u00e0 di annientare uno dei confini geopolitici per i Greci rappresentato da Ibla. A rendere possibile questa visione storica vi \u00e8 il dato archeologico della zona in cui si ipotizza potesse sorgere l'Ibla che sconfisse Ippocrate: l'altopiano di Ispica-Modica-Ragusa a est dell'Irminio, privo di elemento greco nel VI secolo a.C.. \nTali alture avrebbero potuto rappresentare un caparbio blocco siculo-ibleo contro la crescente egemonia greca. Infatti, nonostante i Siracusani si fossero diretti fin dal principio all'interno delle valli iblee, fondando sulle alture dei monti colonie come Akrai, Casmene e Akrillai e arrestando, si sostiene, l'egemonia di Pantalica (spesso etichettata come capitale dei Siculi o identificata con una delle Ible) comunque \u00abl'infiltrazione greca nella Sicilia orientale non era riuscita a imporsi interamente sul territorio\u00bb.\nLa studiosa Sinatra osserva che la mediazione politica di Corinto e della Corcira, narrata da Erodoto, per far desistere Ippocrate dall'occupare Siracusa, stranamente non \u00e8 contemplata nei fatti occorsi n\u00e9 da Tucidide e nemmeno da Filisto, si domanda dunque se in realt\u00e0 a far retrocedere il tiranno geloo dai suoi propositi potessero essere stati i Siculi, il cui \"ethnos\", ancora forte e ben presente sul territorio, era in grado di tentare una ribellione nei confronti dell'espansione greca (come pi\u00f9 avanti accadr\u00e0 con Ducezio), magari approfittando del fatto che Ippocrate in quel momento fosse impegnato in altre vicende: da qui il repentino voltafaccia del tiranno geloo verso l'elemento indigeno dell'isola. Potendo contare sulla sua nuova postazione strategica, Camarina; ceduta dai Siracusani in cambio della libert\u00e0 dei propri prigionieri, Ippocrate riusc\u00ec a sottomettere la sicula Ergezio, ma fall\u00ec una volta giunto a Ibla.\nTucidide.\nTucidide non specifica mai l'esatto numero delle Ible, per cui non si pu\u00f2 dire con certezza a quanti e quali luoghi egli si riferisse, sta di fatto che nel suo testo, \"la guerra del Peloponneso\", ricorre diverse volte il toponimo di Ibla.\nL'Ibla dei Megaresi.\nLa colonia dorica di Megara Iblea rappresenta la pi\u00f9 antica menzione di Tucidide sulle Ible; l'unica la cui collocazione possa dirsi certa: ubicata nell'odierno territorio costiero di Augusta. Tuttavia la notizia secondo la quale Megara Iblea si sarebbe cos\u00ec chiamata per perpetuare il nome del re dei Siculi Iblone, si contraddice con quella di Eforo di Cuma e di Strabone, i quali asseriscono che nel posto in cui sorse Megara prima vi era una citt\u00e0 denominata Ibla e da essa Megara prese il nome. La presenza del sovrano siculo Iblone con quella di un'antica Ibla nei dintorni potrebbe comunque coesistere: secondo Erodiano Iblone prese il nome da Ibla; citt\u00e0 della Sicilia.\nNumerosi storici, tra cui il Pareti, sostengono che la sede dell'Iblone tucidideo - se esistette realmente e non nacque piuttosto come leggenda fondativa legata ai Megaresi, dato che questi non avevano un ecista al momento dell'insediamento (Lamis era morto a Tapso) - non poteva trovarsi troppo distante dalla terra che possedeva (Tucidide specifica che il re accompagn\u00f2 di persona i Megaresi presso il sito costiero); dunque alle spalle di Megara sorgono i monti Climiti, propaggine degli Iblei, i quali dominano il golfo di Augusta, ovvero la sede di Ibla Megara, e la penisola di Tapso, il luogo dal quale provennero i coloni che abitarono l'Ibla. Il territorio maggiore che odiernamente occupa queste alture \u00e8 Melilli e viste le sue numerose zone archeologiche sono in diversi a sostenere che sia da ricercare qui, in questa zona, l'origine di Iblone e di Ibla. Il nome stesso di Melilli sarebbe un lascito dell'antica Ibla mellifera.\nTucidide torna a menzionare Megara Iblea quando descrive la guerra tra Siracusani e Ateniesi: egli narra che il generale Lamaco voleva fare di Megara la sede della flotta navale dell'esercito ateniese e da l\u00ec attaccare di sorpresa Siracusa, data la vicinanza al sito, ma la sua proposta fu respinta dagli altri due generali. Racconta ancora Tucidide che nel 415 a.C. si giunse allo scontro all'interno dell'Iblea, ormai divenuta una fortezza dei Siracusani, e furono questi a trionfare.\nL'Ibla Geleatide.\nIn Tucidide si riscontra per la prima volta il toponimo di Ibla Geleatide (\u1f5d\u03b2\u03bb\u03b1 \u0393\u03b5\u03bb\u03b5\u1fb6\u03c4\u03b9\u03c2). Lo storico ateniese racconta che sul volgere dell'estate del primo anno di combattimenti in terra siciliana, i generali ateniesi, dopo la partenza di Alcibiade, con met\u00e0 delle loro forze militari, compresi i Siculi arruolati durante la loro propaganda per l'isola, avevano attaccato Ibla Geleatide; citt\u00e0 che si era dichiarata loro nemica, senza per\u00f2 riuscire a conquistarla.\nMolte ipotesi sono sorte per cercare di comprendere dove fosse situata questa Geleatide (o Galeote): spesso \u00e8 stata associata all'Ibla della megaride, per conciliare la fonte di Stefano di Bisanzio, il quale dice che gli Iblei megaresi erano detti Galeoti; dalla stirpe di indovini; termine che ha grande assonanza con il toponimo di Geleatide o Galeate. Potrebbe inoltre esistere un ulteriore collegamento con quanto afferma Pausania: egli dice che la Ibla Gereatide (da molti vista come corruzione del termine Geleatide e quindi identificata con la stessa) era abitata da indovini \u00abesegeti di prodigi e sogni\u00bb, anche se non dice quale fosse il nome di questa stirpe di sacerdoti, potrebbe trattarsi proprio dei Galeoti.\nAltri in tempi moderni, seguendo l'assonanza del nome, hanno associato la Geleatide al territorio di Gela. Fu Tommaso Fazello il primo a desumere che Tucidide si riferisse all'agro gelese: la sua ipotesi per\u00f2 non ha alcuna base storica a supporto, poich\u00e9 Tucidide non menziona mai Gela in collegamento con Ibla.\nInessa e Ibla.\nLa terza volta l'Ateniese si riferisce a una nuova Ibla, priva per\u00f2 di appellativo: egli dice che i soldati di Atene, usciti da Catania, compirono dei saccheggi nelle zone limitrofe e avviarono il loro esercito verso Centuripe; una citt\u00e0 dei Siculi sita a nord-ovest della Sicilia che costrinsero a entrare a patti con loro. Lungo questo tragitto incendiarono i raccolti delle citt\u00e0 di Inessa e di Ibla: la localit\u00e0 di Inessa (luogo in cui furono confinati i Siracusani dopo la cacciata da Aitna ai tempi della guerra contro i Siculi di Ducezio), anch'essa d'incerta localizzazione, \u00e8 dunque un prezioso indizio.\nTucidide inoltre, nel narrare gli avvenimenti della spedizione ateniese in Sicilia, fa dire al siracusano Atenagora, capo del partito democratico, quando ormai l'assedio alla sua citt\u00e0 era prossimo, che i Siracusani potevano contare sull'alleanza di una citt\u00e0 che per grandezza era pari alla stessa Siracusa e che era posta sui loro confini; tale misteriosa citt\u00e0, di cui Tucidide non fa rivelare il nome, potrebbe essere una delle Ible.\nDiodoro Siculo.\nDucezio, nato a Mene e sconfitto a Nea (citt\u00e0 contese da Mineo e da Noto), fu un importante personaggio storico del V sec. a.C.; mettendosi a capo di una synt\u00e8leia divenne l'ultimo re dei Siculi. Inizialmente alleato del governo siracusano, approfitt\u00f2 della caduta dei Dinomenidi, e del vuoto di potere che si venne a creare, per tentare di riportare l'egemonia dell'isola nuovamente nelle mani dei Siculi. \nDopo aver riportato importanti vittorie sui Greci, spaziando dal territorio agrigentino a quello catanese, capitol\u00f2 infine per mano dei Siracusani a Nea e da questi ottenne la grazia, venendo esiliato a Corinto, per poi fare ritorno in Sicilia nel 444 a.C.\nL'estraneit\u00e0 di Ibla.\nLa notizia di Ibla - priva di appellativo supplementare - che non volle entrare nella confederazione di Ducezio, e che per questo alcuni studiosi non esitano a definire \u00abfedele alleata di Siracusa\u00bb, pu\u00f2 essere connessa a quell'Ibla che, come informa Tucidide, si dichiar\u00f2 nemica degli Ateniesi quando questi approdarono in Sicilia, nel 415 a.C., con l'intento bellico di sottomette l'isola al controllo dell'Attica, dichiarando principalmente guerra all'egemone Siracusa. Lo storico Pareti collega la presunta alleanza Ibla-Siracusa con la politica pro-etnea portata avanti dai tiranni aretusei, identificando il \"t\u00f2pos\" indigeno in questione con l'Ibla Gereatide; collocandola a nord di Ibla Megara, alle falde dell'Etna. Il Pareti, inoltre, intravede nei passi degli antichi una notevole indipendenza concessa a Ibla Gereatide, almeno fino al tempo di Dionisio I: l'indipendenza di cui godeva potrebbe essere dunque un'altra causa dell'estraneit\u00e0 di Ibla nei confronti di Ducezio e di quelle popolazioni autoctone che invece erano desiderose di maggiore libert\u00e0; una condizione che giunger\u00e0 loro solo nel 405 a.C. con il governo di Dionisio I, quando questi firm\u00f2 con Cartagine un trattato che accordava l'indipendenza alle citt\u00e0 dei Siculi.\nDiodoro: fiume o monte Ibleo.\nDiodoro, pur non menzionando un'ulteriore Ibla, informa che presso l'Ibleo, durante la prima met\u00e0 del III sec. a.C., avvenne lo scontro finale tra le forze di Iceta di Siracusa e le truppe agrigentine di Finzia. I Siracusani ebbero la meglio, frenando una volta per tutte le pretese espansionistiche di Akragas.\nLo storico di Agira non specifica cosa sia esattamente l'Ibleo: alcuni sostengono sia un monte di Ibla, altri, la maggior parte, lo identificano con un torrente, con un fiume. Secondo lo storico Litterio Villari il termine usato da Diodoro \u00e8 ambiguo e pu\u00f2 riferirsi tanto al monte quanto al fiume, poich\u00e9 egli scrisse alle soglie della Roma imperiale, quando i fatti occorsi erano ormai lontani.\nPer il filologo tedesco Julius Schubring si tratta di un monte dell\"Heraia\": \u00abfreddo, sassoso, selvaggio altopiano a ovest di Ragusa\u00bb mentre per Adolf Holm il passo diodoreo si riferisce a un fiume, sempre sul territorio dell'attuale Ragusa. Il Villari sostiene invece che si tratti della valle del torrente Braemi (affluente dell'Imera), nei pressi di Piazza Armerina dove egli colloca l'Ibla Geleate. Altri ancora sostengono che l'antico Ibleo vada identificato con il fiume Dirillo o con l'Irminio.\nPausania.\nPausania rivela solamente due Ible. Egli dice che la Maggiore era ormai in stato di abbandono, mentre la Gereatis, che egli chiama \u00abvillaggio dei Catanesi\u00bb conservava un tempio dedicato alla dea Ibla, alla quale i Siculi portavano doni. Pausania, citando Filisto, dice che gli abitatori di questa Ibla erano degli indovini: \u00abFilisto figlio di Arcomenide dice che essi sono esegeti di prodigi e sogni e che emergono tra i Barbari di Sicilia per la loro religiosit\u00e0\u00bb.\nIl Periegeta sostiene che furono proprio i Siculi della Gereatis che portarono a Olimpia la statua donata a Zeus e posta accanto al carro di Gelone: gesto unico tra i Siculi; segnale di una forte ellenizzazione, anche se secondo lo storico Pareti - il quale si rif\u00e0 a Konrad Ziegler - tale gesto starebbe a indicare solamente la neutralit\u00e0 di Ibla, poich\u00e9 i piccoli centri indigeni avevano capito da tempo che per il quieto vivere era bene comportarsi amichevolmente con i potenti vicini delle colonie greche. Tuttavia tale tesi, come mostra il Ciaceri, non \u00e8 condivisa da tutti. Sul significato del nome di Gereatis si \u00e8 parecchio discusso; secondo il Pareti \u00abGereatide\u00bb sarebbe una distorsione di \u00abGaleatide\u00bb, mentre secondo il Ciaceri in origine fu Gereatide, ma poi, per compiacere Gela e Gelone mut\u00f2 il proprio nome in Galeatide - e propone per l'etnonimo Gereatide il significato di \u00abfecondatrice, produttrice\u00bb -, per cui Pausania userebbe il nome corretto, mentre Tucidide uno intermedio; anche questa tesi resta controversa.\nForti dubbi persistono sulla localizzazione di queste due Ible menzionate da Pausania; tra l'altro, diversi studiosi sostengono che nonostante Pausania ricordi solo due Ible, ci\u00f2 non vuol dire che non ve ne fossero altre, anche se egli sembra non conoscerle o ignorarle; secondo Pareti egli semplicemente voleva menzionare le Ible che potevano aver donato la statua a Olimpia.\nStefano di Bisanzio.\nStefano ne elenca esplicitamente tre: La Major, la Minor, la Parva.\nAltre menzioni su Ibla.\nL'informazione di Eforo di Cuma sar\u00e0 in seguito presente anche in Strabone, ovvero egli nelle sue \"Storie\" dice che i megaresi si insediarono in una citt\u00e0 che in precedenza si chiamava Ibla. Si parla dunque dell'origine di Megara Iblea.\nLa menzione di Plutarco \u00e8 assimilabile a quella di Tucidide: si parla di una Ibla assalita dagli Ateniesi ma non conquistata, poich\u00e9 i soldati di Nicia desistettero dal prenderla provocando in questo modo la pungente ilarit\u00e0 dei nemici che seguivano le loro mosse. Plutarco aggiunge a questa Ibla l'aggettivo di \u00abpiccola citt\u00e0\u00bb.\nStrabone, come sopracitato, dice che i megaresi abitarono una citt\u00e0 chiamata Ibla, posta sulla costa tra Catania e Siracusa e ricolma di corsi d'acqua che andavano a formare dei porti eccellenti. Di essa, ai tempi dello storico di Amasya, rimaneva ancora il nome di Ibla per l'eccellenza del miele prodotto. Sempre Strabone narra che Tauromenio (odierna Taormina) venne fondata da coloni di Zancle (Messina) che abitavano l'Ibla (priva di ulteriore appellativo).\nIbla nella letteratura e nell\u2019arte.\nNella sua opera \"Il mito d\u2019Ibla nella letteratura e nell\u2019arte\" (la 2\u00aa ediz. riveduta \u00e8 leggibile in , mentre la 1\u00aa ediz. \u00e8 leggibile in e parzialmente in ), Carmelo Ciccia ha riportato 152 occorrenze del termine Ibla e derivati da lui trovate nelle opere di autori greci, latini, italiani e angloamericani. Stando alle sue ricerche e in base alla 2\u00aa ediz. del suo lavoro gli autori sono: 46 nella letteratura greca, 52 in quella latina, 38 in quella italiana e 16 in quella angloamericana; e precisamente:\nA queste citazioni egli ha aggiunto quelle del toponimo palestinese Ibleam/Bileam (in latino Ieblaam) presenti nella Bibbia, e precisamente nei libri di \"Giosu\u00e8\", \"Giudici\", \"II Re\", \"I Cronache\".\nUna nota particolare poi merita la presenza d\u2019Ibla nell\u2019arte, non tanto perch\u00e9 le origini d\u2019Ibla Gereatide e il culto della dea Ibla sono ora effigiati in uno dei mosaici di piazza della Regione a Patern\u00f2, citt\u00e0 da molti ritenuta l'antica \"Hybla Geleatis\", \"Gereatis\" o \"Maior\". Invece si deve tenere in gran conto che, poich\u00e9 l'anonimo autore del Pervigilium Veneris, poemetto databile fra i secoli I e IV d. C., ai versi 49-52 invita Ibla a versare tutti i fiori prodotti dall'anno e a indossare una veste di fiori grande quanto la piana etnea, sulla base d'un attento confronto, lo stesso Ciccia, che ha tradotto tale poemetto, ha dimostrato che la Primavera di Sandro Botticelli altro non \u00e8 se non l'Ibla di questi versi: infatti la figura del famoso dipinto \u00e8 inghirlandata e vestita di fiori, e versa fiori per terra, proprio come nel \"Pervigilium\"."}
{"id": "750397", "revid": "32658", "url": "https://it.wikipedia.org/wiki?curid=750397", "title": "Fiumara di Sant'Agata", "text": ""}
{"id": "750398", "revid": "32658", "url": "https://it.wikipedia.org/wiki?curid=750398", "title": "Fiumara Sant'Agata", "text": ""}
{"id": "750399", "revid": "32658", "url": "https://it.wikipedia.org/wiki?curid=750399", "title": "Torrente di Sant'Agata", "text": ""}
{"id": "750400", "revid": "32658", "url": "https://it.wikipedia.org/wiki?curid=750400", "title": "Torrente Sant'Agata", "text": ""}
{"id": "750402", "revid": "767487", "url": "https://it.wikipedia.org/wiki?curid=750402", "title": "Live in Germany", "text": "Live in Germany \u00e8 il dodicesimo EP della band heavy metal/epic metal Manowar. Esso \u00e8 stato registrato live nel 1999."}
{"id": "750403", "revid": "99319979", "url": "https://it.wikipedia.org/wiki?curid=750403", "title": "Ludwig Hoffmann (musicista)", "text": "L'inizio.\nInizi\u00f2 la sua carriera come organista e solo successivamente intraprese quella di pianista.\nStudi\u00f2 con diversi maestri: Richard Rossier, Schmidt-Neuhauss, Bruno Hinze-Reinhold.\nSegu\u00ec i corsi di concertisti illustri tra cui Arturo Benedetti Michelangeli e Margherita Long. Numerosi sono stati i premi: Premio Liszt di Weimar, Premio Universit\u00e0 di Colonia, nonch\u00e9 Monaco di Baviera, Bolzano e tanti altri.\nLa carriera.\nHa eseguito concerti in Italia, in Europa e nel resto del mondo: in Italia \u00e8 stato protagonista nel 1965 con la Orchestra Filarmonica Ungarica diretta da Miltiades Caridis alla Camerata Musicale Sulmonese. Con la stessa orchestra e lo stesso direttore ha inciso diversi concerti pianistici tra cui il Concerto per pianoforte e orchestra n. 3 di Ludwig van Beethoven; successivamente ha fatto parte di alcune commissioni di premi pianistici internazionali, negli anni 1980 e 1982 a Monza indetti dall'Associazione Musicale di Monza, il cui presidente era il pianista e concertista prof. Marcello Abbado.\nLe esecuzioni, gli allievi.\nIn coppia con la pianista Ingrid Haebler ha inciso le sonate per pianoforte a quattro mani e per due pianoforti di Wolfgang Amadeus Mozart: la Sonata in Do maggiore K 19 d, la K 357, la K 358, la K 381, la K 426, la K 448, la K497, la K 521 la K 558. Inoltre, sempre in coppia con Ingrid Haebler, ha inciso tutte le sonate e gli improvvisi di Franz Schubert.\n\u00c8 stato maestro di allievi che oggi sono protagonisti di concerti a livello internazionale tra cui Rico Gulda, figlio del pianista Friedrich Gulda, nonch\u00e9 della pianista bulgara Volina Vacreva che ha gi\u00e0 inciso le sonate per piano del compositore religioso Domenico Bartolucci. Sono stati suoi allievi anche l'italiano Alberto Baldrighi e l'argentino Daniel Rivera.\nNel 2006 \u00e8 uscita una raccolta di CD comprendente tutto il repertorio delle sonate di Wolfgang Amadeus Mozart di cui Hoffmann \u00e8 uno dei protagonisti di maggior rilievo."}
{"id": "750404", "revid": "767487", "url": "https://it.wikipedia.org/wiki?curid=750404", "title": "Live in Portugal", "text": "Live in Portugal \u00e8 il tredicesimo EP della band heavy metal/epic metal Manowar. Esso \u00e8 stato registrato live nel 1999."}
{"id": "750405", "revid": "119358637", "url": "https://it.wikipedia.org/wiki?curid=750405", "title": "Matteo da Perugia", "text": "Breve biografia.\nMatteo da Perugia \u00e8 considerato il primo \"magister a cantu\" documentato, che fu a servizio del Duomo di Milano (1402-1407); il suo ufficio comprendeva anche quello di cantore (\"biscantor\" o \"discantor\") e maestro per tre fanciulli scelti dall'autorit\u00e0 ecclesiastica della cattedrale. Fu rieletto a Milano dal 1414 a ottobre del 1416, ma dopo questa data terminano i pagamenti a suo nome e si perdono notizie sul suo conto.\nPoco si conosce della vita e formazione; nacque forse a Perugia nella seconda met\u00e0 del Trecento. Willi Apel asser\u00ec che fu il pi\u00f9 grande compositore della sua generazione. Probabilmente studi\u00f2 in Francia. Matteo appartiene alla terza e ultima generazione dei musicisti dell'Ars nova italiana il cui stile \u00e8 largamente influenzato da quello francese.\nCompose musica nello stile dell'ars subtilior; la sua produzione \u00e8 prevalentemente profana, comprendendo virelai, ballate e rondeau, ma anche alcuni \"Gloria\" e due mottetti isoritmici. Quasi tutta la musica di Matteo da Perugia \u00e8 contenuta nel codice di Modena \u03b1.M.5.24.\nEbbe molta importanza la sua amicizia con Pietro Filargis, detto Pietro di Candia, prima arcivescovo di Milano e successivamente eletto papa al Concilio (non ecumenico) di Pisa con il nome di Alessandro V, carica simultanea al pontificato di Gregorio XII."}
{"id": "750406", "revid": "767487", "url": "https://it.wikipedia.org/wiki?curid=750406", "title": "Live in France", "text": "Live in France \u00e8 il quattordicesimo EP della band heavy metal/epic metal Manowar. Esso \u00e8 stato registrato live nel 1999."}
{"id": "750410", "revid": "767487", "url": "https://it.wikipedia.org/wiki?curid=750410", "title": "Live in Spain", "text": "Live in Spain \u00e8 il quindicesimo EP della band heavy metal/epic metal Manowar. Esso \u00e8 stato registrato live nel 1999."}
{"id": "750417", "revid": "438678", "url": "https://it.wikipedia.org/wiki?curid=750417", "title": "Quel treno per Yuma (film 1957)", "text": "Quel treno per Yuma (\"3:10 to Yuma\") \u00e8 un film del 1957 diretto da Delmer Daves.\nTratto dall'omonimo racconto di Elmore Leonard, nel 2012 \u00e8 stato scelto per essere conservato nel National Film Registry della Biblioteca del Congresso degli Stati Uniti d'America.\nTrama.\nDan, un allevatore in gravi difficolt\u00e0 per la siccit\u00e0, contribuisce alla cattura del bandito Ben Wade ed accetta l'offerta di 200 dollari per scortarlo al carcere di Yuma, ben sapendo che dovr\u00e0 fronteggiare l'intera banda di Wade che aspetta l'occasione giusta per liberarlo. La \"suspense\" cresce in attesa del treno delle 3 e 10 per Yuma e si acuisce il conflitto psicologico tra i due protagonisti.\nColonna sonora.\nIl film \u00e8 accompagnato dalle note della canzone \"The 3:10 to Yuma\", che viene cantata all'inizio e alla fine del film da Frankie Laine.\nProduzione.\nInsolito ruolo di \"cattivo\" per Glenn Ford, solitamente impegnato in ruoli positivi; probabilmente la scelta di questo interprete si spiega con il fatto che, nel finale, il personaggio si riscatta con un inatteso gesto cavalleresco.\nCritica.\nIl film \u00e8 divenuto un classico del genere western ed ebbe la nomination nel 1957 per il premio della British Academy of Film and Television Arts quale miglior film dell'anno.\nDifferenze con il racconto.\nNel racconto di Elmore Leonard, i nomi dei protagonisti sono diversi rispetto al film: Ben Wade si chiama Jim Kidd, mentre Dan Evans \u00e8 Paul Scallen.\nCitazioni.\nIl film \u00e8 citato da Adriano Celentano e Renato Pozzetto nel film \"Lui \u00e8 peggio di me\", nel quale eseguono una canzone omonima. \u00c8 citato anche nel film \"Arrivano i gatti\", 1979, regia Carlo Vanzina, con I Gatti di Vicolo Miracoli. Il gruppo dei 4, alla stazione per lasciare finalmente Verona e tentare la fortuna artistica a Roma, ascolta dagli altoparlanti l'annuncio: \"\u00c8 in partenza dal binario 1 il treno delle tre e dieci per Yuma\".\nIl film viene citato anche nella canzone \"Mari\u00f9\" di Roberto Vecchioni.\nRemake.\nNel 2007 ne \u00e8 stato realizzato un \"remake\" con il medesimo titolo, diretto dal regista James Mangold."}
{"id": "750422", "revid": "1776051", "url": "https://it.wikipedia.org/wiki?curid=750422", "title": "Warriors of the World United Part I", "text": "Warriors of the World United Part I un singolo della band heavy metal/epic metal Manowar, \u00e8 stato registrato nel 2001."}
{"id": "750424", "revid": "1776051", "url": "https://it.wikipedia.org/wiki?curid=750424", "title": "Warriors of the World United Part II", "text": "Warriors of the World United Part II \u00e8 un singolo della band heavy metal/epic metal Manowar registrato nel 2001."}
{"id": "750426", "revid": "124304634", "url": "https://it.wikipedia.org/wiki?curid=750426", "title": "Havnar B\u00f3ltfelag", "text": "L'Havnar B\u00f3ltfelag, nota internazionalmente come HB T\u00f3rshavn, \u00e8 una societ\u00e0 calcistica faroese con sede nella citt\u00e0 di T\u00f3rshavn. Milita nella massima serie del campionato nazionale \"(Betri-Deildin).\"\nFondata nel 1904, \u00e8 la squadra pi\u00f9 titolata delle Isole F\u00e6r \u00d8er, avendo conquistato 24 campionati nazionali e 28 Coppe di Lega. Gioca le partite casalinghe nello stadio Gundadalur (8.000 posti). Il presidente \u00e8 Birgir Enghamar. La rivale principale \u00e8 il B36 T\u00f3rshavn.\nStoria.\nL'HB T\u00f3rshavn fu fondato il 4 ottobre del 1904.\nLa prima partita dell'HB si disput\u00f2 il 23 maggio 1909 in casa del TB Tv\u00f8royri, in una partita che si concluse sul 2-2.\nRosa.\nAggiornata all'24 dicembre 2020.\n "}
{"id": "750427", "revid": "124378928", "url": "https://it.wikipedia.org/wiki?curid=750427", "title": "B\u00f3ltfelagi\u00f0 1936", "text": "Il B36 T\u00f3rshavn (B\u00f3ltfelagi\u00f0 1936) \u00e8 una societ\u00e0 calcistica faroese con sede nella citt\u00e0 di T\u00f3rshavn. Milita in Formuladeildin, la massima divisione del campionato nazionale.\nStoria.\nFondata nel 1936, vanta 11 campionati nazionali (l'ultimo nel 2015) e 5 Coppe di Lega. Attualmente nelle Isole F\u00e6r \u00d8er \u00e8 l'unica squadra che ha superato un turno di Coppa UEFA e un turno di Champions League. La rivalit\u00e0 maggiore \u00e8 quella con l'HB T\u00f3rshavn.\nNel 2012 la squadra viene sconfitta soltanto ai rigori dopo due 0-0 contro il Linfield nel primo turno di qualificazione alla Champions.\nUEFA Europa League 2018-2019 \nNel turno preliminare elimina il St Joseph, squadra di Gibilterra, pareggiando 1-1 in entrambi i match, risolti solo dai calci di rigore. Nel turno successivo sfida il Mladost Podgorica e, dopo un pareggio senza reti in casa, il B36 Torshavn vince a sorpresa in terra montenegrina per 2-1. Il raggiungimento del secondo turno preliminare \u00e8 un traguardo storico per una compagine delle isole Far Oer, ma il loro cammino si interrompe incontrando il Be\u015fikta\u015f, squadra turca nettamente superiore per livello tecnico; i turchi ne escono vincenti con un 2-0 inflitto in trasferta per poi schiacciare gli avversari con un tennistico 6-0. \nUEFA Europa League 2020-2021. \nNel turno preliminare batte 2-1 in gara secca a Gibilterra il St Joseph's (a porte chiuse, come da disposizioni UEFA onde evitare l'aumento dei contagi da COVID-19). Nel primo turno affronta il club estone del , giocando in casa in gara secca, passa il turno vincendo 4-3(dts). Nel secondo turno affronta in casa, in gara secca, la squadra gallese The New Saints vincendo 5-4 (dcr) e passa ancora una volta il turno, raggiungendo per la prima volta nella storia del calcio faroese il terzo turno. (Record superato lo stesso dal K\u00cd Klaksv\u00edk che raggiunge l'ultimo turno preliminare). Nel terzo turno incrocia il prestigioso club bulgaro CSKA Sofia perdendo 3-1 e venendo eliminata dalla competizione.\nOrganico.\nRosa 2020.\n\"Aggiornata al 16 settembre 2020.\""}
{"id": "750432", "revid": "287204", "url": "https://it.wikipedia.org/wiki?curid=750432", "title": "Stadio Gundadalur", "text": "Lo stadio \"Gundadalur\" \u00e8 uno stadio di calcio di T\u00f3rshavn, sito nel quartiere di Gundadalur, nelle isole F\u00e6r \u00d8er. \u00c8 situato in prossimit\u00e0 del T\u00f3rsv\u00f8llur, l'impianto che ospita le partite della nazionale locale.\nLo stadio, che ha una capienza di 5000 spettatori tutti a sedere, ospita le partite di casa delle due squadre pi\u00f9 blasonate dell'arcipelago, l'HB T\u00f3rshavn e il B36 T\u00f3rshavn. Forse il pi\u00f9 antico fra gli stadi delle F\u00e6r \u00d8er, ha ospitato la pi\u00f9 antica partita di calcio documentata fra due squadre dell'arcipelago, il match del 18 luglio 1909 fra HB T\u00f3rshavn e TB Tv\u00f8royri (risultato finale 3-1).\nA fianco \u00e8 presente anche una struttura minore, il Ni\u00f0ari v\u00f8llur, usata prevalentemente per gli allenamenti o per partite di minore importanza."}
{"id": "750433", "revid": "339392", "url": "https://it.wikipedia.org/wiki?curid=750433", "title": "Manuele I Comeno", "text": ""}
{"id": "750434", "revid": "729019", "url": "https://it.wikipedia.org/wiki?curid=750434", "title": "Streymoy", "text": "L'isola di Streymoy (\"isola delle correnti\") \u00e8 la pi\u00f9 grande delle Isole F\u00e6r \u00d8er con una superficie di 374,2\u00a0km\u00b2, e la pi\u00f9 abitata con i suoi 23.511 abitanti. Circa 20.000 abitanti dell'isola risiedono nella capitale T\u00f3rshavn.\nGeografia.\nL'isola ha una forma oblunga e si estende per 47\u00a0km secondo la direzione maggiore e per circa 10\u00a0km secondo la direzione trasversale. \u00c8 solcata nella zona sud-orientale da due profondi fiordi: il Kollafj\u00f8r\u00f0ur e il Kaldbaksfj\u00f8r\u00f0ur.\nL'isola ha un paesaggio montagnoso, specie nella zona nord-orientale dove si trova anche il picco pi\u00f9 alto, il Kopsenni (789\u00a0m). Come in tutto l'arcipelago ci sono molti piccoli corsi d'acqua e laghetti e la vegetazione non vede la presenza di alberi.\nLo stretto di Sundini separa ad est Streymoy dalla seconda isola dell'arcipelago, Eysturoy. Attorno all'estremo meridionale dell'isola si affacciano altre tre piccole isole: Koltur, Hestur e N\u00f3lsoy.\nAd ovest si trova l'isola di V\u00e1gar, a sud quella di Sandoy.\nPopolazione.\nI 23.511 abitanti di quest'isola rappresentano il 40% dell'intera popolazione delle Isole F\u00e6r \u00d8er. Su Streymoy la popolazione \u00e8 concentrata nella capitale T\u00f3rshavn che conta circa 20.000 abitanti ed \u00e8 la sede del governo, dell'universit\u00e0, nonch\u00e9 il porto principale e centro di tutti i commerci.\nAltri centri di una certa importanza sono Vestmanna ad ovest, scalo per i traghetti, Kollafj\u00f8r\u00f0ur nel centro dell'isola e i pittoreschi Saksun e Tj\u00f8rnuv\u00edk nel nord. Ha importanza dal punto di vista storico il villaggio di Kirkjub\u00f8ur presso l'estremo meridionale, che fu sede episcopale nel medioevo."}
{"id": "750435", "revid": "1305772", "url": "https://it.wikipedia.org/wiki?curid=750435", "title": "Sardis", "text": ""}
{"id": "750436", "revid": "647919", "url": "https://it.wikipedia.org/wiki?curid=750436", "title": "Sardes", "text": ""}
{"id": "750440", "revid": "31360", "url": "https://it.wikipedia.org/wiki?curid=750440", "title": "Sindrome ventrale pontina", "text": ""}
{"id": "750444", "revid": "1418004", "url": "https://it.wikipedia.org/wiki?curid=750444", "title": "Georges-Jean Arnaud", "text": "Carriera.\n\u00c8 uno degli scrittori francesi pi\u00f9 prolifici: la sua opera, scritta sotto gli pseudonimi pi\u00f9 svariati (Saint-Gilles, Georges Murey, Ugo Solenza, Gil Darcy, Georges Ramos, Fr\u00e9d\u00e9ric Mado, Gino Arnoldi) \u00e8 stata di 416 romanzi.\nBench\u00e9 la sua opera pi\u00f9 nota sia \"La Compagnie des glaces\", Arnaud \u00e8 anche l'autore di un centinaio di romanzi polizieschi, altrettanti di spionaggio, sei romanzi fantastici e circa 75 romanzi erotici.\nHa ricevuto numerosi premi letterari dal suo debutto, tra cui:\n\u00c8 morto il 26 aprile 2020 a 91 anni.\nOpere.\nOpere di rilievo:\nBibliografia.\nUna bibliografia completa di Georges Arnaud \u00e8 apparsa in:"}
{"id": "750445", "revid": "10728", "url": "https://it.wikipedia.org/wiki?curid=750445", "title": "G. J. Arnaud", "text": ""}
{"id": "750448", "revid": "226458", "url": "https://it.wikipedia.org/wiki?curid=750448", "title": "Tecnostress", "text": "Con la parola inglese technostress coniata nel 1984 da Craig Brod, si intende lo stress indotto nell'utilizzatore di nuove tecnologie (soprattutto informatiche), per il malfunzionamento delle stesse. Gli \"effetti collaterali\" che induce sono ansia, insonnia e mal di testa. Un'altra definizione di Technostress, tra le pi\u00f9 autorevoli, \u00e8 quella di Michelle Weil e Larry Rosen che alla precedente definizione aggiungono: \"Ogni conseguenza negativa che abbia effetto su attitudini, pensieri, comportamenti o psiche, causata direttamente o indirettamente dalla tecnologia\".\nIn Italia tale termine \u00e8 passata agli onori della cronaca, durante la fine del 2006, grazie al procuratore aggiunto di Torino Raffaele Guariniello, che, in seguito agli esposti di alcuni dipendenti di un call center torinese, ha avviato le indagini per verificare se possa essere riconosciuta come una nuova malattia professionale. Il \"tecnostress\" \u00e8 stato riconosciuto come malattia professionale nel 2007 e rientra nell'obbligo di valutazione dei rischi ai sensi del Testo unico sulla sicurezza sul lavoro.\nI costi sostenuti dalle imprese, dovuti al technostress, sono stati stimati in 31,3 miliardi di dollari a causa delle assenze dal lavoro e dall'abbassamento della produttivit\u00e0. Sulla base dei dati del 2000, i costi sanitari invece sono stati stimati in 12,4 miliardi di dollari per farmaci e trattamenti medici."}
{"id": "750451", "revid": "767487", "url": "https://it.wikipedia.org/wiki?curid=750451", "title": "Tigerland", "text": "Tigerland \u00e8 un film del 2000 di Joel Schumacher.\nTrama.\nTratto da una storia vera.\nNel settembre del 1971 un gruppo di reclute viene addestrato, prima di essere inviato in Vietnam. L'addestramento consiste in una perfetta simulazione di ci\u00f2 che i ragazzi si troveranno ad affrontare in guerra, e avviene prima a Fort Polk e successivamente a Tigerland, una palude della Louisiana molto simile all'ambiente vietnamita. Tra tutte le reclute spicca il ribelle Roland Bozz, allergico alle regole, che non nasconde affatto la sua attitudine anti-patriottica. Odiato dai superiori e amato dai commilitoni, Bozz riuscir\u00e0 a far esonerare, grazie alla sua ottima conoscenza del codice militare (ritiene di conoscerlo come un carcerato conosce i propri diritti), alcuni dei suoi compagni, forse salvando loro la vita, prima di partire per il Vietnam.\nProduzione.\nGirato con un budget molto ridotto e con una macchina da presa a mano e in formato 16mm. Gli attori non hanno avuto a loro disposizione truccatori, parrucchieri n\u00e9 nessuno dei lussi a cui normalmente gli attori sono abituati.\nLe riprese sono durate 38 giorni, da febbraio a marzo 2000 in Florida."}
{"id": "750462", "revid": "767487", "url": "https://it.wikipedia.org/wiki?curid=750462", "title": "Jacob Senleches", "text": "Breve biografia.\nMolto poco si conosce della sua vita se non che fu alla corte di Eleonora nel settembre del 1382 forse al suo servizio. Nella ballata \"Fuoins de ci\" egli lamenta la morte della sovrana e proclama di cercare fortuna in Aragona, Francia o Bretagna. Successivamente fu al servizio di Pedro de Luna, Cardinale di Aragona, poi Antipapa Benedetto XIII, in qualit\u00e0 di arpista. Esiste un documento contabile del 21 agosto 1383, della corte di Navarra, che certifica un pagamento a \"Jaquemin de Sanleches, suonatore di arpa\". Il pagamento \u00e8 fatto affinch\u00e9 Jacquemin possa tornare al servizio del \"suo protettore\" Pedro de Luna.\nUna supplica a Benedetto XIII del 1395 consiste in una richiesta dei benefici connessi ad una parrocchia della diocesi di Cambrai.\nNonostante il piccolo numero di composizioni, Jacob de Senleches \u00e8 ritenuto una personalit\u00e0 centrale dell'Ars subtilior.\nOpere.\nballate\nVirelai"}
{"id": "750485", "revid": "100676", "url": "https://it.wikipedia.org/wiki?curid=750485", "title": "Boringhieri", "text": ""}
{"id": "750488", "revid": "54944892", "url": "https://it.wikipedia.org/wiki?curid=750488", "title": "Tau'ri", "text": ""}
{"id": "750494", "revid": "585241", "url": "https://it.wikipedia.org/wiki?curid=750494", "title": "Trattato di Schengen", "text": ""}
{"id": "750495", "revid": "6923", "url": "https://it.wikipedia.org/wiki?curid=750495", "title": "Gerardo Meloni", "text": "Libero docente di Filologia semitica presso la Regia Universit\u00e0 La Sapienza di Roma, professore di storia dell'Oriente antico presso l'Universit\u00e0 Khediviale del Cairo, assiriologo e semitista, collabor\u00f2 con Leone Caetani nella stesura degli \"Annali dell'Islam\". Tra le sue opere si segnalano l'illustrazione e la pubblicazione di testi cuneiformi, studi religiosi e sulla psicologia del linguaggio, questi ultimi consacrati in un testo postumo \"Saggi di Filologia Semitica\", edito un anno dopo la sua morte.\nNell'aprile del 1909 indirizz\u00f2 una serie di scritti minori al linguista ebreo ungherese Ignaz Goldziher, al quale pochi mesi prima era stato presentato da Ignazio Guidi presso l'Accademia dei Lincei di Roma.\nBibliografia.\nGiorgio Levi della Vida, Saggi di filologia semitica (a cura degli amici), Roma, Casa Editrice Italiana, 1913.\nGiorgio Levi della Vida, Anaddoti e svaghi arabi e non arabi, Milano - Napoli, Ricciardi, 1959.\nGiorgio Levi della Vida, Fantasmi ritrovati, Venezia, Neri Pozza, 1966.\nRomolo Comandini, Echi della crisi del modernismo in un carteggio inedito di Gerardo Meloni con Antonio Fogazzaro, in \u201cStudia Patavina\u201d, XVI (1969), n,1.\nLorenzo Bedeschi, I Cattolici democratici nelle Marche all\u2019alba del \u2018900, Urbino, Quattro Venti, 1995."}
{"id": "750496", "revid": "729019", "url": "https://it.wikipedia.org/wiki?curid=750496", "title": "Strada statale 243 del Passo Gardena", "text": "La strada statale 243 del Passo Gardena (SS 243) \u00e8 una strada statale italiana che collega la val Gardena con la val Badia, correndo ai piedi del Gruppo del Sella.\nPercorso.\nInizia al Plan de Gralba (frazione del comune di Selva di Val Gardena), dove incrocia la strada statale 242 di Val Gardena e Passo Sella, e supera il passo Gardena (dal quale prende il nome), raggiungendo l'altitudine di 2.121 m. Termina infine a Corvara in Badia, all'incrocio con la strada statale 244 della Val Badia.\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione \u00e8 passata dall'ANAS alla provincia autonoma di Bolzano. Quest'ultima ha lasciato la classificazione e la sigla di statale (SS) alla strada, poich\u00e9 non si tratta di un trasferimento dal demanio dello Stato a quello delle Regioni, ma di una delega in materia di viabilit\u00e0 e pertanto la titolarit\u00e0 resta sempre in capo allo Stato."}
{"id": "750500", "revid": "119881232", "url": "https://it.wikipedia.org/wiki?curid=750500", "title": "Troccola", "text": "La troccola \u00e8 un idiofono a percussione diretta, un tipo di strumenti musicali popolari composti di una tavola di legno su cui sono installate delle \"maniglie\" in metallo. Agitando la troccola le maniglie metalliche percuotono il corpo in legno producendo un suono caratteristico. \nI fedeli che la suonano per rispetto si tolgono il cappello e al termine la baciano, in particolare nei punti in cui vi \u00e8 impresso il simbolo della Passione.\nLa troccola in alcuni luoghi prende il nome di crotola o crotalo, in alcuni casi \u00e8 sostituita dalla tanavella fatta soltanto di legno, dove il suono \u00e8 invece ottenuto facendo ruotare una parte dello strumento con un movimento centrifugo. Grazie a questo movimento un lembo di legno batte ripetutamente su una ruota dentata, producendo quindi il suono.\nLa troccola \u00e8 utilizzata in processioni religiose e altri eventi della tradizione popolare dell'Italia meridionale, in particolare nei riti della Settimana Santa durante la quale \u00e8 abolito l'uso delle campane. Servono a rievo il fragore della terra su cui scesero le tenebre con la morte di Ges\u00f9, in quel buio che avvolge le Chiese, prima della luce della Resurrezione pasquale.\nViene suonata nelle funzioni liturgiche al posto della campanella, il cui uso \u00e8 allora escluso, dal termine del Gloria della Messa nella Cena del Signore, celebrata la sera del Gioved\u00ec Santo, fino all'inizio del Gloria della Veglia Pasquale. \nAlcune manifestazioni popolari in cui viene usata la troccola sono:\nViagrande (CT)"}
{"id": "750507", "revid": "1060", "url": "https://it.wikipedia.org/wiki?curid=750507", "title": "Giovanni Chichizola", "text": ""}
{"id": "750515", "revid": "124860328", "url": "https://it.wikipedia.org/wiki?curid=750515", "title": "Messaggio di fine anno", "text": "Il messaggio di fine anno \u00e8 un discorso con il quale i capi di Stato del mondo si rivolgono al proprio popolo, solitamente la sera della Vigilia di capodanno, o eventualmente il giorno di Natale, fornendo un consuntivo dei traguardi politici, sociali ed economici raggiunti nell'anno solare, terminando in genere coi propositi per l'anno successivo.\nIn Italia, il presidente della Repubblica rivolge il suo messaggio augurale ai cittadini alle 20.30 del 31 dicembre, a reti unificate dal Palazzo del Quirinale.\nMessaggi dei capi di Stato.\nIl Governatore Generale del Canada fa il suo messaggio alla nazione il 31 dicembre.\n\"Commonwealth\" delle nazioni.\nNel Commonwealth delle nazioni, dal 1932 il sovrano del Commonwealth annualmente fa il suo messaggio alle nazioni membro nel giorno di Natale (il 25 dicembre). Il messaggio, che inizialmente veniva trasmesso via radio, venne trasmesso a mezzo televisivo solo a partire dal 1957 (\"Royal Christmas Message\").\nLa regina di Danimarca fa il suo discorso il 31 dicembre a reti radiotelevisive unificate.\nIl presidente finlandese manda il suo messaggio alla popolazione il giorno di Capodanno.\nIn Francia il 31 dicembre il Presidente della Repubblica francese fa alla nazione un messaggio analogo a quello del Presidente della Repubblica italiana (\"V\u0153ux pr\u00e9sidentiels du 31 d\u00e9cembre en France\").\nLa tradizione dei discorsi alla nazione inizia nel 1949; il Cancelliere tedesco faceva il suo discorso nel giorno di Natale, mentre il Presidente lo faceva in occasione del nuovo anno. A partire dal 1969 la tradizione si \u00e8 capovolta, per cui attualmente il Presidente fa un discorso di Natale e il Cancelliere un discorso per l'anno nuovo.\nIl discorso del Presidente viene trasmesso nei giorni tra il 15 ed il 22 dicembre (negli ultimi tre anni si \u00e8 deciso di usare il 20 come data); viene inoltre tenuto sia in inglese che in gaelico.\nIl \"Messaggio di fine anno del Presidente della Repubblica agli italiani\" \u00e8 il discorso con cui il Presidente della Repubblica fornisce al popolo italiano un consuntivo dei traguardi politici, sociali e comunitari raggiunti nell'anno solare che termina e stabilisce i propositi per l'anno successivo.\nSi svolge, senza alcuna interruzione, dal 1949 (presidenza di Luigi Einaudi), il 31 dicembre di ogni anno alle 20:30. \u00c8 diffuso sui principali canali televisivi e radiofonici nazionli, a reti unificate, in diretta dal Palazzo del Quirinale e dura tra i 15 e i 20 minuti.\nIn uno studio comparato del 2006 sui messaggi dei presidenti (quindi fino a Carlo Azeglio Ciampi), Sandro Pertini e Oscar Luigi Scalfaro appaiono quelli pi\u00f9 personalmente caratterizzati. Tuttavia a tutti i messaggi di fine anno dei presidenti italiani si applica la supposizione - avanzata dai ricercatori autori dello studio - che i testi derivino dall'apporto linguistico di almeno due persone diverse.\nLa Rai lo produce per conto della struttura Rai Quirinale e lo trasmette su tutte le tre reti principali (Rai 1, Rai 2 e Rai 3, anche in alta definizione) e su Rai News 24. Rai 2, o in alternativa Rai 3, lo trasmette avvalendosi di un interprete LIS italiano del TG2, o in alternativa TG3, per i non udenti.\nSulla Mediaset va in onda stabilmente su Canale 5 tramite un collegamento del TG5 (anche in alta definizione). Dal 2014 va in onda anche su Rete 4 (dapprima in differita e successivamente in diretta tramite un collegamento con la trasmissione di turno, attualmente Stasera Italia) poi su TGCOM24, mentre su Italia 1 \u00e8 stato trasmesso dal 1990 al 1995.\nLa7 lo diffonde con un collegamento del TG LA7, Sky invece lo trasmette in alta definizione sul canale Sky TG 24. Viene proposto in diretta anche su Tv2000. Dal 2020, anche San Marino RTV lo trasmette in simulcast la diretta di Rai 1.\nIl re dei Paesi Bassi fa il suo discorso alla nazione nel giorno di Natale alle ore 13, trasmesso dalle principali reti televisive.\nIl \"Messaggio di Capodanno del Presidente della Repubblica di Polonia\" (Noworoczne or\u0119dzie Prezydenta RP) va in onda il 31 dicembre alle 19:30 dal Palazzo Presidenziale di Varsavia sulle principali reti televisive polacche, dalla statale TVP alla privata TVN. La durata media si attesta sui 5 minuti e oltre ad augurare buon anno ai compatrioti il presidente sostiene un breve discorso, spesso incentrato su parole chiave, riassumendo i progressi politici e sociali avvenuti nel corso dell'anno terminante ed elencando i propositi per quello seguente.\nNel Regno Unito e nel Commonwealth delle nazioni, dal 1932 il sovrano del Commonwealth fa annualmente il suo messaggio alle nazioni membri nel giorno di Natale (il 25 dicembre). Il messaggio, che inizialmente veniva trasmesso via radio, viene trasmesso a mezzo televisivo alle ore 15, solo a partire dal 1957 (\"Royal Christmas Message\").\nLa Regina Elisabetta solitamente registra il messaggio al castello di Windsor, dove si trova nel periodo natalizio, tuttavia, in alcune occasioni la sovrana ha parlato alla nazione anche da Buckingham Palace, o dal castello di Balmoral, in Scozia.\nIl Primo ministro, invece, invia un breve messaggio in occasione della fine dell'anno.\nIl 31 dicembre, alle ore 23:50, il Presidente della Federazione Russa trasmette il suo messaggio in televisione, a reti unificate. Il messaggio, in lingua russa, dura circa dieci minuti, fino allo scoccare dell'anno nuovo.\nDato che la Russia attraversa dieci fusi orari, da UTC+2 a UTC+12, il messaggio viene registrato per essere mandato in onda alle 23:50 ora locale.\nIl giorno della vigilia di Natale (24 dicembre), il re parla a reti unificate per il \"Discurso Nacional de S.M. el Rey\". La tradizione del discorso alla nazione inizi\u00f2 con il dittatore Francisco Franco nel 1937, come messaggio di fine anno. Quando, nel 1975, Juan Carlos I gli successe come capo di Stato, in qualit\u00e0 di re, il discorso fu spostato alla vigilia di Natale e tenuto dal re stesso. Il discorso viene trasmesso sempre alle ore 21, quasi sempre dal Palazzo della Zarzuela (residenza dei reali di Spagna), dura circa 15 minuti e si chiude con gli auguri in castigliano, catalano, basco e gallego.\nIl sovrano di Svezia d\u00e0 alla popolazione il suo messaggio augurale nel giorno di Natale.\nIl Presidente ungherese ha assunto l'abitudine di fare il suo discorso alla nazione nel 1989. In origine, il messaggio veniva trasmesso nella notte di Capodanno esattamente a mezzanotte. L'attuale Presidente, tuttavia, ha l'abitudine di dare il suo messaggio alle ore 12 del giorno di Capodanno."}
{"id": "750516", "revid": "38120", "url": "https://it.wikipedia.org/wiki?curid=750516", "title": "The Day The Earth Shock - The Absolute Power", "text": ""}
{"id": "750519", "revid": "38120", "url": "https://it.wikipedia.org/wiki?curid=750519", "title": "Warriors Of The World United Part I", "text": ""}
{"id": "750522", "revid": "339392", "url": "https://it.wikipedia.org/wiki?curid=750522", "title": "Discorso di fine anno", "text": ""}
{"id": "750523", "revid": "729019", "url": "https://it.wikipedia.org/wiki?curid=750523", "title": "Battaglia di Ticameron", "text": "La battaglia di Ticameron (o di Tricamarum/Tricameron) fu combattuta il 15 dicembre 533 tra le armate vandale, guidate dal re Gelimero e da suo fratello Zazo, e quelle dell'Impero romano d'Oriente, sotto il comando del generale Belisario. Questo scontro fu diretta conseguenza della sconfitta di Gelimero nella battaglia di Ad Decimum ed ebbe come esito la definitiva scomparsa del Regno dei Vandali, determinando conseguentemente la conquista dell'intero Nord-Africa da parte di Giustiniano I.\nDopo essere stato cacciato da Cartagine, Gelimero si stabil\u00ec a Bulla Regia in Numidia (le cui rovine sono poste oggi lungo il confine occidentale della moderna Tunisia), all'incirca 100 miglia a Ovest dalla capitale del Regno. Consapevole di non potere far fronte da solo alle preponderanti forze di Belisario, invi\u00f2 dei messaggeri al fratello Zazo, impegnato con le proprie truppe in una campagna militare in Sardegna. Non appena ricevuto il messaggio, quest'ultimo si affrett\u00f2 a ritornare in Africa per unire le proprie truppe a quelle del fratello.\nNel frattempo Gelimero cercava con tutti i mezzi di dividere le forze alleate a Belisario. Offr\u00ec ricompense alle trib\u00f9 berbere e puniche locali per ogni testa di soldato romano che queste gli avessero portato e invi\u00f2 dei messaggeri a Cartagine cercando di portare nei propri ranghi con forti offerte di denaro ai mercenari Unni al seguito del condottiero bizantino, decisivi nella battaglia di Ad Decimum.\nZazo e le sue truppe si unirono a Gelimero nel dicembre. Ritenendo il suo esercito abbastanza forte per sconfiggere il nemico, il re vandalo pass\u00f2 dunque all'offensiva distruggendo il grande acquedotto che riforniva di acqua potabile la citt\u00e0 di Cartagine.\nNelle 12 settimane che erano trascorse da Ad Decimum Belisario aveva intanto fortificato la citt\u00e0 ma, venuto a conoscenza dei piani di Gelimero e ritenendo di non potersi affidare per lungo tempo ai mercenari Unni, invece di aspettare un probabile assedio, usc\u00ec da Cartagine con il proprio esercito e con gli Unni in coda alla colonna.\nLa battaglia.\nI Vandali erano almeno tre volte pi\u00f9 numerosi dei bizantini ma Belisario fece un ottimo discorso d'incoraggiamento:\nLe due forze si incontrarono appena fuori dalla citt\u00e0 e la cavalleria romana immediatamente ruppe le linee Vandale attaccando e ritirandosi per tre volte. Durante la terza carica Zazo fu ucciso sotto gli occhi di Gelimero che, come era gi\u00e0 successo ad Ad Decimum, si perse d'animo e fece arretrare le truppe che in breve si diedero ad una fuga scomposta. Gelimero torn\u00f2 in Numidia con quello che rimaneva della sua armata, perdendo oltre 3.000 uomini, uccisi o fatti prigionieri dai bizantini. Belisario marci\u00f2 allora su Hippo Regius, che apr\u00ec al condottiero le proprie porte.\nGelimero cap\u00ec allora di avere perduto il proprio regno e si apprest\u00f2 a dirigersi in Spagna, dove erano rimaste alcune trib\u00f9 barbare che avevano deciso di non seguire Genserico alcuni decenni prima. I Romani vennero a conoscenza del piano e lo sventarono, costringendo Gelimero a rifugiarsi coi Berberi sulle montagne presso Tunisi. L'anno seguente fu trovato e catturato dalle truppe romane, condotte nell'occasione da Fara (Eruli). Anche se inizialmente aveva rifiutato la resa fu costretto ad accettarla da un rigido inverno che quell'anno si era abbattuto sulla regione. Il regno Vandalo cess\u00f2 di esistere e le sue province di Sardegna, Corsica e Baleari finirono sotto il controllo di Giustiniano."}
{"id": "750524", "revid": "339392", "url": "https://it.wikipedia.org/wiki?curid=750524", "title": "Discorso di fine anno del Presidente della Repubblica", "text": ""}
{"id": "750525", "revid": "26891", "url": "https://it.wikipedia.org/wiki?curid=750525", "title": "Mi-6 Hook", "text": ""}
{"id": "750526", "revid": "131962", "url": "https://it.wikipedia.org/wiki?curid=750526", "title": "Sikorsky Sea King", "text": ""}
{"id": "750527", "revid": "26891", "url": "https://it.wikipedia.org/wiki?curid=750527", "title": "Mil Mi-4 Hound", "text": ""}
{"id": "750533", "revid": "9416", "url": "https://it.wikipedia.org/wiki?curid=750533", "title": "Espressionistica", "text": ""}
{"id": "750535", "revid": "647919", "url": "https://it.wikipedia.org/wiki?curid=750535", "title": "Macho Man Randy Savage", "text": ""}
{"id": "750537", "revid": "767487", "url": "https://it.wikipedia.org/wiki?curid=750537", "title": "Looping", "text": "Il looping (chiamato anche giro della morte) \u00e8, insieme con il tonneau, la pi\u00f9 famosa manovra aeronautica acrobatica.\nViene chiamata \"giro della morte\" perch\u00e9 per lungo tempo venne calcolata solo teoricamente sulla carta, e praticamente non era mai stata realizzata, finch\u00e9 il 27 agosto nel 1913 il pilota russo P\u00ebtr Nesterov realizz\u00f2 questa acrobazia, dando l'inizio all'alto pilotaggio. Incominci\u00f2 ad usare la portanza dell'ala per la manovra sia sul piano orizzontale sia sul piano verticale. \nP\u00ebtr Nesterov si fidava cos\u00ec tanto dei suoi calcoli, che, prima del \u00abgiro della morte\u00bb, non mise la cintura di sicurezza. In base ai suoi calcoli, nel punto stazionario pi\u00f9 alto, non avrebbe dovuto cadere, grazie alla forza centrifuga che spingeva il pilota sul sedile del suo \"\"Niupor-4\" con il motore \"Gnom\"\" con potenza pari a 70 cavalli.\nL'acrobazia si esegue cabrando l'aereo affinch\u00e9 esegua un giro completo a forma di anello (loop). Un looping perfetto dovrebbe disegnare una traiettoria circolare perfetta che si chiude esattamente nello stesso punto, per quota, posizione e direzione del velivolo, in cui si \u00e8 cominciata.\nNella prima fase del \"looping\" il velivolo acquista quota fino a portarsi in volo rovesciato, e a volte \u00e8 indispensabile \"dare motore\" per compensare la perdita di velocit\u00e0. Nella seconda fase del looping l'aereo scende tornando alla quota iniziale e l'energia potenziale si trasforma in energia cinetica, per cui la potenza del motore dovr\u00e0 essere ridotta. Acquistando sufficiente energia cinetica all'entrata della manovra (con una picchiata), \u00e8 comunque possibile, con molti tipi di velivolo, effettuare un looping senza intervenire sul motore. La manovra \u00e8 infatti possibile anche con un aliante."}
{"id": "750538", "revid": "1318658", "url": "https://it.wikipedia.org/wiki?curid=750538", "title": "Pagoda Shwedagon", "text": "La Pagoda Shwedagon (IPA: [\u0283w\u00e8d\u0259g\u00f2un z\u00e8d\u00ecd\u0254\u0300] oppure [\u0283w\u00e8d\u0259g\u00f2un p\u02b0\u0259j\u00e1]; Birmano: \u101b\u103d\u103e\u1031\u1010\u102d\u1002\u102f\u1036\u1005\u1031\u1010\u102e\u1010\u1031\u102c\u103a; MLCTS: \"hrwe ti. gum. bhu. ra\":; ufficialmente Shwedagon Zedi Daw) \u00e8 uno stupa dorato alto 98 metri situato a Yangon, Birmania. La pagoda si trova ad ovest del lago reale sulla collina di Singuttara, di conseguenza domina il profilo della citt\u00e0. \u00c8 la pagoda buddista pi\u00f9 sacra per i birmani, contenente le reliquie dei quattro Buddha, cio\u00e8 il sostegno di Kakusandha, il filtro d'acqua di Konagamana, un pezzo dell'abito di Kassapa e otto capelli di Gautama, il Buddha storico. Nel Buddhismo Theravada questi Buddha sono considerati tra i cinque vissuti nell'eone attuale, di una lista di ventotto di cui ventitr\u00e9 di eoni passati.\nLa Pagoda Uppatasanti di Naypyidaw, s'ispira all'architettura di questa pagoda, pur essendo leggermente pi\u00f9 piccola.\nDal 2018 fa parte delle Candidature alla lista dei patrimoni dell'umanit\u00e0 promossa dall'UNESCO.\nStoria.\nUna leggenda afferma che la pagoda Shwedagon abbia circa 2500 anni. Gli archeologi credono che lo stupa sia stato costruito in epoca pi\u00f9 recente, e cio\u00e8 tra il VI ed il X secolo dai mon. Tuttavia, la questione della sua datazione resta tuttora assai controversa, poich\u00e9, secondo la tradizione Theravada, fu costruita addirittura prima della morte del Buddha, avvenuta nel 486 a.C. La storia della Pagoda di Shwedagon ebbe inizio dall'incontro di due fratelli mercanti con Gautama Buddha, dal quale ricevettero otto dei suoi capelli da serbare in Birmania. I due fratelli compirono il loro viaggio in Birmania e, con l'aiuto del re locale, trovarono la collina di Singuattara, dove erano conservate le altre reliquie del Buddha. Quando i capelli vennero presi dal loro cofanetto d'oro per essere conservati, accadde qualcosa di veramente incredibile:\nLo stupa cadde in rovina fino al XIV secolo quando il re Binnya U di Pegu la ricostru\u00ec con un'altezza di circa 18 metri. Fu ricostruita parecchie volte e raggiunse l'altezza di 98 metri nel XV secolo.\nUna serie di terremoti,durante il secolo seguente, causarono ingenti danni alla struttura. Un terremoto in particolare, quello del 1768, fece crollare la cima dello stupa, che, successivamente, fu riportato all'attuale stato dal re Hsinbyushin (noto come signore dell'elefante bianco), appartenente alla Dinastia Konbaung. Una nuova hti o corona fu donata dal re Mindon Min nel 1871 dopo l'annessione della Birmania meridionale da parte dell'India britannica."}
{"id": "750539", "revid": "1924342", "url": "https://it.wikipedia.org/wiki?curid=750539", "title": "An American Trilogy", "text": "An American Trilogy \u00e8 un brano musicale arrangiato dal cantautore country Mickey Newbury e reso popolare da Elvis Presley \"(Glory, Glory Halleluja...)\". Si tratta di un medley di tre canzoni del XIX secolo, \"Dixie\", una canzone del menestrello \"blackface\" che divenne l'inno ufficioso della Confederazione nella guerra civile americana, \"All My Trials\", originariamente una ninna nanna delle Bahamas, ma strettamente legata allo african-spiritual americano e ben conosciuto attraverso la musica folk, e \"l'inno di battaglia della Repubblica\" \"John Brown's Body\", la canzone di marcia dell'esercito dell'Unione durante la guerra civile.\nNewbury per primo registr\u00f2 il brano nel suo album del 1971, ottenendo un posto di rilievo nel suo primo concerto live al \"Montezuma Hall\" da cui fu pubblicato un album nel 1973.\nElvis Presley inizi\u00f2 a cantare il brano in concerto nel 1972; una registrazione in febbraio fu pubblicata dalla RCA come singolo. Ha poi eseguito il brano nel documentario del 1972 \"Elvis on Tour\" e nella sua famosa trasmissione televisiva satellitare internazionale del 1973 \"Elvis: Aloha from Hawaii\".\nL'originale versione di Mickey Newbury raggiunse nel 1972 la posizione 9 nella classifica \"Billboard's Easy Listening\". Pi\u00f9 tardi nel 1973 la versione di Elvis Presley raggiunse la posizione 31 nella classifica \"Easy Listening\".\nVersione di Elvis Presley.\nLa versione di Elvis Presley \u00e8 stata utilizzata come brano di chiusura durante la \"Stone Mountain Lasershow\" a Stone Mountain fino a met\u00e0 degli anni 1980. Il brano viene riprodotto durante un'animazione che mostra il generale confederato Robert E. Lee durante la guerra civile americana a cavallo attraverso un campo che contiene numerose vittime; rompe alla fine la sciabola a met\u00e0 e con le due met\u00e0 ricongiunge il nord e il sud degli Stati Uniti.\nAltre cover.\nOltre 465 versioni di \"An American Trilogy\" sono state registrate da artisti diversi, tra cui Billy \"Crash\" Craddock, Alwyn Humphreys, Cardiff Arms Park e dal coro Morriston Orfeo. Come singolo il brano \u00e8 stato anche eseguito e registrato nel 2002 dalla band heavy metal/epic metal Manowar e contiene tracce video:"}
{"id": "750540", "revid": "123303272", "url": "https://it.wikipedia.org/wiki?curid=750540", "title": "Museo navale militare centrale", "text": "Il Museo navale militare centrale () di San Pietroburgo, fondato nel 1709 per ordine dello zar Pietro il Grande (1682-1725), \u00e8 uno dei pi\u00f9 grandi del mondo e uno dei pi\u00f9 antichi musei della Russia, ospitato fino a luglio 2013 nell'Antica Borsa di San Pietroburgo che sorge sulla Strelka dell'Isola Vasil'evskij. Dal 28 luglio 2013 la nuova sede centrale si trova in Ploshad' Truda, negli edifici che ospitavano delle caserme della Marina russa.\nCollezione.\nNel museo sono esposti diversi tipi di reperti, per lo pi\u00f9 relativi alla Marina Militare Russa, incluse navi (per lo pi\u00f9 modellini e riproduzioni in scala), armi, documenti, progetti di navi e oggetti artistici, in particolare quadri con riproduzioni di navi, porti e battaglie. Sono visibili inoltre attrezzature tecniche, pezzi d'arredamento, bandiere, monete, ed altri oggetti.\nSono filiali del museo l'incrociatore \"Aurora\", il sommergibile D-2 \"Narodovolets\", la fortezza di Kron\u0161tadt, una postazione della Strada della Vita, utilizzata durante l'assedio di Leningrado e il Museo dello scrittore Valentin Pikul'."}
{"id": "750544", "revid": "287204", "url": "https://it.wikipedia.org/wiki?curid=750544", "title": "Baia di Tokyo", "text": "La \u00e8 una profonda insenatura dell'Oceano Pacifico, il cui settore occidentale \u00e8 foltamente urbanizzato, giacch\u00e9 vi sorge la megalopoli Tokyo-Yokohama-Kawasaki.\nLa baia \u00e8 uno degli specchi d'acqua pi\u00f9 trafficati e popolosi del mondo: vi si affacciano infatti il porto di Yokohama, che \u00e8 il principale scalo di cabotaggio del Giappone, il porto di Tokyo, dedito alla pesca, e il porto di Chiba, che gestisce un impressionante traffico di merci tali da porlo alle spalle della sola Singapore, come secondo porto mercantile del mondo.\nSulle sue acque si rispecchiano inoltre due aeroporti, un'autostrada ed una ferrovia.\nGeografia.\nFiumi.\nNumerosi fiumi si riversano nella baia di Tokyo e tutti forniscono acqua alle aree residenziali e industriali lungo la baia. I fiumi Tama e Sumida si riversano nella baia di Tokyo. Il fiume Edo sfocia nella baia tra Tokyo e la prefettura di Chiba. I fiumi Obitsu e Y\u014dr\u014d defluiscono nella baia della prefettura di Chiba."}
{"id": "750550", "revid": "1652635", "url": "https://it.wikipedia.org/wiki?curid=750550", "title": "Zano", "text": ""}
{"id": "750552", "revid": "767487", "url": "https://it.wikipedia.org/wiki?curid=750552", "title": "King of Kings - The Ascension", "text": "King of Kings - The Ascension \u00e8 un singolo pubblicato nel 2005 dall'etichetta Nuclear Blast prodotto dalla band heavy metal epic metal Manowar; \u00e8 stato distribuito solo ed esclusivamente assieme al DVD Hell on Earth Part IV."}
{"id": "750561", "revid": "113727279", "url": "https://it.wikipedia.org/wiki?curid=750561", "title": "Cabrata", "text": "La cabrata \u00e8 la manovra aeronautica che consente al velivolo di alzare il muso, generando normalmente un aumento di quota. La manovra opposta che porta generalmente a perdita di quota prende il nome di picchiata.\nLa manovra si esegue incrementando la portanza delle superfici aerodinamiche che supportano l'aeromobile, come per esempio le ali per gli aeroplani, fino a che la portanza supera il peso dell'aeromobile. Quando si verifica questa condizione, l'aeromobile inizia a guadagnare quota e prosegue nella salita fino a quando la portanza e il peso ritornano in equilibrio. L'incremento della portanza pu\u00f2 essere ottenuto aumentando l'angolo d'attacco delle ali, aumentando la spinta generata dai motori per ottenere un aumento della velocit\u00e0 (e quindi della portanza), incrementando la superficie o modificando la forma delle ali o con una combinazione di tutte queste soluzioni. Nella maggior parte dei casi l'aumento della spinta fornita dai motori e dell'angolo d'attacco vengono applicati simultaneamente. Se per\u00f2 viene tentata una cabrata richiedendo una prestazione di salita superiore a quello possibile per l'aeromobile, l'eccessivo angolo di attacco delle ali pu\u00f2 portare allo stallo aerodinamico.\nDal punto di vista del pilota d'aereo, la cabrata si esegue tirando verso di s\u00e9 la barra di comando o il volantino, agendo sulle manette dei motori, o come detto, con una combinazione delle due operazioni. I comandi di volo agiscono sui piani di coda orizzontali del velivolo, ossia gli equilibratori, imprimendo una rotazione attorno all'asse trasversale dell'aereo, che fa alzare il muso dell'aereo.\nDurante la cabrata si genera una accelerazione positiva tanto maggiore quanto \u00e8 pi\u00f9 stretto il raggio di cabrata e maggiore la velocit\u00e0 del velivolo."}
{"id": "750564", "revid": "838137", "url": "https://it.wikipedia.org/wiki?curid=750564", "title": "Salvatore Magnasco", "text": "Biografia.\nNacque il 1\u00ba gennaio 1806 a Portofino.\nStudi\u00f2 presso il seminario di Genova ed ebbe come professore Antonio Maria Gianelli. Venne ordinato presbitero nel 1828 a Savona.\nFu professore di teologia speculativa nel seminario di Genova.\nFu custode del santuario di Virgo Potens in Borzoli.\nNominato vescovo titolare di Bolina ed ausiliare per l'arcidiocesi di Genova il 7 maggio 1867 da papa Pio IX, fu consacrato vescovo dal cardinale Gustav Adolf von Hohenlohe-Schillingsf\u00fcrst, coconsacranti gli arcivescovi Paolo Brunoni e Fran\u00e7ois Marinelli.\nTra il 1869 ed il 1870 partecip\u00f2 ai lavori del Concilio Vaticano I.\nIl 27 ottobre 1871 fu eletto arcivescovo di Genova.\nMor\u00ec nel capoluogo ligure il 12 gennaio 1892, poco dopo aver compiuto 86 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "750569", "revid": "1456895", "url": "https://it.wikipedia.org/wiki?curid=750569", "title": "Planisfero", "text": "Il planisfero \u00e8 una carta geografica che rappresenta tutta la superficie della Terra utilizzando diversi tipi di proiezioni.\nLo scopo del planisfero \u00e8 quello di fornire una raffigurazione piana della superficie sferica della Terra. Poich\u00e9 \u00e8 impossibile riprodurre su una superficie bidimensionale una superficie tridimensionale come quella sferica della Terra, a seconda che vogliano essere rispettati gli angoli, o le superfici o le distanze vengono usate proiezioni diverse.\nIl planisfero pi\u00f9 antico di cui si abbia notizia viene attribuito ad Anassimandro da Mileto e risale al VI secolo a.C.."}
{"id": "750570", "revid": "75199794", "url": "https://it.wikipedia.org/wiki?curid=750570", "title": "Altipiano", "text": ""}
{"id": "750573", "revid": "28592", "url": "https://it.wikipedia.org/wiki?curid=750573", "title": "Altopiani", "text": ""}
{"id": "750576", "revid": "9416", "url": "https://it.wikipedia.org/wiki?curid=750576", "title": "Pantagruelica", "text": ""}
{"id": "750579", "revid": "118254743", "url": "https://it.wikipedia.org/wiki?curid=750579", "title": "Monte Misma", "text": "Il Monte Misma (\"Ol Misma\" in bergamasco) \u00e8 una montagna delle Alpi alta 1.160\u00a0m. \u00c8 situato in provincia di Bergamo, a cavallo tra la Valle Seriana e Val Cavallina. \u00c8 una delle prime asperit\u00e0 delle Prealpi Bergamasche ed \u00e8 visibile da gran parte della pianura centrale lombarda.\nLa storia.\nLa cima \u00e8 punto di confine tra i comuni di Albino, Pradalunga e Cenate Sopra, mentre le pendici si estendono anche sui comuni di Scanzorosciate, Trescore e Luzzana. Specialmente nel XIX secolo \u00e8 stato famoso, per le attivit\u00e0 estrattive di pietre coti e cemento (principalmente a Pradalunga), attivit\u00e0 che hanno contribuito allo sviluppo del territorio, ma anche al deturpamento della montagna stessa, perpetrando ferite tuttora ben visibili. Le pietre coti, utilizzate per affilare lame, armi ed arnesi, vennero impiegate fin dai tempi degli antichi Romani, tant'\u00e8 che di esse si trovano citazioni nelle parole di Plinio il Vecchio (23-79 d.C.). \nTutt'oggi \u00e8 possibile ritrovare, nella localit\u00e0 detta \"Valle dei prigionieri\" a monte del santuario della Forcella, enormi ammassi di \"Ro\u00e8re\", ovvero gli scarti delle lavorazioni di tali pietre, opera cominciata appunto dai prigionieri di 2000 anni fa, e terminata nel secolo scorso quando le pietre coti naturali vennero sostituite da pietre sintetiche di minor costo, e con esse termin\u00f2 anche la loro lavorazione.\nPresenza dell'uomo.\nAltri segni della presenza dell'uomo, molto meno invasivi dei sopraccitati, sono le cascine rurali (tra cui merita menzione la cascina Spersiglio situata a Cornale) ed i santuari, tra cui la chiesa di Santa Maria del Misma (alt. 830 s.l.m. in comune di Cenate Sopra) che, risalente ad un periodo compreso tra il XI ed il XII secolo, pu\u00f2 essere considerata una delle chiese pi\u00f9 antiche della diocesi. \u00c8 doveroso citare anche il Santuario della Forcella (alt. 627 s.l.m. in comune di Pradalunga), costruito nel XVII secolo a seguito della peste di manzoniana memoria. Entrambi i santuari sono meta di pellegrinaggi delle popolazioni attorno.\nFlora e fauna.\nIl territorio comprende un ricco ecosistema in cui sono presenti castagni e funghi, ma anche di animali quali volpi rosse, faine, tassi, ghiri, ricci, moscardini, cinghiali, caprioli e cervi, animali che sono stati protagonisti negli ultimi anni di un consistente aumento, anche grazie al fatto che dal 1983 \u00e8 presente una riserva gestita dal WWF, denominata Riserva Regionale Valpredina, per il mantenimento ed il ripopolamento faunistico.\nItinerari naturalistici.\nInoltre una maggiore sensibilit\u00e0 ambientale da parte di alcuni enti della zona ha portato ad un riqualificazione di numerosi sentieri, con itinerari didattici quali il sentiero del castagno (nella frazione Casale di Albino), il sentiero delle pietre coti (in comune di Pradalunga), il sentiero verde che attraversa la Riserva naturale Oasi WWF di Valpredina e prosegue fino alla localit\u00e0 \"Sant'Ambrogio\" in comune Cenate Sopra, ed itinerari religiosi tra cui, oltre alle sopraccitate chiese, merita menzione il sentiero dei luoghi in cui visse la Beata Pierina Morosini (nella frazione Fiobbio di Albino) che hanno permesso a questi luoghi di ritornare ad essere meta di escursioni sia a piedi che in mountain bike.\nLa vetta.\nSulla cima (1160 m s.l.m.) sorgono un piccolo monumento ai caduti di Tribulina, una croce di ferro con campanella da suonare per festeggiare la conquistata cima e una piastra geodetica coi nomi delle montagne che l'impagabile panorama offre nelle belle giornate."}
{"id": "750581", "revid": "2178", "url": "https://it.wikipedia.org/wiki?curid=750581", "title": "Diritto Processuale Penale", "text": ""}
{"id": "750582", "revid": "287204", "url": "https://it.wikipedia.org/wiki?curid=750582", "title": "Canap\u00e9", "text": ""}
{"id": "750592", "revid": "1272592", "url": "https://it.wikipedia.org/wiki?curid=750592", "title": "Verri", "text": ""}
{"id": "750595", "revid": "647919", "url": "https://it.wikipedia.org/wiki?curid=750595", "title": "Randy Poffo", "text": ""}
{"id": "750598", "revid": "228587", "url": "https://it.wikipedia.org/wiki?curid=750598", "title": "Pilastro tettonico", "text": ""}
{"id": "750599", "revid": "123387598", "url": "https://it.wikipedia.org/wiki?curid=750599", "title": "Sinfonie allegre", "text": "Le Sinfonie allegre (Silly Symphony) sono una serie di cortometraggi animati prodotti dalla Walt Disney Productions tra il 1929 e il 1939. Diversamente dalla contemporanea serie \"Mickey Mouse\", le \"Sinfonie allegre\" non usavano personaggi fissi (fatta eccezione per i Tre Porcellini, la Lepre e la Tartaruga e i Tre Orfanelli). Paperino \u00e8 apparso per la prima volta in un cartone della serie \"Sinfonie allegre\" (\"La gallinella saggia\", 1934), e la prima apparizione di Pluto senza Topolino \u00e8 stata in \"Solo cani\" (1932), anch'esso della serie \"Sinfonie allegre\".\nStoria.\nLa serie fu inizialmente distribuita dalla Celebrity Productions, dal 1929 al 1930. Dopo aver visto \"La danza degli scheletri\", la direzione della Columbia Pictures divenne presto interessata nella distribuzione della serie. A riprova di questo \u00e8 il fatto che la Columbia Pictures nel periodo tra il 1930 e il 1932 distribu\u00ec la serie Mickey Mouse a condizione di avere i diritti esclusivi della serie \"Silly Symphonies\".\nI titoli di testa dei cortometraggi pubblicati da Celebrity Productions e Sony/Columbia Pictures furono tutti ridisegnati dopo che Walt Disney cess\u00f2 di distribuire i suoi cartoni con queste compagnie. Quando nel 1932 pass\u00f2 alla United Artists sui titoli di testa venne scritto \"Mickey Mouse presents a Walt Disney Silly Symphony\". Quando Disney inizi\u00f2 a distribuire i suoi cartoni con RKO Radio Pictures i titoli di testa furono tutti rimpiazzati con le parole \"A Walt Disney Silly Symphony\"\nPoco dopo il passaggio alla United Artists la serie divenne pi\u00f9 popolare. Walt Disney aveva visto alcuni testi di Herbert Kalmus per un nuovo processo Technicolor a tre colori che avrebbe sostituito il precedente processo Technicolor a due colori. Disney firm\u00f2 un contratto con la Technicolor che garantiva ai Disney studio l'esclusiva per il nuovo processo sino alla fine del 1935 e fece ricostruire a colori la \"Sinfonia allegra\" Fiori e alberi, ormai completa al 60%. Fu un successo fenomenale e, nel giro di un anno, \"Sinfonie allegre\" raggiunse un successo e una popolarit\u00e0 tale da eguagliare la serie \"Mickey Mouse\". Alcune delle Sinfonie, tra cui \"I tre porcellini\" (1933), \"La cicala e la formica\" (1934), \"La lepre e la tartaruga\" (1935), \"Il cugino di campagna\" (1936) ispirato al vestito di Topolino visto in Tre sul campanile, \"Il vecchio mulino\" (1937), \"I pescatori di stelle\" (1938), e \"Il piccolo diseredato\" (1939, originariamente prodotta in bianco e nero nel 1931), sono tra i pi\u00f9 importanti film prodotti da Walt Disney.\nLa serie \"Sinfonie allegre\" era usata da Walt Disney come una piattaforma per fare esperimenti con nuovi processi, nuove tecniche, nuovi personaggi, e nuove storie allo scopo di perfezionare l'arte dell'animazione. Tra le innovazioni introdotte grazie alla serie vi sono il Technicolor, una migliore e pi\u00f9 credibile animazione dei personaggi, effetti speciali, e racconti drammatici nell'animazione. Gli esperimenti di Disney furono ammirati e per questo \"Sinfonie allegre\" vinse sette Oscar al miglior cortometraggio d'animazione, mantenendo tale titolo per sei anni consecutivi dopo l'introduzione del titolo. Questo record fu raggiunto solo dalla serie Tom &amp; Jerry della MGM negli anni quaranta e cinquanta.\nLe serie \"Looney Tunes\" e \"Merrie Melodies\" della Warner Bros. derivarono il loro nome dalla serie \"Silly Symphonies\". La serie televisiva \"Mickey Mouse Works\" ha usato il titolo \"Silly Symphonies\" per alcuni dei suoi nuovi cartoni, ma diversamente da quelli originali, presentavano personaggi fissi. Disney realizz\u00f2 anche strisce e giornalini con questo titolo.\nIn Italia i corti iniziarono ad arrivare dal 1930; distribuiti nei cinema, venivano trasmessi come \"completamento della serata\" in seguito ai lungometraggi, sovente in compagnia di altri corti animati. Tra il 1933 e il 1936, a causa dei contingentamenti, la serie venne distribuita in un numero limitato di corti. La Disney ha pubblicato il DVD \"Silly Symphonies\" come parte della serie \"Walt Disney Treasures\". Negli Stati Uniti \u00e8 stato distribuito anche il disco \"More Silly Symphonies (Volume Two)\", che completa la collezione e rende disponibile al pubblico tutta la serie.\nLa serie a fumetti.\nEsistono diversi rifacimenti a fumetti delle \"Sinfonie allegre\". In particolare esistono molte storie da \"Il brutto anatroccolo\"."}
{"id": "750600", "revid": "32491", "url": "https://it.wikipedia.org/wiki?curid=750600", "title": "Hagane no Renkinjutsushi", "text": ""}
{"id": "750601", "revid": "77358", "url": "https://it.wikipedia.org/wiki?curid=750601", "title": "Tommaseo-Bellini", "text": ""}
{"id": "750602", "revid": "729019", "url": "https://it.wikipedia.org/wiki?curid=750602", "title": "M108 (semovente)", "text": "Il semovente d'artiglieria statunitense M 108 - basato sullo stesso scafo unificato che diede origine anche all'M109 - ha sostituito il precedente M52. Entrambi hanno avuto un obice di calibro 105mm, per cui si trattava di artiglieria corazzata leggera.\nMa l'M108 ha avuto una struttura pi\u00f9 convenzionale, con il pilota sistemato nello scafo, una torre brandeggiabile su 360 gradi, motore Diesel e realizzazione in lega d'alluminio, per una maggiore leggerezza. In sostanza si trattava di un veicolo di generazione successiva, nonostante la maggiore ortodossia del disegno generale.\nL'obice, pur impiegando le stesse munizioni era dotato di una canna assai pi\u00f9 lunga di quella del predecessore, equipaggiata anche con un voluminoso estrattore di fumo all'estremit\u00e0. Una mitragliatrice da 12,7 era presente sulla torretta per la difesa ravvicinata.\nLa mobilit\u00e0 era ottima, grazie ad un potente motore diesel e ad adeguate sospensioni, mentre il peso, per via della presenza di un'arma abbastanza leggera, era alquanto ridotto, e aiutava la galleggiabilit\u00e0 del grosso scafo quando approntato per il guado di specchi d'acqua.\nOperativit\u00e0.\nInizialmente l'idea era quella di realizzare simultaneamente 2 diversi semoventi sullo stesso scafo, come nel caso delle artiglierie pesanti del tipo M107/M110. Ma in effetti, l'M108 non era del tutto soddisfacente come sistema d'arma, soprattutto perch\u00e9 realizzato con lo stesso scafo con il quale fu possibile progettare anche il pi\u00f9 potente semovente M109, che con un obice da 155mm ha rappresentato il sistema d'artiglieria 'definitivo' per l'US Army.\nA differenza dell'M107, l'M108 non aveva praticamente alcun vantaggio di gittata rispetto al '109, mentre era molto inferiore in termini di potenza di fuoco. Dal momento che lo chassis oltre ad essere lo stesso, era molto pesante e costoso, il semovente da 105mm era poco armato e troppo costoso per quello che offriva.\nQuanto alla carriera operativa dell'M108, esso \u00e8 stato impiegato dall'inizio degli anni sessanta (dal 1963 in poi), ma l'epoca dei semoventi da 105mm fin\u00ec rapidamente a vantaggio di quelli da 155 e cos\u00ec ben presto i veicoli di questo tipo vennero soppiantati nelle unit\u00e0 di prima linea. Nondimeno, ebbero un certo impiego in Vietnam da parte di alcuni dei numerosi gruppi di artiglieria americani l\u00ec impiegati durante la guerra."}
{"id": "750606", "revid": "124123", "url": "https://it.wikipedia.org/wiki?curid=750606", "title": "Igino Gromatico", "text": "Biografia.\nIgino sarebbe vissuto durante il regno dell'imperatore Traiano (98\u2013117). Il suo soprannome, utilizzato dal Seicento per distinguerlo da scrittori omonimi, deriva dall'utensile groma, che era usato, appunto, dagli agrimensori.\nOpere.\nRestano frammenti della sua opera \"Constitutio limitum\" sui confini terrieri: in essi, l'autore tratta, appunto, dei confini e del metodo per stabilirli, delle condizioni dei campi, dei tipi di controversie legati ai confini, delle modalit\u00e0 con cui tali \"limites\" vanno stabiliti.\nA Igino fu attribuito anche il trattato \"De Munitionibus Castrorum\", sugli accampamenti militari romani, il cui autore \u00e8 oggi detto Pseudo-Igino, in quanto l'operetta dovrebbe risalire al III secolo."}
{"id": "750609", "revid": "34928", "url": "https://it.wikipedia.org/wiki?curid=750609", "title": "Rostemidi", "text": ""}
{"id": "750612", "revid": "49022", "url": "https://it.wikipedia.org/wiki?curid=750612", "title": "Alpes Cottiae", "text": ""}
{"id": "750613", "revid": "320578", "url": "https://it.wikipedia.org/wiki?curid=750613", "title": "Tzazon", "text": ""}
{"id": "750616", "revid": "1086846", "url": "https://it.wikipedia.org/wiki?curid=750616", "title": "Vicenza Calcio 2005-2006", "text": "Questa voce raccoglie le informazioni riguardanti il Vicenza Calcio nelle competizioni ufficiali della stagione 2005-2006."}
{"id": "750618", "revid": "1776051", "url": "https://it.wikipedia.org/wiki?curid=750618", "title": "Operazione Tannenberg", "text": "L'operazione Tannenberg (in tedesco \"Unternehmen Tannenberg\") fu il nome in codice di una delle azioni di sterminio dirette contro il popolo polacco durante la seconda guerra mondiale, come parte del Generalplan Ost. \nStoria.\nIl piano fu creato nel maggio del 1939. Seguendo gli ordini di Adolf Hitler, fu creata una speciale unit\u00e0 chiamata \"Tannenberg\" all'interno del Ministero della Sicurezza del Reich (Reichssicherheitshauptamt). Questa organizzazione comandava la \"Einsatzgruppen der Sicherheitspolizei und des SD\" formata da ufficiali della Gestapo, Kripo e SD che erano subordinati ai comandanti della Wehrmacht locale. Il loro compito era di arrestare tutte le persone il cui nome compariva sulle liste preparate prima dello scoppio della guerra.\nDapprima, nell'agosto 1939 furono arrestati e uccisi circa 2.000 attivisti delle organizzazioni della minoranza polacca in Germania. La seconda parte del piano inizi\u00f2 il 1\u00ba settembre 1939 e fin\u00ec nell'ottobre dello stesso anno, con almeno 20.000 morti in 760 esecuzioni di massa eseguite da unit\u00e0 speciali, le Einsatzgruppen, in aggiunta alle unit\u00e0 regolari della Wehrmacht. Oltre a queste, fu creata una speciale formazione della minoranza tedesca in Polonia, chiamata Selbstschutz, i cui membri furono responsabili di molti massacri. A causa di questa reputazione, la formazione fu sciolta dalle autorit\u00e0 naziste dopo la Campagna di Settembre.\nLe liste di coscrizione (\"Sonderfahndungsbuch Polen\") identificarono pi\u00f9 di 61.000 attivisti polacchi, membri dell'intellighenzia, ex ufficiali che furono internati o uccisi. I membri della minoranza tedesca presente in Polonia contribuirono alla stesura della lista."}
{"id": "750620", "revid": "22475", "url": "https://it.wikipedia.org/wiki?curid=750620", "title": "De Munitionibus Castrorum", "text": "De Munitionibus Castrorum (\"Sulle fortificazioni degli accampamenti\") \u00e8 un'opera in lingua latina di un autore sconosciuto, tradizionalmente attribuita ad Igino Gromatico (per questo l'autore \u00e8 convenzionalmente chiamato \"Pseudo-Igino\").\nL'opera rappresenta la pi\u00f9 particolareggiata descrizione di un accampamento romano (\"castra\") e della sua costruzione. Fu scritta, ormai lo si sa con certezza, al tempo delle guerre marcomanniche di Marco Aurelio (fine del II secolo).\nSi aggiunga che lo scritto a noi pervenuto faceva parte sicuramente di un'opera di pi\u00f9 ampio respiro sull'esercito romano, come lo stesso autore suggerisce all'inizio: \"Mostriamo ora la disposizione delle tende delle coorti, in precedenza gi\u00e0 descritte\". La perizia con cui vengono descritte le strutture, le distanze e dimensioni delle singole parti dell'accampamento, suggerisce che l'ignoto scrittore fosse un militare di professione, probabilmente un \"comes\" dell'Imperatore Marco Aurelio. Se cos\u00ec fosse, uno dei possibili candidati potrebbe essere l'allora prefetto del pretorio, Publio Tarutieno Paterno, scrittore di diritto e tattica militare, che in precedenza era stato anche segretario \"ab epistulis latinis\" dello stesso Marco Aurelio."}
{"id": "750621", "revid": "6789", "url": "https://it.wikipedia.org/wiki?curid=750621", "title": "Pseudo-Igino", "text": ""}
{"id": "750622", "revid": "6789", "url": "https://it.wikipedia.org/wiki?curid=750622", "title": "Liber de munitionibus castrorum", "text": ""}
{"id": "750625", "revid": "124662972", "url": "https://it.wikipedia.org/wiki?curid=750625", "title": "Palazzina di Marfisa d'Este", "text": "La Palazzina di Marfisa d'Este \u00e8 un palazzo storico di Ferrara, tra i migliori esempi cittadini di residenza signorile del XVI secolo.\nStoria.\nVenne costruita a partire dal 1559 come parte di un vasto complesso di edifici in un'area adibita in parte a giardini. Questo complesso, propriet\u00e0 di Francesco d'Este, pass\u00f2 in eredit\u00e0 alla figlia Marfisa, sposata prima con Alfonsino d'Este e poi con Alderano Cybo-Malaspina. Marfisa visse qui fino alla sua morte, rifiutandosi di lasciare la citt\u00e0 anche dopo la devoluzione di Ferrara allo Stato Pontificio, quando la famiglia estense si trasfer\u00ec a Modena.\nAlla scomparsa di Marfisa la palazzina divenne sede dell'amministrazione Cybo fino alla met\u00e0 del XVIII secolo; da allora cominci\u00f2 un lento degrado dell'immobile, destinato per un secolo e mezzo a usi impropri.\nTra il 1910 e il 1915 la palazzina venne restaurata e anni dopo, nel 1938, divenne sede museale.\nLe sale.\nL'interno \u00e8 decorato da affreschi sui soffitti, in parte rifatti nel restauro del XX secolo, ed appartengono alla bottega del Filippi. Soprattutto le grottesche sono di notevole inventiva e raffinatezza. Il mobilio risale al XVI e XVII secolo ed \u00e8 in parte ferrarese, in parte proveniente da acquisti sul mercato antiquario. \nSala del Camino.\nFra i mobili, notevoli il cassone veneto in noce lumeggiato in oro e soprattutto uno stipo toscano del Cinquecento a forma di studiolo, con cassettini e piccole sculture. Su una credenza si trova il busto classico dell'imperatore Lucio Vero fanciullo.\nLa loggia e il giardino.\nAttraverso ci\u00f2 che resta del grande giardino, si raggiunge la loggia affrescata a finto pergolato, anticamente usata come sede di concerti e piccoli spettacoli. Sembra che proprio qui sia stata rappresentata per la prima volta l'Aminta di Torquato Tasso.\nRiguardo alla fontana, disadorna sino a quel momento, viene deciso nel 1951 di porvi il \"Putto\" (1935) di Giuseppe Virgili poco prima acquistato dall'Amministrazione comunale di Ferrara. Necessitante di restauro gi\u00e0 negli anni novanta, \u00e8 soggetto ad interventi nel 1998 grazie al finanziamento del \"Lions Club Ferrara Host\" sotto la direzione dei Civici Musei Arte Antica; nel 2006, grazie all'impegno del \"Garden Club di Ferrara\", venne realizzata una copia, ad opera dello scultore ferrarese Maurizio Bonora, da porre sulla fontana mentre l'originale venne posto all'interno della Palazzina; solo nel giugno 2015 viene infine posta la targa a completamento del riposizionamento."}
{"id": "750627", "revid": "13102", "url": "https://it.wikipedia.org/wiki?curid=750627", "title": "Duca di Urbino", "text": ""}
{"id": "750628", "revid": "13102", "url": "https://it.wikipedia.org/wiki?curid=750628", "title": "Guidobaldo I da Montefeltro", "text": ""}
{"id": "750638", "revid": "74173", "url": "https://it.wikipedia.org/wiki?curid=750638", "title": "Germania dell'Ovest", "text": ""}
{"id": "750639", "revid": "6108389", "url": "https://it.wikipedia.org/wiki?curid=750639", "title": "Francesco Onofrio Manfredini", "text": ""}
{"id": "750640", "revid": "2054809", "url": "https://it.wikipedia.org/wiki?curid=750640", "title": "Sequestro probatorio", "text": "Il sequestro probatorio \u00e8 uno dei mezzi di ricerca della prova previsto dal diritto processuale penale, disciplinato dall'art. 253-segg. del Codice di procedura penale italiano. \nGli organi competenti sono la polizia giudiziaria e il PM. Il decreto \u00e8 motivato dell'autorit\u00e0 giudiziaria. Tra le motivazioni che possono portare a un sequestro probatorio vi \u00e8 l'acquisizione del corpo del reato o di cose pertinenti.\nUtilizzo.\nIl vigente codice di procedura penale annovera tra i mezzi di ricerca della prova, ovverosia tra gli strumenti appannaggio del Pubblico Ministero e della Polizia Giudiziaria finalizzati alla ricerca degli elementi di prova, il sequestro probatorio. \nEsso \u00e8 strettamente collegato alla perquisizione essendone spesso una diretta conseguenza.\nPresupposti.\nL'autorit\u00e0 giudiziaria competente dispone con decreto motivato il sequestro del corpo del reato e delle cose a esso pertinenti necessarie per l'accertamento dei fatti (art. 253 c.p.p.). Laddove non sia possibile l'intervento tempestivo dell'Autorit\u00e0 giudiziaria \u00e8 consentito agli ufficiali di Polizia giudiziaria (nonch\u00e9, in casi di particolare necessit\u00e0 ed urgenza, agli agenti di PG, ex art. 113 disp. att. c.p.p.) sequestrare i medesimi beni prima che essi si disperdano nelle more dell'intervento del Pubblico Ministero (art. 354 c.p.p.).\nFondamentale \u00e8 il Decreto motivato a pena di nullit\u00e0, che deve indicare, le cose sequestrate, il nesso tra cose sequestrate e il reato, lo scopo probatorio che vuole essere raggiunto con il sequestro. Copia del decreto motivato \u00e8 rilasciata alla persona interessata. \nSe il sequestro \u00e8 effettuato a seguito di perquisizione non necessita di decreto motivato ma basta indicare il decreto che dispone la perquisizione ai fini della validit\u00e0 del sequestro stesso. Nel caso in cui la perquisizione si dichiari invalida, le cose sequestrate saranno utilizzabili comunque come mezzo di prova sempre se aventi un nesso con il reato. Fanno sempre eccezione i sequestri effettuati durante le perquisizioni vietate che rendono inutilizzabili le cose sequestrate es. I documenti oggetto della difesa in luogo di perquisizione nello studio del difensore.\nOggetto.\nIl sequestro riguarda, come detto il corpo del reato e le cose a esso pertinenti; in particolare il codice disciplina il sequestro di: corrispondenza, titoli, valori, e somme in conti correnti.\nI beni sequestrati sono custoditi in cancelleria del Giudice ovvero in segreteria del P.M.; laddove ci\u00f2 non fosse possibile od opportuno l'A.G. provvede a indicare altro luogo adatto, nominando all'uopo un custode e avvertendolo dei suoi doveri e delle responsabilit\u00e0 penali cui va incontro in caso di violazione. \nRiesame.\nContro il decreto di sequestro, infatti, tanto l'imputato quanto la persona cui le cose sono state sequestrate, nonch\u00e9 colei che avrebbe diritto alla restituzione di esse, possono proporre richiesta di riesame, secondo le forme previste per le misure cautelari reali. Richiesta, questa, che non sospende l'esecuzione del provvedimento.\nCessazione.\nIl sequestro cessa, ovvero deve cessare, laddove vengano meno le esigenze che lo hanno determinato; solitamente all'esito delle indagini preliminari. Nulla toglie infatti che a esso, sui medesimi beni, possano subentrare i sequestri previsti dalle misure cautelari reali."}
{"id": "750641", "revid": "697352", "url": "https://it.wikipedia.org/wiki?curid=750641", "title": "Shiny Beast (Bat Chain Puller)", "text": "Shiny Beast (Bat Chain Puller) \u00e8 il decimo album di Captain Beefheart &amp; the Magic Band. Venne pubblicato nel 1978 ed \u00e8 considerato il ritorno di Beefheart alla grande musica, dopo i due dischi del 1974, \"Unconditionally Guaranteed\" e \"Bluejeans &amp; Moonbeams\", che vennero aspramente criticati. Questo disco, infatti, \u00e8 il primo dei tre dischi che concluderanno la carriera musicale dell'artista, tre dischi che ricevettero recensioni molto positive.\n\"Bat Chain Puller\".\nMolte delle canzoni vennero registrate per l'etichetta di Frank Zappa, la Discreet Records, nel 1976. Queste canzoni dovevano comparire su un album intitolato semplicemente \"Bat Chain Puller\"; ma il disco non vide mai la luce a causa di alcune complicazioni legali, e le tracce che compaiono su \"Shiny Beast\" vennero ri-registrate nel 1978.\nTracce.\nTutte le canzoni scritte da Don Van Vliet eccetto dove segnalato"}
{"id": "750643", "revid": "287204", "url": "https://it.wikipedia.org/wiki?curid=750643", "title": "Biblioteca civica Angelo Mai", "text": "La Biblioteca civica Angelo Mai di Bergamo \u00e8 la principale istituzione di conservazione storica del circuito bibliotecario di Bergamo.\nHa la propria sede nel Palazzo Nuovo di Citt\u00e0 Alta, che in posizione contrapposta al Palazzo della Ragione chiude, a nord-est, Piazza Vecchia.\nNasce tra la fine degli anni '60 e l'inizio degli anni '70 del secolo XVIII quando fu messo a disposizione della cittadinanza il lascito librario che il cardinale Alessandro Giuseppe Furietti aveva fatto alla citt\u00e0. La sua prima collocazione fu in un locale del Palazzo Nuovo che ospitava il Comune. Trasferita nel 1797 presso la canonica del Duomo, dal 1843 trova sede nel Palazzo della Ragione fino a quando, nel 1928, ritorna nella sede originaria, occupando ora l'intero palazzo.\nDall'epoca dell'apertura il suo patrimonio librario \u00e8 andato crescendo in maniera esponenziale, sia attraverso donazioni sia attraverso acquisizioni, fino a raggiungere l'attuale numero di circa 700000 volumi, 11000 periodici, circa 2150 incunaboli, oltre 12000 cinquecentine, un numero rilevante di stampe, autografi, manoscritti, fotografie, beni artistici e altri reperti specialistici che ne fanno una delle pi\u00f9 importanti biblioteche storiche d'Italia.\nIl catalogo delle opere pu\u00f2 essere consultato direttamente \"in situ\" e, per le opere acquisite dopo il 1976 e per quelle pregresse oggetto di ricatalogazione, via internet tramite l'OPAC regionale.\nPalazzo Nuovo.\nIl Palazzo Nuovo di Bergamo \u00e8 opera dell'architetto Vincenzo Scamozzi, (Vicenza, 1548 o 1552 - Venezia, 1616), mentre il loggiato d'ingresso, che ne alleggerisce la facciata, fu disegnato dall'architetto Andrea Ceresola, detto il Vannone, a cui si deve anche la ricostruzione del Palazzo Ducale di Genova.\nLa costruzione del palazzo inizi\u00f2 nei primi anni del XVII secolo e dopo un percorso secolare fu ultimata nel 1958 con l'inserimento di sei statue, opere di Tobia Vescovi, sulle trabeazioni del secondo, quinto e ottavo finestrone della facciata.\nLa facciata \u00e8 opera dell'architetto Ernesto Pirovano (1866-1934), che la complet\u00f2 nel 1928 seguendo il progetto dello Scamozzi.\nRicoperta di marmo bianco di Zandobbio, dall'aspetto elegante e leggero nel suo rigore neoclassico, si inserisce nella Piazza Vecchia dominata dal Palazzo della Ragione e dalla Torre Suardi, il Campanone, in un gioco composito di stili architettonici diversi.\nIl complesso degli edifici racchiude lo spazio della piazza vera e propria, ingentilita dalla fontana Contarini, mentre, attraverso il loggiato del Palazzo della Ragione, si intravede in secondo piano, come dietro una quinta teatrale, la cinquecentesca Cappella Colleoni.\nDal 1928 Palazzo Nuovo \u00e8 sede della civica biblioteca con cui si identifica.\nSistema bibliotecario.\nLa Angelo Mai \u00e8 la pi\u00f9 antica e importante biblioteca del sistema bibliotecario comunale di Bergamo, suddiviso, quest'ultimo, in biblioteche centrali e periferiche:"}
{"id": "750646", "revid": "324026", "url": "https://it.wikipedia.org/wiki?curid=750646", "title": "Leopoldia comosa", "text": "Il lampascione o lampagione, detto anche , cipolla canina, cipolletta calabrese, cipollaccia turchina, cipollaccio col fiocco o giacinto dal pennacchio (Leopoldia comosa ) \u00e8 una pianta erbacea della famiglia delle Asparagacee, diffusa nelle regioni mediterranee.\nDescrizione.\nI fiori della sua pianta sbocciano in primavera e sono persistenti fino all'estate.\nIl bulbo globuloso di tale pianta, ricco di sali minerali e che cresce a 12-20 cm circa nel sottosuolo, \u00e8 simile a una piccola cipolla di sapore amarognolo ed \u00e8 consumato specialmente nell'Italia meridionale, particolarmente in Basilicata, Puglia e Calabria.\nRiconoscimenti.\nI lampascioni sono riconosciuti come uno dei prodotti agroalimentari tradizionali italiani di Basilicata e Puglia.\nUsi.\nCucina.\nIl lampascione, nella cucina tradizionale lucana, pugliese e calabrese, si prepara dopo aver ripulito i singoli bulbi di ogni traccia di terra e di radici, e dopo averli tenuti in acqua per diverse ore dopo una preventiva rapida bollitura per consentir loro di perdere il liquido amaro che caratterizza il loro sapore.\nI bulbi vanno cucinati interi, ma dopo averli intaccati nella parte inferiore (quella pi\u00f9 larga) con un coltello, in maniera diversa a seconda della preparazione, che pu\u00f2 essere in padella semplice, in padella con le uova o sott'olio.\nNei primi due casi andranno incisi con numerosi tagli perpendicolari a formare una stella dalle molte punte, di modo che durante la cottura possano aprirsi come piccoli fiori. In tal modo possono essere stufati in padella con un coperchio, aggiungendo solo olio e poco sale, e schiacciandoli leggermente col dorso di una forchetta, oppure soffritti (poco), poi schiacciati leggermente con la forchetta e infine uniti alle uova sbattute con la sola aggiunta di un pizzico di sale.\nIncisi invece con una semplice croce, i lampascioni possono essere bolliti in acqua e aceto (una parte di acqua e una di aceto) con l'aggiunta di circa due pugni di sale grosso per 5 litri d'acqua. Una volta raffreddati potranno essere posti in olio di oliva senza altri aromi, o con l'aggiunta di aromi quali timo, origano e peperoncino.\nSi tratta di un prodotto che in tutte le preparazioni va cucinato con molta semplicit\u00e0, poich\u00e9 il gi\u00e0 forte sentore di amaro \u00e8 sufficiente a dargli il tipico carattere.\nI lampascioni hanno un profumo dolciastro e aromatico, e un sapore che coniuga una decisa nota amara con un retrogusto dolce molto rotondo e delicato."}
{"id": "750650", "revid": "767487", "url": "https://it.wikipedia.org/wiki?curid=750650", "title": "Panic Room (film)", "text": "Panic Room \u00e8 un film del 2002 diretto da David Fincher.\nTrama.\nMeg Altman, divorziata, si trasferisce assieme alla figlia Sarah in una elegante abitazione a New York, nell'Upper West Side di Manhattan. La casa \u00e8 strutturata su tre piani e comprende anche una \"Panic Room\", una stanza blindata, fatta realizzare dal precedente proprietario. La \"Panic Room\" contiene scorte di cibo e di attrezzi e include un sistema di videosorveglianza che controlla una serie di telecamere sparse in tutta la casa.\nLa notte stessa del trasloco, nella casa penetrano tre rapinatori. Meg se ne accorge per caso grazie alle telecamere e riesce a barricarsi appena in tempo con Sarah nella \"Panic Room\". Le due credono di essersi messe al sicuro, ma sfortunatamente \u00e8 proprio il caveau ad essere nel mirino dei tre malviventi.\nIl basista del furto, Junior, \u00e8 nipote del precedente proprietario e da questi ha saputo dell'esistenza di una cassaforte nascosta nella \"Panic Room\", contenente buona parte del suo patrimonio; gli altri due membri sono lo scassinatore Burnham e Raoul, esperto in furti.\nBurnham spiega ai compagni che il solo modo per entrare nella \"Panic Room\" \u00e8 che Meg e Sarah aprano loro la porta. I tre fanno diversi tentativi per indurre le due a uscire, tra cui introdurre del propano nella \"Panic Room\" per obbligare Meg e Sarah a collaborare, ma Meg si rivela altrettanto ingegnosa: la donna incendia il propano con un accendigas trovato fra le scorte della \"Panic Room\", ustionando Junior, e i ladri si ritrovano al punto di partenza.\nJunior, dopo questo ennesimo fallimento, decide di lasciar perdere, ma si lascia sfuggire che il denaro nella cassaforte ammonta a ben pi\u00f9 di quanto dichiarato da lui in precedenza e viene ucciso a sangue freddo da Raoul. In quel momento, compare Stephen, l'ex marito di Meg, allertato da una telefonata che la donna era riuscita a fare appena prima che i ladri eliminassero gli apparecchi telefonici; Burnham minacciato da Raoul (che armato ha ormai assunto il comando della situazione) suggerisce a quest'ultimo di fingere di picchiare Stephen per costringere Meg ad aprire la \"Panic Room,\" Raoul cos\u00ec lo picchia selvaggiamente sotto l'occhio di una telecamera. Sarah, diabetica, ha una crisi ipoglicemica scatenata in parte dalla vista del padre torturato e Meg \u00e8 costretta ad uscire dalla \"Panic Room\" per recuperare la borsa con i medicinali. La donna, guardando nei monitor, controlla di non essere sorvegliata e vede una figura riversa sul letto; credendo si tratti di Stephen ne approfitta per uscire, lasciando la porta aperta, ma in realt\u00e0 si tratta di Raoul.\nBurnham e Raoul stanno per entrare nella \"Panic Room\" e Meg, che nel frattempo si \u00e8 resa conto dell'inganno, li aggredisce, scontrandosi con Raoul. Durante la colluttazione, Meg riesce a sottrarre a Raoul la pistola e lancia nella \"Panic Room\" la borsa con i medicinali un attimo prima che Burnham si chiuda dentro con Raoul. La pesantissima porta d'acciaio, chiudendosi, schiaccia la mano di Raoul, amputandogli diverse dita e lasciando il criminale dolorante ed inerme. Meg, attraverso un sistema di altoparlanti collegato con la \"Panic Room\", prega Burnham e Raoul di fare l'iniezione di glucagone a Sarah, ormai quasi in coma. Raoul \u00e8 contrario, ma ora \u00e8 Burnham a comandare: il tecnico acconsente e somministra alla ragazzina il glucagone, salvandole la vita.\nBurnham comincia a forzare la cassaforte, ma si interrompe a causa dell'arrivo della polizia, precedentemente chiamata da Stephen; Meg, sapendo che i ladri la tengono d'occhio attraverso le telecamere, riesce con una scusa ad allontanare gli agenti, che per\u00f2 rimangono sospettosi. Burnham e Raoul aprono la cassaforte e scoprono il vero ammontare del bottino: ventidue milioni di dollari. I due si apprestano a uscire con la refurtiva e portano Sarah con loro come ostaggio.\nNel frattempo, Meg ha organizzato un piano per mettere in scacco i criminali: crea un percorso obbligato attraverso la casa che costringa i due ad arrivare fino a Stephen, immobilizzato su una sedia dopo il pestaggio e armato da Meg con la pistola di Raoul. Il piano funziona e Meg approfitta del vantaggio per aggredire i criminali con un martello trovato tra gli attrezzi di Burnham. Si scatena cos\u00ec uno scontro all'ultimo sangue tra gli Altman e Raoul; quest'ultimo, tuttavia, ha la meglio e si appresta a uccidere Meg. Burnham approfitta del caos per fuggire, ma, sentendo le urla disperate di Sarah, torna indietro e uccide Raoul, salvando Meg. In quel momento irrompe la polizia, chiamata dai due agenti mandati a casa Altman (insospettiti dal comportamento di Meg), e Burnham viene arrestato.\nQualche tempo dopo, Meg e Sarah si sono riprese dalla brutta esperienza e scorrono insieme gli annunci immobiliari, in cerca di una nuova casa.\nProduzione.\nIn un primo momento, il ruolo di Jodie Foster era stato assegnato a Nicole Kidman, che ha tuttavia dovuto rinunciare dopo aver girato alcune scene a causa di un incidente. La Foster ha scoperto di essere incinta nel mezzo delle riprese, che hanno tuttavia avuto modo di concludersi senza gravi ripercussioni.\nDistribuzione.\nIl film \u00e8 uscito negli Stati Uniti d'America il 29 marzo 2002, mentre in Italia il 19 aprile 2002.\nAccoglienza.\nSull'aggregatore Rotten Tomatoes il film riceve il 75% delle recensioni professionali positive con un voto medio di 6,9 su 10 basato su 187 critiche, mentre su Metacritic ottiene un punteggio di 65 su 100 basato su 36 critiche. il compositore Howard Shore ha ricevuto un ASCAP Award per le colonne sonore di questo film e de \"Il signore degli anelli - Le due torri\", mentre l'attrice Jodie Foster ha ricevuto una nomination ai Saturn Awards come miglior attrice."}
{"id": "750653", "revid": "1543377", "url": "https://it.wikipedia.org/wiki?curid=750653", "title": "Wolf Hoffmann", "text": "Biografia.\nWolf nacque a Magonza ma crebbe e visse la sua giovinezza a Wuppertal. In tale paese, grazie ai suoi compagni e amici, si avvicin\u00f2 alla musica e studi\u00f2 chitarra. Dal 1976 fa parte della band heavy metal Accept. Nel 2000 ha pubblicato un album da solista, intitolato \"Classical\" con cover rock di canzoni storiche. Egli \u00e8 apparso anche in molti altri dischi tributo ad artisti e band inattive."}
{"id": "750659", "revid": "1573940", "url": "https://it.wikipedia.org/wiki?curid=750659", "title": "Delaminazione", "text": "La delaminazione \u00e8 un processo di rottura proprio dei laminati in materiali compositi. Tale fenomeno \u00e8 costituito dalla separazione delle lamine e si riscontra nelle prossimit\u00e0 dei bordi liberi dei pezzi, dove sono presenti elevati picchi di tensione. Come conseguenza di questo processo, si ha uno \"sfilacciamento\" dei pezzi, con conseguente perdita delle propriet\u00e0 meccaniche del laminato.\nLa delaminazione si riscontra soprattutto dopo l'applicazione ripetuta di carichi (fatica), ma pu\u00f2 presentarsi gi\u00e0 durante la fase di lavorazione, come conseguenza dell'azione meccanica esercitata dall'utensile sul pezzo."}
{"id": "750661", "revid": "1544559", "url": "https://it.wikipedia.org/wiki?curid=750661", "title": "Vicenza Calcio 2004-2005", "text": "Questa voce raccoglie le informazioni riguardanti il Vicenza Calcio nelle competizioni ufficiali della stagione 2004-2005."}
{"id": "750662", "revid": "458786", "url": "https://it.wikipedia.org/wiki?curid=750662", "title": "Sport-Club Freiburg", "text": "Lo Sport-Club Freiburg e.V., noto semplicemente come Freiburg o in Italia come Friburgo, \u00e8 una societ\u00e0 calcistica tedesca con sede a Friburgo in Brisgovia, citt\u00e0 del Baden-W\u00fcrttemberg. Milita nella Bundesliga, la massima serie del campionato tedesco di calcio.\nFondato nel 1904, il club disputa le partite casalinghe nell\u2019SC Stadion a partire dal 2021, che ha sostituito lo Schwarzwald-Stadion del 1954. Ha vinto 4 campionati tedeschi di seconda divisione e 3 campionati di Amateurliga S\u00fcdbaden.\nStoria.\nIl club deve le sue origini a due club locali fondati nel 1904: il \"Freiburger Fu\u00dfballverein 04\" (costituito nel marzo di quell'anno) e l\"'FC Schwalbe Freiburg\" (formatosi a maggio). Entrambi i club subirono dei cambiamenti nel loro nome, lo \"Schwalbe\" divenne \"FC Mars\" nel 1905, e il \"Mars\" divenne \"Union Freiburg\" nel 1906, mentre l'\"FV 04 Freiburg\" divenne \"Sportverein Freiburg 04\" nel 1909. Tre anni dopo, \"SV\" e \"Union\" formarono lo \"Sportclub Freiburg\", incorporando allo stesso tempo la testa di grifone presente nel suo stemma, che venne presa dal simbolo che identificava la zecca cittadina.\nNel 1918, dopo le devastazioni della prima guerra mondiale, l'SC Freiburg strinse un accordo temporaneo con il Freiburger FC, per poter schierare una squadra che prese il nome di KSG Freiburg. L'anno successivo l'SC Freiburg si associ\u00f2 con l'FT 1844 Freiburg, in qualit\u00e0 di squadra calcistica di tale club sportivo. L'associazione dur\u00f2 fino al 1928, quando venne abbandonata per entrare in un accordo per la condivisione dello stadio con il PSV (Polizeisportvereins) Freiburg 1924, che dur\u00f2 fino al 1930 e al fallimento del PSV. L'SC Freiburg si riassoci\u00f2 quindi con l'FT 1844 Freiburg nel 1938.\nAlla fine della seconda guerra mondiale le autorit\u00e0 di occupazione Alleate sciolsero molte delle organizzazioni esistenti in Germania, comprese le societ\u00e0 calcistiche e sportive. Ai club venne concesso di ricostituirsi dopo circa un anno, ma venne richiesto di prendere dei nomi nuovi, nel tentativo di dissociarli dal recente passato nazista. L'SC Freiburg divenne quindi noto come VfL Freiburg, dizione che avrebbe mantenuto per breve tempo. Nel 1950 le autorit\u00e0 di occupazione francesi avevano allentato la pressione abbastanza da permettere ai club di reclamare le loro vecchie identit\u00e0. Infine, nel 1952, l'SC Freiburg lasci\u00f2 nuovamente l'FT Freiburg.\nFino a questo punto la storia del club era stata caratterizzata solo da successi modesti. Durante gli anni 1930 l'SCF gioc\u00f2 nella \"Berzirkliga (II)\", con occasionali puntate nella \"Gauliga Baden (I)\", e la conquista di una manciata di titoli locali. Dopo la II guerra mondiale, il club riprese da dove aveva lasciato, giocando nella \"Amateurliga S\u00fcdbaden (III)\".\nBench\u00e9 fosse solo un piccolo club, l'SCF divenne noto per la sua combattivit\u00e0 e lo spirito di squadra che dimostrava in campo. Queste peculiarit\u00e0 lo condussero alla promozione in 2.Bundesliga nella stagione 1978-1979, dove il Friburgo gioc\u00f2 per 15 anni prima di fare l'esordio nella massima divisione nella stagione 1993-1994 sotto la guida di Volker Finke. Disput\u00f2 un campionato sensazionale nella sua seconda stagione in massima divisione, finendo al terzo posto, a soli tre punti di distacco dai campioni del . A quell'epoca i giocatori furono chiamati per la prima volta \"Breisgau-Brasilianer\" (\"Brasiliani di Brisgovia\") per il loro stile di gioco divertente. Il maggiore successo del club fu il raggiungimento della qualificazione in Coppa UEFA nel 1995 e nel 2001 e nel 2013 in Coppa Europa League.\nPur essendo retrocesso tre volte dalla sua prima apparizione in Bundesliga, il Freiburg \u00e8 riuscito per due volte a riottenere subito la promozione, fallendo solo nella stagione 2005-2006. Per la prima volta dal 1992 il Freiburg si \u00e8 trovato a giocare nella 2. Bundesliga per la seconda stagione consecutiva. I \"Breisgau-Brasilianer\" hanno continuato a schierare una squadra competitiva e a figurare tra i principali favoriti per la promozione in Bundesliga anche nel 2006-2007, quando, malgrado dodici vittorie nelle ultime sedici giornate, hanno fallito la promozione per differenza reti. Finke ha quindi lasciato l'incarico dopo sedici anni a Robin Dutt, che nel 2009 ha guidato la squadra alla vittoria del campionato di seconda divisione e alla conseguente promozione in Bundesliga.\nIl 1\u00ba novembre 2009 un grave lutto colpisce la squadra. Il presidente Achim Stocker muore colpito da un infarto. Il club riesce ad ottenere tre salvezze consecutive.\nNella stagione 2012-2013, sotto la guida dell'allenatore Christian Streich, riesce incredibilmente a qualificarsi per l'Europa League della stagione successiva, sfiorando addirittura la qualificazione alla Champions League persa all'ultima giornata contro lo Schalke 04 (1-2).\nColori e simboli.\nColori.\nI colori della maglia del Friburgo sono rosso e il nero, che formano delle strisce verticali. Infine, i pantaloncini sono neri con bordi rossi e i calzettoni sono neri con risvolto rosso.\nSimboli ufficiali.\nStemma.\nIl simbolo del Friburgo \u00e8 composto da un ovale diviso diagonalmente a met\u00e0: la parte sinistra \u00e8 bianca e contiene un grifone, mentre la destra \u00e8 nera e contiene, in bianco, le lettere intrecciate SCF.\nStrutture.\nStadio.\nDal 1954 e fino al settembre 2021 il club ha disputato le proprie gare interne nello Schwarzwald-Stadion, che sorge a Friburgo e che pu\u00f2 ospitare 24.000 spettatori.\nNella sua storia \u00e8 stato conosciuto a lungo come Dreisamstadion, ma anche come \"Badenova-Stadion\" (2004-2011) e \"Mage Solar Stadion\" (2012-2014) oltre che per un breve periodo (2014) \"Stadion an der Schwarzwaldstra\u00dfe\".\nLo stadio tuttavia non soddisfava pi\u00f9 i requisiti previsti per gli impianti destinati ad ospitare le partite della massima serie tedesca a causa del campo di gioco troppo piccolo (100,5 m \u00d7 68 m) e per via di un dislivello tra le due porte di 98 cm. Lo stadio ha continuato ad essere utilizzato solo sulla base di un permesso speciale della DFL, la Lega Calcio tedesca. Nel 2012 \u00e8 stata quindi decisa la realizzazione di un nuovo stadio la cui costruzione \u00e8 stata avviata nel novembre 2018 su progetto dello studio di architettura HPP Architekten. Il nuovo stadio, dal nome Europa-Park Stadion e con una capienza totale di 34.700 posti (di cui 22.300 a sedere e 12.400 in piedi) \u00e8 stato inaugurato con una partita amichevole tra il Freiburg e l'FC St. Pauli il 7 ottobre 2001. Il primo match ufficiale di Bundesliga nel nuovo stadio sar\u00e0 disputato il 16 ottobre successivo contro il Lipsia.\nAllenatori e presidenti.\nTra gli allenatori che si sono nel tempo seduti sulla panchina del club merita una menzione Volker Finke, che \u00e8 stato in carica per 16 anni consecutivi, dal 1991 al 2007.\nTutti gli allenatori a partire dal 1972:\nStatistiche e record.\nPartecipazione ai campionati e ai tornei internazionali.\nCampionati nazionali.\nIl miglior risultato ottenuto dal club in Bundesliga \u00e8 il terzo posto ottenuto nel campionato 1994-1995.\nDalla stagione 1963-1964 alla 2021-2022 compresa il club ha ottenuto le seguenti partecipazioni ai campionati nazionali:\nTornei internazionali.\nNei tornei internazionali il club ha raggiunto come massimo traguardo la fase a gruppi nella UEFA Europa League 2013-2014.\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche individuali.\nVengono riportati di seguito i calciatori per numero di presenze e gol con la maglia del Friburgo:\nOrganico.\nRosa 2021-2022.\n\"Aggiornata al 1 novembre 2021.\""}
{"id": "750664", "revid": "709565", "url": "https://it.wikipedia.org/wiki?curid=750664", "title": "Danger Mouse (serie animata 1981)", "text": "Danger Mouse una serie animata britannica prodotta dalla Cosgrove Hall Films nel 1981. La serie nel 1988 ha avuto poi uno spin-off, intitolato \"Conte Dacula\". Dal 2015 \u00e8 uscito un reboot omonimo.\nLa serie non venne trasmessa in Italia, tuttavia giunse comunque doppiata su Tele Svizzera all'interno del contenitore \"Scacciapensieri\".\nTrama.\nLa serie segue le avventure del topo Danger Mouse e dei suoi amici."}
{"id": "750669", "revid": "121453", "url": "https://it.wikipedia.org/wiki?curid=750669", "title": "Giuseppe (Genesi)", "text": ""}
{"id": "750672", "revid": "1872194", "url": "https://it.wikipedia.org/wiki?curid=750672", "title": "Francesco Scarlatti", "text": "Francesco visse sempre sotto l'ombra dei suoi parenti molto pi\u00f9 noti, Alessandro e Domenico Scarlatti. Tuttavia egli fu un abile musicista e ricevette parecchie nomine.\nDopo aver studiato musica presso i conservatori napoletani, il 17 febbraio 1684 fu nominato violinista della Corte Reale Napoletana, potendo quindi lavorare accanto al fratello Alessandro, che in quel periodo era stato nominato maestro di cappella. Nel 1690 spos\u00f2 Rosalinda Albano, la quale nel 1706 mor\u00ec dopo avergli dato cinque figli.\nNel febbraio del 1691 torn\u00f2 in Sicilia, dove prest\u00f2 servizio per 24 anni come maestro di cappella a Palermo. In questo periodo fu attivo anche come compositore: nel 1703 diede al \"Convento dell'Immacolata Concezione\" un \"dialogo a cinque voci\" e l'oratorio \"La profetessa guerriera\", tra il 1699 e il 1710 all\"'Arciconfraternita del Santissimo Crocifisso\" di Roma altri due oratori e nel 1711 ad Aversa rappresent\u00f2 \"Lo Petracchio scremmetore\", una commedia in dialetto napoletano. Nel 1715, nonostante il pieno appoggio da parte di Johann Joseph Fux, fu respinta la sua richiesta di diventare vice-maestro di cappella presso la Corte Imperiale di Vienna.\nSuccessivamente troviamo Scarlatti in viaggio attraverso l'Europa. Nel 1719 fu a Londra, secondo alcune fonti invitato dall'amico Georg Friedrich H\u00e4ndel (o da Francesco Geminiani), che lo aveva conosciuto qualche anno prima in Italia. Non si sa nulla circa il periodo londinese, ma probabilmente lavor\u00f2 nelle orchestre teatrali. Francesco fu raccomandato al Duca di Chandos, James Brydges, da John Arbuthnot, ma egli non accett\u00f2 la posizione, sebbene H\u00e4ndel lavorasse per il duca.\nNel 1724 si stabil\u00ec definitivamente a Dublino: ivi forse si rispos\u00f2, come riporta un giornale dell'epoca:\n\"Jane Scarlatti, wife of Francis Scarlatti, Master of Musick, hath eloped from her said husband. This is to desire that nobody may give any credit to the said Jane Scarlatti on account of her said husband; for he will not pay any debts that she shall contract; nor answer any bills she may draw on him.\"\nL'ultima sua notizia, che riporta la sua impossibilit\u00e0 nel partecipare a un concerto, \u00e8 datata 1741."}
{"id": "750677", "revid": "767487", "url": "https://it.wikipedia.org/wiki?curid=750677", "title": "Flightplan - Mistero in volo", "text": "Flightplan - Mistero in volo (\"Flightplan\") \u00e8 un film del 2005 diretto da Robert Schwentke.\nUn \"thriller\" claustrofobico con protagonista Jodie Foster, ricco di spunti hitchcockiani e figlio della paura post 11 settembre.\nTrama.\nDopo la morte del marito, l'ingegnere aeronautico Kyle Pratt vola da Berlino a New York, assieme alla figlia Julia, per riportare la bara del marito a casa, a Long Island. Addormentatasi, al suo risveglio non trova pi\u00f9 la figlia, scomparsa nel nulla. Inizia cos\u00ec una sorta di incubo con la ricerca frenetica della figlia che nessuno ha mai visto, non risulta essere nella lista passeggeri, e addirittura secondo l'obitorio di Berlino sarebbe morta col padre, misteriosamente caduto dal tetto di un edificio.\nIl comandante dell'aereo inizialmente fa di tutto per assecondare la donna, ma le notizie che gli giungono e il comportamento sempre pi\u00f9 irrequieto della stessa, lo convincono sul fatto che la priorit\u00e0 debba tornare ad essere la sicurezza e la serenit\u00e0 dei passeggeri, che la mamma preoccupata e sospettosa aveva decisamente turbato. Cos\u00ec, sotto la stretta sorveglianza del poliziotto di bordo, Gene Carson, Kyle torna al suo posto ed \u00e8 raggiunta persino da una terapista che cerca di aiutarla ad accettare una realt\u00e0 che pare rifiutare. Sulle prime Kyle, sembra voler assecondare questo piano, ma il pensiero della figlia rapita le ritorna prepotentemente appena vede un segno evidente della presenza di Julia nel volo; cos\u00ec, con l'astuzia, e con la conoscenza che ha dell'aereo, essendone stata una dei progettisti, si mette in azione.\nI disagi arrecati costringono il comandante ad anticipare l'atterraggio a Terranova, con la donna di nuovo fermata e ormai totalmente invisa a tutti i passeggeri. A questo punto Carson comunica in privato al comandante che Kyle Pratt avrebbe inscenato il tutto solo per poter avere un cospicuo riscatto (50 milioni di dollari) in forza di una bomba collocata nella bara del marito nella stiva, pronta ad esplodere. Il piano del criminale, spalleggiato da una hostess, sarebbe andato tranquillamente in porto se l'insistenza di Kyle col comandante, con l'aereo gi\u00e0 atterrato e il solo equipaggio rimasto a bordo, non le facesse casualmente svelare la trama di Carson, permettendole di \"giocare al dirottatore\" cos\u00ec da avere in mano la situazione. Rimasta da sola sull'aereo col vero criminale, Kyle riesce a salvare la figlia Julia e intrappola e uccide Carson che le ha appena confessato che anche la morte di suo marito faceva parte del piano, per via degli esplosivi introdotti grazie alla bara e per la credibilit\u00e0 data da una dirottatrice che conosce alla perfezione l'aereo.\nKyle pu\u00f2 cos\u00ec uscire dall'aereo con la sua bambina in braccio, di fronte all'incredulit\u00e0 di equipaggio e passeggeri che la osservano da lontano e che poi le chiederanno scusa. In conclusione, poi, uno dei passeggeri arabi che lei aveva inizialmente individuato e accusato come possibile responsabile del rapimento della figlia, le si avvicina e le porge una borsa sorridendole.\nIncassi.\nIl film ha incassato 223.387.299 di dollari. In Italia, nelle quattro settimane di programmazione, la pellicola ha guadagnato 5.213.616 euro, mentre negli USA, in sette settimane, ha totalizzato 89.707.299 dollari."}
{"id": "750679", "revid": "1305772", "url": "https://it.wikipedia.org/wiki?curid=750679", "title": "Corico", "text": ""}
{"id": "750680", "revid": "287204", "url": "https://it.wikipedia.org/wiki?curid=750680", "title": "Corico (Teke)", "text": "Corico \u00e8 un monte e di un promontorio dell'Asia Minore. Oggi prende il nome di Teke Burnu, promontorio della Turchia, a circa 40 chilometri da Smirne, nella penisola che si protende verso l'isola di Chio, nel mar Egeo.\nQui, nel 191 a.C. fu combattuta la battaglia di Corico, la prima battaglia navale dei Romani nel mar Egeo, che vedeva contrapposto ai Romani il re Antioco III di Siria, uscito sconfitto.\nAmbiguit\u00e0.\nDa non confondere con l'omonimo promontorio, Teke Burnu, situato sempre nell'Asia Minore, alla punta estrema della penisola di Gelibolu, (italianizzato: Gallipoli), posta all'imbocco dello stretto dei Dardanelli, che dal mar Egeo d\u00e0 nel mar di Marmara.\nBibliografia.\n\"Antichit\u00e0 classica\" \u2013 Garzatine \u2013 2003"}
{"id": "750682", "revid": "729019", "url": "https://it.wikipedia.org/wiki?curid=750682", "title": "Battaglia di Corico", "text": "La battaglia di Corico fu uno scontro navale combattuto nel 191 a.C. tra la flotta romana comandata dal pretore Gaio Livio Salinatore, insieme a una squadra navale del re Eumene II di Pergamo, e la flotta di Antioco III, re di Siria, comandata dal navarco Polissenida, fuoriuscito dall'isola di Rodi.\nContesto storico.\nL'intervento romano in Grecia e poi in Asia Minore avvenne con l'inizio del 191 a.C., quando il sovrano macedone, Filippo V, accompagnato dal pretore romano Marco Bebio Tamfilo si diresse in Tessaglia, per respingere l'avanzata di Antioco III. Il pretore romano ebbe la meglio sui pochi presidi seleucidi nel nord-est della regione. Filippo invece trov\u00f2 una qualche resistenza nella parte occidentale, per l'opposizione del regno di Athamania attorno alla citt\u00e0 di \"Pelinna\".\nPoco pi\u00f9 tardi, con l'inizio della primavera, anche l'esercito consolare di Acilio Glabrione (formato da due legioni romane e due di alleati italici, per un totale di 20.000 fanti, 2.000 cavalieri ed alcuni elefanti), sbarcato ad Apollonia in Illiria, si un\u00ec all'armata dell'alleato macedone. La convergenza delle tre armate su \"Pelinna\", determinarono il successo dell'assedio posto in atto dal re macedone e la fuga del re \"Amynandro\" ad Ambracia. A questo punto Acilio Glabrione assunse il comando dell'esercito romano e si diresse, con il beneplacito del re macedone, verso il sud della Tessaglia, dove rimanevano pochi presidi seleucidi da espugnare.\nAntioco decise di inviare messaggeri in Asia per sollecitare l'arrivo di \"Polissenida\", mentre egli si attestava con 10.000 fanti, 500 cavalieri oltre agli alleati a guardia del passo delle Termopili, per impedire al nemico di penetrare pi\u00f9 a sud, e qui attendere l'arrivo dei rinforzi. L'esercito romano, una volta raggiunte le forze nemiche di Antioco, riusc\u00ec a sorprendere nel sonno parte delle truppe etoliche, aggirando il grosso dell'esercito seleucide. La battaglia che ne segu\u00ec di l\u00ec a poco, port\u00f2 ad una imbarazzante vittoria romana, al termine della quale le perdite romane risultarono assai irrilevanti (circa 200 armati), mentre la maggior parte dell'esercito di Antioco fu annientato o ridotto in schiavit\u00f9, tanto che il re seleucide si imbarc\u00f2 a Calcide e fugg\u00ec in Asia, ad Efeso, con soli 500 armati (maggio-giugno).\nBattaglia.\nAlla fine dell'estate la flotta romana, sotto il comando di Marco Livio Salinatore (composta da 81 quinqueremi e 24 di piccole dimensioni), unitamente ad una flotta inviata dall'alleato di Pergamo, Eumene II (composta da 25 grandi navi e 25 di piccole dimensioni), ottenne una nuova vittoria sulle forze seleucidi del navarco \"Polissenida\" (al comando di 200 navi, 70 delle quali di grosse dimensioni), presso capo \"Corycus\" (tra Chio ed Efeso).\nAppiano racconta che Livio Salinatore, sebbene fosse in inferiorit\u00e0 numerica, decise di attaccare ed avvicinate le prime navi nemiche le arpion\u00f2 con ganci di ferro, trasformando la battaglia navale in terrestre, dove le forze romane erano nettamente superiori per forza fisica. Al termine della battaglia le forze seleucidi furono costrette a capitolare, ma a causa delle dimensioni ingombranti delle navi romane questi ultimi non furono in grado di catturare quelle del nemico che, al contrario, disponendo di imbarcazioni pi\u00f9 agili riusc\u00ec a fuggire, rifugiandosi in Efeso.\nConseguenze.\nSolo al termine dello scontro in cui vide Roma e Pergamo uscirne vincitori, Rodi decise di allearsi con Roma, partecipando attivamente alla guerra con 27 imbarcazioni, mentre la flotta romana svernava nei pressi del golfo di Smirne. La vittoria romana cost\u00f2 ad Antioco III il controllo della Grecia."}
{"id": "750683", "revid": "539155", "url": "https://it.wikipedia.org/wiki?curid=750683", "title": "Zubin Mehta", "text": "Biografia.\nStudi ed esordi.\n\u00c8 nato da una famiglia aristocratica indiana parsi a Bombay (oggi Mumbai), figlio di Mehli Mehta e Tehmina Mehta. Suo padre, pioniere della musica occidentale in India, \u00e8 stato violinista e direttore d'orchestra nonch\u00e9 fondatore, nel 1935, della Bombay Symphony Orchestra. Zubin studi\u00f2 al liceo Santa Maria a Mazagoan (Bombay). Inizialmente attratto dagli studi in medicina, decise poi di studiare musica e all'et\u00e0 di diciotto anni si rec\u00f2 a Vienna, dove segu\u00ec i famosi corsi di direzione d'orchestra del maestro Hans Swarowsky, frequentati in quel periodo anche da Claudio Abbado e Daniel Barenboim. Qui inoltre studia anche pianoforte e contrabbasso, strumento con il quale comincia a suonare nella Wiener Kammerorchester.\nNel 1958 debutt\u00f2 a Vienna come direttore d'orchestra e nello stesso anno vinse il \"Concorso internazionale di direzione d'orchestra\" di Liverpool, diventando di conseguenza assistente direttore della Royal Liverpool Philharmonic. Nel 1960 assunse la direzione della Orchestre symphonique de Montr\u00e9al, posto che tenne sino al 1967.\nCarriera.\nPer il Teatro La Fenice di Venezia nel 1961 diresse un concerto nel cortile di palazzo Ducale.\nSeguirono altri prestigiosi incarichi: fu direttore musicale della Los Angeles Philharmonic Orchestra tra il 1962 e il 1978; nel Dorothy Chandler Pavilion al Music Center di Los Angeles diresse le prime esecuzioni assolute nel 1969 di \"Rhapsodie\" di Eugene Zador e nel 1971 di \"Forest Music\" di Paul Chihara.\nAl Festival di Salisburgo diresse nel 1962 un concerto con G\u00e9za Anda e i Wiener Philharmoniker, nel 1963 un concerto con Nathan Milstein, nel 1964 con Wolfgang Schneiderhan e la Berliner Philharmonisches Orchester, nel [[\n1965 la prima rappresentazione nel Kleines Festspielhaus di \"[[Die Entf\u00fchrung aus dem Serail]]\" con [[Reri Grist]], [[Fernando Corena]], [[Anneliese Rothenberger]] e [[Fritz Wunderlich]], un concerto con [[Daniel Barenboim]] al pianoforte, nel [[1967]] un concerto con [[Dietrich Fischer-Dieskau]], nel [[1968]] con [[Jacqueline du Pr\u00e9]], nel [[1971]] con [[Pinchas Zukerman]] e l'[[Orchestra filarmonica d'Israele]], nel [[1973]] con [[Alfred Brendel]], nel [[1975]] con [[Itzhak Perlman]], nel [[1976]] con [[Andr\u00e9 Watts]], nel [[1980]] due concerti con [[New York Philharmonic]], nel [[1983]] la \"[[Sinfonia n. 3 (Mahler)|Sinfonia n. 3]]\" di Mahler, nel [[1987]] con [[Maurizio Pollini]], nel [[1990]] la \"[[Sinfonia n. 8 (Bruckner)|Sinfonia n. 8]]\" di Bruckner, nel [[1991]] la [[Sinfonia n. 9 (Mahler)|Sinfonia n. 9]] di Mahler e un concerto con [[Radu Lupu]], nel [[1995]] con [[Maxim Vengerov]] e la \"[[Sinfonia n. 2 (Mahler)|Sinfonia n. 2]]\" di Mahler, nel [[1996]] la \"[[Messa da requiem (Verdi)|Messa da requiem]]\" di [[Giuseppe Verdi|Verdi]] con l'orchestra e il coro del [[Maggio Musicale Fiorentino]], [[Dolora Zajick]], [[Vincenzo La Scola]] e [[Roberto Scandiuzzi]] e la prima rappresentazione in concerto nella Felsenreitschule de \"Il prigioniero\" di [[Luigi Dallapiccola]] e dei \"[[Quattro pezzi sacri]]/Quatre pi\u00e8ces sacr\u00e9es\" di Verdi con [[Lucio Gallo]], nel [[1999]] un concerto con [[Gil Shaham]] ed uno con [[Yefim Bronfman]], nel [[2012]] un concerto con [[Thomas Hampson (cantante)|Thomas Hampson]] ed uno con [[Fiorenza Cedolins]] e [[Pl\u00e1cido Domingo]], nel [[2013]] \"[[Falstaff (Verdi)|Falstaff]]\" con [[Ambrogio Maestri]] e [[Massimo Cavalletti]] e nel [[2014]] \"[[Der Rosenkavalier]]\".\nAl [[Metropolitan Opera House]] debutt\u00f2 nel [[1965]] dirigendo l'\"[[Aida]]\" con [[Gabriella Tucci]] e [[Franco Corelli]], nel [[1966]] diresse \"[[Turandot]]\" con [[Birgit Nilsson]], [[Teresa Stratas]] e [[Bonaldo Giaiotti]], nel [[1967]] \"[[Otello (Verdi)|Otello]]\" con [[Montserrat Caball\u00e9]] e [[Tito Gobbi]], la prima mondiale di \"Mourning Becomes Electra\" di Marvin David Levy con [[Sherrill Milnes]] e \"[[Carmen (opera)|Carmen]]\" con [[Grace Bumbry]], nel [[1968]] \"[[Tosca (opera)|Tosca]]\" con [[R\u00e9gine Crespin]] e nel [[1969]] \"[[Il trovatore]]\" con Domingo e [[Leontyne Price]].\nPer il [[Teatro Comunale di Firenze]] diresse nel [[1969]] la ripresa di \"Aida\" con [[Virginia Zeani]], [[Shirley Verrett]], [[Carlo Bergonzi]] e Carlo Cava, nel 1987 la \"[[Sinfonia n. 2 (Mahler)|Sinfonia n. 2]]\" di Mahler con [[Waltraud Meier]], nel 1990 l'esecuzione radiotrasmessa del \"Trovatore\" con [[Barbara Frittoli]], Dolora Zajick, [[Luciano Pavarotti]] e [[Giorgio Zancanaro (baritono)|Giorgio Zancanaro]], nel [[1994]] la prima esecuzione nel Palazzo dello Sport della \"Messa di Requiem\" di Verdi con Pavarotti e \"[[Moses und Aron]]\" di [[Arnold Sch\u00f6nberg]], nel 1996 l'\"Aida\", la \"[[Lucia di Lammermoor]]\" e \"Il prigioniero\" di Dallapiccola e i \"Quattro pezzi sacri\", nel [[2002]] \"[[Il ratto dal serraglio]]\" con [[Eva Mei]] e [[Patrizia Ciofi]] al [[Teatro della Pergola]] (di cui esiste un DVD trasmesso dalla [[RAI]]), e nel [[2007]] \"[[La forza del destino]]\" con [[Marcello Giordani]] (evento registrato dal vivo e trasmesso da [[Rai Tre]]). Nel [[2014]] dirige \"Falstaff\" con Maestri e [[Carlo Bosi]] all'[[Opera di Firenze]].\nAncora per il [[Teatro La Fenice]] torna nel [[1974]] con la [[Messa di requiem (Verdi)|Messa da requiem]] di Verdi con [[Fiorenza Cossotto]] e [[Pl\u00e1cido Domingo]] e con la Los Angeles Philharmonic Orchestra per un concerto sinfonico e nel 1983 al [[Teatro Malibran]] per un concerto.\nAl [[Teatro alla Scala]] di [[Milano]] nel [[1974]] debutt\u00f2 con \"[[Salom\u00e8 (opera)|Salom\u00e8]]\" con [[Gwyneth Jones]], nel [[1976]] diresse \"[[Turandot]]\" con [[Gianfranco Cecchele]] e [[Renato Capecchi]], nel [[1977]] tre concerto con [[Itzhak Perlman]], nel [[1978]] \"[[Il trovatore]]\" con [[Sherrill Milnes]], [[\u00c9va Marton]] e la Cossotto e tre concerti con [[Martha Argerich]], nel [[1979]] tre concerti con la Israel Philharmonic Orchestra, nel 1983 tre concerti con la Los Angeles Philharmonic Orchestra, [[Gidon Kremer]] e [[Yo-Yo Ma]] e musiche di Brahms, nel [[1985]] un concerto con la [[New York Philharmonic]], nel 1990 la [[Sinfonia n. 3 (Mahler)]] con l'[[Orchestra Filarmonica della Scala]], nel 1995 un concerto con l'Orchestra del Maggio Musicale Fiorentino e [[Maxim Vengerov]] ed uno con la Israel Philharmonic Orchestra e Zukerman, nel [[2001]] [[J\u00e9rusalem]] con l'Orchestra ed il Coro del [[Wiener Staatsoper]] e [[Ferruccio Furlanetto]] ed un concerto con i [[Wiener Philharmoniker]], nel [[2004]] la \"Sinfonia n. 3\" di Mahler con la [[Bayerisches Staatsorchester]] ed il Coro del Teatro alla Scala, nel [[2005]] un concerto con i [[Wiener Philharmoniker]] con musiche di Mozart, nel 2007 la [[Sinfonia n. 7 (Mahler)]] con la Israel Philharmonic Orchestra ed un concerto con l'Orchestra Filarmonica della Scala, nel [[2010]] \"[[Tannh\u00e4user (opera)|Tannh\u00e4user]]\" ed un concerto con l'Orchestra Filarmonica della Scala e la Israel Philharmonic Orchestra.\n[[File:Zubin Mehta at NCPA.jpg|thumb|Zubin Metha mentre dirige l'Orchestra filarmonica di Israele (2008)]]\nAl [[Wiener Staatsoper]] debutt\u00f2 nel [[1975]] dirigendo \"[[Lohengrin (opera)|Lohengrin]]\" con [[Christa Ludwig]], nel [[1977]] \"Salom\u00e8\" con la Jones, nel [[1980]] \"[[Tristan und Isolde]]\", nel [[1981]] \"[[Das Rheingold]]\" con [[Gundula Janowitz]] e [[Die Walk\u00fcre]], nel 1987 \"Otello\" di Verdi con Domingo, [[Renato Bruson]] ed Anna Tomowa-Sintow e \"Tosca\", nel [[1993]] \"Il trovatore\" con [[Cheryl Studer]] ed [[Agnes Baltsa]], nel 1995 \"J\u00e9rusalem\" con [[Jos\u00e9 Carreras]] e [[Samuel Ramey]], nel [[1997]] \"[[Rienzi]]\" con [[Siegfried Jerusalem]] e nel [[2008]] \"Aida\" con [[Salvatore Licitra]] e \"La forza del destino\".\nAlla [[Royal Opera House]] di [[Londra]] nel febbraio [[1977]] debutt\u00f2 con \"Otello\" con [[Jon Vickers]] e [[Raina Kabaivanska]], nel maggio \"[[La fanciulla del West]]\" con Domingo ed in dicembre \"[[Die Fledermaus]]\" con [[Kiri Te Kanawa]] e [[Hermann Prey]], nel [[1979]] \"Salom\u00e8\" con Hildegard Behrens, nel 1980 \"Tristan und Isolde\", nel [[1984]] \"Aida\" con [[Katia Ricciarelli]] e [[Pavarotti]], nel [[1991]] \"Carmen\" e nel [[1992]] \"Tosca\" con Pavarotti.\nNel [[1978]] assunse la direzione della [[New York Philharmonic]], mantenendo l'incarico sino al [[1991]] e diventandone cos\u00ec il direttore di pi\u00f9 lunga permanenza. Con la New York Philharmonic ha effettuato una tourn\u00e9e in India nel [[1984]], toccando anche la sua citt\u00e0 natale Bombay, e vi torna nel novembre-dicembre [[1994]] con la Israel Philharmonic Orchestra e con i violinisti [[Itzhak Perlman]] e [[Gil Shaham]].\nLa sua collaborazione con la Israel Philharmonic Orchestra, iniziata nel [[1969]] come consigliere musicale, lo ha portato al ruolo di direttore musicale nel [[1977]], incarico conferito a vita nel 1981. Con questa orchestra torn\u00f2 nel [[1971]] in un concerto alla Fenice di Venezia.\nNel 1984 diresse la prima rappresentazione in concerto nell'Horizons Hall di New York di \"Where the Wild Things are\" di [[Oliver Knussen]].\nNel [[1990]] ha diretto l'orchestra del Maggio Musicale Fiorentino e l'orchestra del Teatro dell'Opera di [[Roma]] nel primo concerto dei [[I Tre Tenori|Tre tenori]] ([[Jos\u00e9 Carreras]], [[Pl\u00e1cido Domingo]] e [[Luciano Pavarotti]]) a Roma, collaborando con loro ancora nel [[1994]] al [[Dodger Stadium]] di [[Los Angeles]]: insieme a [[James Levine]] \u00e8 il direttore che ha collaborato di pi\u00f9 con [[I Tre Tenori]]). Nel giugno [[1994]], Mehta ha diretto il [[Requiem (Mozart)|Requiem]] di [[Wolfgang Amadeus Mozart|Mozart]], insieme ai membri e al coro della [[Sarajevo Symphony Orchestra]] presso le rovine della [[Biblioteca Nazionale di Sarajevo]], in occasione di una raccolta fondi per le vittime del conflitto armato ed il ricordo delle centinaia di persone uccise durante la [[Guerre jugoslave|guerra in Jugoslavia]].\nAll'[[Opera di Chicago]] nel 1993 debutta con \"Das Rheingold\" con [[Tatiana Troyanos]] e [[Bryn Terfel]] ed in seguito sempre nello stesso anno dirige \"Die Walk\u00fcre\", nel 1995 \"[[Sigfrido (opera)|Sigfrido]]\", nel [[1996]] \"[[Il crepuscolo degli dei]]\" e nel [[1997]] \"[[Le nozze di Figaro]]\" con [[Susan Graham]] e [[Ren\u00e9e Fleming]].\nNel 1994 diresse la prima rappresentazione nel [[Teatro romano di Orange]] della \"Messa di requiem\" di Verdi con [[Vincenzo La Scola]] e nel 1996 la prima rappresentazione nel Nippon H. Kaikan di [[Tokyo]] di \"Aida\" con [[Leona Mitchell]].\nTra il [[1998]] e il [[2006]] ha ricoperto l'incarico di direttore musicale (GMD Generalmusikdirektor) della [[Bayerische Staatsoper]] (Opera di Stato della Baviera) di [[Monaco di Baviera]]. \u00c8 inoltre direttore onorario dei [[M\u00fcnchner Philharmoniker]] (Filarmonici di Monaco) e del [[Teatro di San Carlo|Teatro San Carlo]] di Napoli. Dal [[1986]] \u00e8 direttore principale dell'orchestra del [[Maggio Musicale Fiorentino]] (nel 2006 ne \u00e8 divenuto direttore onorario a vita), con la quale ha realizzato importantissime produzioni e tourn\u00e9e, tra cui \u00e8 da annoverare la celebre \"[[Turandot]]\" di [[Giacomo Puccini|Puccini]] nella [[Citt\u00e0 proibita]] di [[Pechino]], monumentale allestimento con la regia di [[Zhang Yimou]], e \"[[Le Sacre du Printemps]]\" di [[Igor' F\u00ebdorovi\u010d Stravinskij|Igor Stravinskij]] in [[Russia]].\nMehta ha diretto il [[Concerto di Capodanno di Vienna]] negli anni 1990, 1995, 1998, 2007 e 2015.\nAlla [[Bayerische Staatsoper]] nel 2001 diresse \"Tristan und Isolde\" con [[Kurt Moll]], la Meier e [[Bernd Weikl]], [[Les Troyens]] con la Meier e [[Gino Quilico]], \"Le nozze di Figaro\" con Terfel, \"Falstaff\" con Terfel e Gallo, \"[[Fidelio]]\" con Moll e la [[Sinfonia n. 9 (Beethoven)]] con Terfel ed \"Otello\" con [[Ruggero Raimondi]] e nel 2002 \"Die Fledermaus\" con Jerusalem e [[Diana Damrau]], \"Tosca\" con [[Daniela Dess\u00ec]] e [[Neil Shicoff]], \"Das Rheingold\" con [[John Tomlinson]], \"Bernarda Albas Haus\" di [[Aribert Reimann]] con [[Helga Dernesch]], \"Aida\" con [[Carlo Colombara]], \"Die Walk\u00fcre\" con Tomlinson e la Meier, [[Don Carlo]] con Scandiuzzi, [[Ram\u00f3n Vargas]], [[Paata Burchuladze]] e [[Violeta Urmana]] e \"Sigfrido\" con Tomlinson.\nDal 2005 \u00e8 direttore principale (insieme a [[Lorin Maazel]]) del nuovo teatro dell'opera della [[Ciutat de les Arts i les Ci\u00e8ncies]] di [[Valencia]].\nZubin Mehta \u00e8 particolarmente noto per le sue interpretazioni del repertorio tardo-romantico e di compositori come [[Anton Bruckner]], [[Richard Strauss]] e [[Gustav Mahler]]. Ha diretto la [[London Philharmonic Orchestra]] nell'incisione del \"Concerto per sitar no. 2\" del celebre suonatore di [[sitar]] [[Ravi Shankar]]. In campo operistico sono eccezionali i suoi risultati sulle opere di Giacomo Puccini, anche in campo discografico. La sua registrazione della \"[[Turandot]]\" di Puccini (realizzata dalla casa discografica londinese [[Decca Records]] nel [[1972]]), con Luciano Pavarotti, \u00e8 considerata un momento centrale nella storia discografica dell'opera.\nImportantissime anche la registrazione de \"[[La Fanciulla del West]]\" per la [[Deutsche Grammophon]] ([[1978]] con Placido Domingo, [[Carol Neblett]] e [[Sherrill Milnes]]) e il film in diretta di [[Giuseppe Patroni Griffi]] \"[[Tosca, nei luoghi e nelle ore di Tosca]]\" ([[1992]]) con [[Pl\u00e1cido Domingo]], [[Catherine Malfitano]], [[Ruggero Raimondi]], [[Giacomo Prestia]], [[Giorgio Gatti]] e l'Orchestra Sinfonica di Roma della RAI. L'evento trasmesso da [[Rai 1]], premiato con 3 Emmy Awards, ha avuto oltre un miliardo di spettatori nelle televisioni di 107 paesi nei 5 continenti.\nCon Patroni Griffi torn\u00f2 a un progetto analogo alla \"Tosca\" in diretta con \"[[La Traviata a Paris]]\" ([[2000]]).\nEccezionali anche i suoi risultati con la musica a cavallo tra Otto e Novecento, e fondamentale il suo lavoro su [[Arnold Sch\u00f6nberg|Sch\u00f6nberg]]. Da non sottovalutare il suo lavoro sulle opere di Giuseppe Verdi, soprattutto de \"Il Trovatore\": la sua registrazione dell'opera nel 1970 con la RCA (con Domingo, [[Leontyne Price]], Sherrill Milnes e [[Fiorenza Cossotto]]) \u00e8 una delle preferite dai discofili. Interessante il suo lavoro su [[Richard Wagner]] (specie del [[Der Ring des Nibelungen]] che ha eseguito spessissimo in teatro), da lui interpretato in modo caldo e sentimentale.\nIl 22 novembre 2010, dopo aver diretto gratuitamente l'orchestra del [[Teatro Carlo Felice]] di [[Genova]] (da anni in crisi), pronunci\u00f2 dal palco un discorso in difesa della cultura in Italia, oggetto di tagli finanziari da parte del governo.\nNel 2013 diresse \"La traviata\" e \"Die Walk\u00fcre\" al [[Palau de les Arts Reina Sof\u00eda]].\nNel [[2014]] diresse \"Salom\u00e8\" ed \"Aida\" con [[Franco Vassallo]] al [[Staatsoper Unter den Linden]] di Berlino, \"Tristan und Isolde\" al Maggio Musicale Fiorentino e \"La forza del destino\" e \"Turandot\" con [[Gregory Kunde]] a Valencia.\nRiconoscimenti e concerti commemorativi.\nIl 29 agosto [[1999]] ha diretto la [[Sinfonia n. 2 (Mahler)|sinfonia n.2]] di Gustav Mahler nelle vicinanze del [[campo di concentramento di Buchenwald]] nella citt\u00e0 [[Germania|tedesca]] di [[Weimar]], con la [[Bayerisches Staatsorchester]] e l'[[Orchestra filarmonica d'Israele]].\nNel 2001 il Governo dell'India gli ha reso onore assegnandogli il [[Padma Vibhushan]], il secondo premio civile per importanza in quel paese.\nNel luglio-agosto 2005, tornato a Bombay, ha organizzato l'attivit\u00e0 della Fondazione musicale Mehli Metha, intitolata a suo padre.\nNel settembre 2006 ha ricevuto i [[Kennedy Center Honors]], prestigiosa onorificenza conferita dal \"Kennedy Center for the performing arts\" di [[Washington (distretto di Columbia)|Washington]] e gli viene conferito il Premio una vita nella musica sotto l'Alto patronato del Presidente della Repubblica al Teatro La Fenice durante un concerto..\nIl 26 dicembre 2005, nel primo anniversario dello [[tsunami]] del 2004, ha partecipato, alla guida della [[Bayerisches Staatsorchester]], al [[Madras Music Academy]], speciale [[concerto (evento musicale)|concerto]] in memoria delle vittime dello tsunami organizzato dal consolato tedesco di [[Madras]] in collaborazione con l'istituto Max-Mueller Bhavan/ [[Goethe]], alla presenza di personalit\u00e0 come [[Amartya Sen]] ([[premio Nobel per l'economia]] nel 1998) ed il governatore del [[Tamil Nadu]], [[Surjit Singh Barnala]]. Il 28 dicembre a [[Delhi]] ha diretto un concerto all'Indira Gandhi Stadium. Il 4 febbraio 2013 ha tenuto un concerto in [[Vaticano]] alla presenza di [[papa Benedetto XVI]] e del presidente della Repubblica [[Giorgio Napolitano]]. Il 25 marzo 2015 gli \u00e8 stato conferito il Premio delle Arti \"Fiorentini nel Mondo\".\nIl [[21 dicembre]] [[2021]] gli \u00e8 stato intitolato, a Firenze, l'auditorium da circa 1200 posti costruito accanto al [[Opera di Firenze|Teatro del Maggio Musicale Fiorentino]].\nVita privata.\nMehta si \u00e8 sposato una prima volta con il soprano canadese Carmen Lasky nel 1958. Dal matrimonio sono nati un figlio, Mervon, e una figlia, Zarina. Nel 1964, la coppia ha divorziato. Due anni dopo, Carmen ha sposato il fratello di Zubin, Zarin Mehta, oggi direttore esecutivo della New York Philharmonic. Nel luglio del 1969, Mehta si \u00e8 [[matrimonio|sposato]] con [[Nancy Kovack]], ex [[attrice]] [[stati Uniti d'America|statunitense]] e personaggio televisivo.\nInoltre Zubin Metha ha altri due figli: la terza, nata tra un matrimonio e l'altro, si chiama Alexandra. E l'ultimo, di nome Ori, \u00e8 frutto di una relazione in Israele, secondo un'intervista rilasciata dallo stesso Zubin Metha nel 2009.\nLa sua vita \u00e8 stata documentata in un film di [[Terry Sanders]], \"[[Ritratto di Zubin Mehta]]\" ed in un libro di [[Martin Bookspan]] e [[Ross Yockey]] intitolato \"Zubin: la Storia di Zubin Mehta\". Suo fratello [[Zarin Mehta]], che ha amministrato anche il Ravinia Festival (festival estivo della [[Chicago Symphony Orchestra]]), nel 2000 \u00e8 stato nominato direttore esecutivo della [[New York Philharmonic]].\nCollegamenti esterni.\n[[Categoria:Cavalieri di gran croce OMRI]]\n[[Categoria:Commendatori OMRI]]\n[[Categoria:Grandi Ufficiali OMRI]]\n[[Categoria:Accademici onorari di Santa Cecilia]]\n[[Categoria:Direttori dei Wiener Philharmoniker]]\n[[Categoria:Direttori della New York Philharmonic]]\n[[Categoria:Direttori della London Philharmonic Orchestra]]\n[[Categoria:Direttori della Israel Philharmonic Orchestra]]\n[[Categoria:Contrabbassisti classici]]"}
{"id": "750684", "revid": "984922", "url": "https://it.wikipedia.org/wiki?curid=750684", "title": "Cantone di Aulnay-sous-Bois-Nord", "text": "Il Cantone di Aulnay-sous-Bois-Nord era una divisione amministrativa dell'Arrondissement di Le Raincy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Aulnay-sous-Bois."}
{"id": "750685", "revid": "1504506", "url": "https://it.wikipedia.org/wiki?curid=750685", "title": "Pietro Diacono", "text": "Biografia.\nFiglio di Egidio, dei conti di Tuscolo, all'et\u00e0 di cinque anni entr\u00f2 nell'abbazia di Montecassino come \"puer oblatus\" e ricevette i primi insegnamenti letterari. Formatosi nella scuola abbaziale, fu particolarmente legato all'abate Oderisio II (1123-1126), nella cui deposizione fu egli stesso coinvolto, s\u00ec da dover pi\u00f9 tardi, nel 1128, lasciare il monastero. Fino al 1131 visse probabilmente ad Atina, allora soggetta ai signori di San Giovanni Incarico, e qui a pochi chilometri da Montecassino, scrisse diverse opere storiche ed agiografiche.\nRitornato a Montecassino nel 1131 per volont\u00e0 dell'abate Senioretto (1127-1137), fu posto a capo dell'archivio e della biblioteca, dedicandosi ad una notevole e complessa attivit\u00e0 letteraria. Nel 1137 durante la lotta tra l'imperatore Lotario II e il re normanno Ruggero II svolse un ruolo non secondario, recandosi in qualit\u00e0 di bibliotecario dell'abbazia cassinese presso l'imperatore a Lagopesole, come egli stesso narra nella \"Altercatio pro cenobio Casinensi\". Dopo un lungo periodo durante il quale le fonti nulla riferiscono su di lui, il suo nome, \"Petrus Egidii Tusculanensis\", appare per l'ultima volta in un atto di donazione del 1154.\nLa sua morte dovette avvenire dopo il 1159, termine iniziale per la datazione del codice Casinense 47, nel cui necrologio al 26 febbraio \u00e8 segnato il suo nome (\"Petrus diaconus et monacus\"), il solo, fra quelli di tanti diaconi omonimi ivi commemorati, che appare vergato in lettere maiuscole.\nOpere.\nLa fama di Pietro Diacono dopo la sua morte non si diffuse oltre Montecassino, pur essendo stato egli impegnato in un'attivit\u00e0 letteraria notevole sebbene spesso viziata da una fervida e sovrabbondante fantasia. Molte delle sue opere letterarie ed agiografiche sono conservate nei codici autografi Casinense 361 e 257 (Montecassino, Archivio dell'Abbazia) e nel Casinense 518, il cd. \"Registrum S. Placidi\". La sua nota attivit\u00e0 di falsificatore emerge in tre gruppi di opere che possono classificarsi come: Falsificazioni relative a san Placido (testi riguardanti la figura di san Placido, primo discepolo di san Benedetto), \"Falsificazioni relative a Odone circa san Mauro\" (le interpolazioni operate sulla \"Translatio S. Mauri\" di Odone di Glanfeuil databile all'863, e le contraffazioni intorno ad una presunta dipendenza del monastero di Glanfeuil da Montecassino, recepita dall'antipapa Anacleto II nel 1133 e confermata da papa Eugenio III nel 1147); infine le \u201cFalsificazioni relative ad Atina\u201d (Vite di santi e testi storici sulla citt\u00e0 del suo esilio).\nPietro fu anche autore di trattati esegetici sulla Sacra Scrittura e sulla Regola di s. Benedetto: \"Scolia in diversis sententiis\", \"Scolia in Quaestionibus Veteris Testamenti\", \"Exortatorium ad monachos\", \"Expositio in Regulam S. Benedicti\". Se in quest'ultima opera egli mostra di dipendere abbondantemente da Smaragdo, nell\u2019\"Exortatorium\" attinge piuttosto ad Ugo di San Vittore e Ildeberto di Lavardin. Nelle prime due invece la fonte \u00e8 costituita da una versione latina delle \"Quaestiones ad Thalassium\" di Massimo il Confessore. Le due opere fondamentali che testimoniano la dimestichezza di Pietro con le fonti documentarie cassinesi sono: 1) la continuazione della \"Chronica sacri monasterii casinensis\" di Leone Ostiense, gi\u00e0 proseguita alla morte di quest'ultimo da Guido fino al 1127, e poi dallo stesso Pietro Diacono condotta fino al 1138; 2) il cosiddetto \"Registrum Petri Diaconi\" (Reg. 3: Archivio dell'Abbazia di Montecassino), uno dei pi\u00f9 famosi cartolari medioevali.\nTra i due testi esiste una stretta correlazione nella quale appare come l'autore per la composizione del \"Registrum\" in larga parte abbia preso a modello la \"Chronica\" (Hoffmann, \"Chronik\", \"infra\"). Un omaggio alla storia spirituale e letteraria di Montecassino sono poi rispettivamente l\u2019\"Ortus et vita iustorum cenobii Casinensis\" e il \"Liber illustrium virorum archisterii Casinensis\". Un altro profilo dell'attivit\u00e0 letteraria di Pietro Diacono, che ne fa quasi un unicum nel panorama culturale del suo tempo e in certa misura un precursore dell'Umanesimo, \u00e8 quello classicistico. Oltre alla \"Graphia aureae urbis Romae\", la cui paternit\u00e0 gli \u00e8 stata riconosciuta di recente da Herbert Bloch (\"Graphia\", \"infra\"), Pietro Diacono trascrisse diverse opere che ci sono trasmesse grazie all'autografo codice Casinense 361 (il trattato \"De aquaeductu urbis Romae\" di Frontino, la sezione topografica su Roma del \"De lingua latina\" di Varrone, l\u2019\"Epitome rei militaris\" di Vegezio) oppure in una sua copia tardo-quattrocentesca: Napoli, Bibl. Nazionale, IV D 22 bis (l\u2019\"Itinerarium Antonini Augusti\", brani tratti da Firmico Materno, un sunto da Solino, il \"Liber dignitatum Romani imperii\"). Egli inoltre, a parte un \"Liber de locis sanctis\" (Casin. 361), stando alla sua autobiografia, compose tra l'altro un compendio del \"De architectura\" di Vitruvio, lapidari, trattati sulle qualit\u00e0 magiche delle pietre. Ed ancora per volont\u00e0 dell'abate Senioretto, in collaborazione con l'autore, emend\u00f2 la \"Visione\" composta dal monaco cassinese Alberico da Settefrati. Una cos\u00ec abbondante produzione letteraria, nel momento stesso in cui declinava lo splendore irradiatosi da Montecassino quale centro di riforma della Chiesa nella seconda met\u00e0 del secolo XI, sembra mossa da due obiettivi fondamentali: da una parte la celebrazione dell'abbazia cassinese e dall'altra l'acuto desiderio di tramandare la memoria di s\u00e9, della sua versatilit\u00e0, di quella spiccata autocoscienza del suo ruolo di erede e trasmettitore delle memorie cassinesi, unita ad una quasi, e perci\u00f2 esorbitante, identificazione con la lunga storia del suo monastero.\nNell'insieme la sua figura \u00e8 rappresentativa di un ancor vivo, seppur declinante, fervore culturale nella Montecassino del XII secolo: lettore vorace, erudito e poligrafo di grande rilievo, non sempre \u00e8 considerato ugualmente attendibile. Herbert Bloch, uno dei massimi studiosi della storia del monastero cassinese, ha indicato le notizie sulla storia dei vescovi di Atina come un esempio tipico della sua \"disinvoltura storiografica\" e della sua attitudine a manipolare le fonti."}
{"id": "750686", "revid": "2057813", "url": "https://it.wikipedia.org/wiki?curid=750686", "title": "Corico (Cilicia)", "text": "Corico era una citt\u00e0 della Cilicia, in Asia Minore, situata presso le foci del fiume Calicadno, dove sorge ora l'odierna citt\u00e0 turca di K\u0131zkalesi.\nCitt\u00e0 autonoma, ebbe notevole importanza commerciale attestata dalla monetazione, durata dal I secolo a.C. fino al tempo di Publio Licinio Egnazio Gallieno, e dalle numerose iscrizioni.\nFacente parte della \"Cilicia Trachea\" divenne un covo di pirati, che furono sottomessi da Gneo Pompeo Magno nel 67 a.C. in seguito alla battaglia di Korakesion (la moderna Alanya). Parte dei pirati sconfitti furono deportati in Grecia e parte in Puglia, come \"il vecchio di Corico\", di cui parla Virgilio nel IV libro delle \"Georgiche\" (vv. 125-150), che viveva felice nel suo piccolo campo presso Taranto.\nCorico divenne quindi stazione navale romana e in seguito importante centro cristiano.\nFamoso l'antro coricio, leggendaria abitazione di Tifone. \nNei suoi pressi \u00e8 l'odierno villaggio di Korgoz."}
{"id": "750687", "revid": "99089", "url": "https://it.wikipedia.org/wiki?curid=750687", "title": "Petrus Diaconus", "text": ""}
{"id": "750688", "revid": "984922", "url": "https://it.wikipedia.org/wiki?curid=750688", "title": "Cantone di Aulnay-sous-Bois-Sud", "text": "Il Cantone di Aulnay-sous-Bois-Sud era una divisione amministrativa dell'Arrondissement di Le Raincy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Aulnay-sous-Bois."}
{"id": "750692", "revid": "287204", "url": "https://it.wikipedia.org/wiki?curid=750692", "title": "Cantone di Le Blanc-Mesnil", "text": "Il Cantone di Le Blanc-Mesnil \u00e8 una divisione amministrativa degli arrondissement di Bobigny e di Le Raincy.\nA seguito della riforma complessiva dei cantoni del 2014 \u00e8 passato da 1 a 2 comuni.\nComposizione.\nPrima della riforma del 2014 comprendeva il solo comune di Le Blanc-Mesnil. Dal 2015 comprende Le Blanc-Mesnil e parte del comune di Drancy."}
{"id": "750693", "revid": "767487", "url": "https://it.wikipedia.org/wiki?curid=750693", "title": "Cantone di Gagny", "text": "Il Cantone di Gagny \u00e8 una divisione amministrativa dell'Arrondissement di Le Raincy.\nA seguito della riforma complessiva dei cantoni del 2014 \u00e8 passato da a comuni.\nComposizione.\nPrima della riforma del 2014 comprendeva il solo comune di Gagny.\nDal 2015 comprende i comuni di:"}
{"id": "750695", "revid": "120804682", "url": "https://it.wikipedia.org/wiki?curid=750695", "title": "Filippo Solibello", "text": "Carriera.\nNel 1991 completa i suoi studi liceali presso il Liceo Scientifico Statale Alessandro Volta di Milano per poi laurearsi in Scienze Politiche presso l'Universit\u00e0 degli Studi di Milano. Fin dai tempi del liceo si occupa di scrittura e regia teatrale.\nNel 1991 approda a Radio Popolare dove conduce Passatel, Bordertrophy e Liberi Tutti per cui idea Liberi Gruppi, un concorso di band emergenti, tuttora in onda.\nNel 1997 passa alla RAI, su Radio 2, come inviato per \"Caterpillar\" dove nel 2000 sostituisce Sergio Ferrentino alla conduzione del programma affiancandosi a Massimo Cirri.\nNel 2005, sempre per Caterpillar, inventa e realizza \u201cM'illumino di meno\u201d, campagna di sensibilizzazione ambientale sui temi del cambiamento climatico e del risparmio energetico alla quale aderiscono ogni anno milioni di cittadini e le pi\u00f9 importanti istituzioni della Republica, dalla Presidenza della Repubblica alle presidenze di Camera e Senato, i ministeri rilevanti sui temi ambientali e le amministrazioni di migliaia di citt\u00e0 in Italia e all'estero.\nNel 2007 pubblica per Chiarelettere insieme a Massimo Cirri \"Nostra eccellenza\", un viaggio-reportage tra le best practice dell'Italia che funziona.\nMolto attivo nella comunit\u00e0 radiofonica europea e mondiale, si trova spesso a rappresentare l'Italia ad eventi come Radio Days Europe e dal 2011 \u00e8 l'unico italiano a far parte del ristretto gruppo di delegati internazionali che formano il Conference Committee della manifestazione\nIn ambito televisivo nel 2004 realizza per Rai 3, insieme a Claudio Sabelli Fioretti, la serie Star Trekking: in ogni puntata della serie il duo ha intervistato un celebre personaggio femminile nel corso di una passeggiata sulle Alpi. Nella stagione 2007-8 con Massimo Cirri anima come voce fuori campo due programmi di Rai Uno: Sabato &amp; domenica ed Effetto Sabato.\nIl 7 dicembre 2007 \u00e8 stato insignito dell'Ambrogino d'oro assieme a Massimo Cirri.\nDal 12 settembre 2011 conduce Caterpillar AM insieme a Benedetta Tobagi sostituita nel 2012 da Natascha Lusenti e dal 2014 da Claudia de Lillo, Marco Ardemagni e Cinzia Poli.\nIl 26 maggio 2012, insieme a Marco Ardemagni, ha commentato la finale dell'Eurovision Song Contest 2012 per Rai 2. L'anno successivo, ai due si aggiunge Natascha Lusenti per il commento di Eurovision Song Contest 2013, mentre dal 2014 i due commentano entrambe le semifinali su Rai 4 e dal 2015 anche la finale su Radio 2.\nDurante le Olimpiadi estive di Londra 2012 ha condotto la trasmissione \"Caterpillar AM Olimpico\", commentando gli eventi sportivi insieme a Marco Ardemagni e Giorgio Lauro.\nProgrammi radiofonici.\nPer Radio Popolare tra il 1991 e il 1997 conduce vari programmi radiofonici tra cui Liberi Tutti, Passatel, Liberi Gruppi, Notturnover \nNel 1997 passa a radiorai e comincia la sua carriera come inviato di \"Caterpillar\" e contemporaneamente presenta, nel 1998, \"Cosa Fatta Lato A\" e, nel 1999, \"Cosa Fatta Lato B\".\nSi tratta di un programma itinerante dove Filippo Solibello andava alla ricerca delle fonti di ispirazione dei protagonisti della musica italiana \nNel 2000 comincia la sua avventurare come autore e conduttore di Caterpillar insieme a Massimo Cirri.\nContemporaneamente intensifica la sua attivit\u00e0 di conduttore ed autore radiofonico.\nSi trova cos\u00ec a presentare varie edizioni del Premio Tenco (1998-1999-2010-2012) \nNell'agosto del 2010 conduce l\"'Earth Day\" dal Circo Massimo di Roma. \nNel 2007-2008-2009-2012 conduce la diretta del Concerto del Primo Maggio di Piazza San Giovanni a Roma per Radio2.\nDal settembre 2011 a oggi \u00e8 autore e conduttore di Caterpillar AM, (insieme a Marco Ardemagni, Benedetta Tobagi per la prima stagione, Natascha Lusenti per la seconda e Claudia de Lillo per quelle a seguire), morning show di Radio2. \nProgrammi televisivi.\nNel 2005 insieme Claudio Sabelli Fioretti conduce \"Star Trekking\" in cui, camminando lungo i sentieri del Trentino, intervista le stelle dello spettacolo italiano. \nLa stagione 2007 vede il ritorno di Solibello in tv come voce fuori campo della trasmissione \"Effetto Sabato\", esperienza che replica poi nella successiva stagione televisiva. .\nLa prima stagione viene divisa prima con Massimo Cirri e la seconda con Giorgio Lauro.\nSempre nella stagione 2007-'08 anima per Rai1, insieme a Massimo Cirri, la rubrica dello chef Fabio Campoli durante la trasmissione \"Sabato e Domenica\" \nNel 2010 Filippo Solibello e Massimo Cirri hanno due trasmissioni televisive tutte loro: nella primavera conducono \"Quelli Di Caterpillar\" programma settimanale sull'attualit\u00e0 e poi in autunno \"Caternoster\" in onda la domenica sera e dedicato ai fatti della settimana appena trascorsa.\nNel 2013 partecipa alla diretta tv del Concertone Del Primo Maggio a fianco di Geppi Cucciari.\nNel 2012 e 2013 conduce in diretta dagli studi di Milano la versione italiana dell\"'Eurovision Song Contest\", la pi\u00f9 grande manifestazione canora del vecchio continente .\nWeb tv.\nPer la web tv di Telethon presenta nel 2008 e nel 2009 la grande maratona di raccolta fondi.\nDal 2009 al 2012 conduce per la web tv di SIPRA il premio Radio Festival.\nNel febbraio 2014, in relazione al festival di Sanremo 2014, conduce con il collega Marco Ardemagni il Dopofestival, in streaming sul sito della Rai.\nAttivit\u00e0 di artista concettuale.\nNel settembre 2011 espone presso la Gloria Maria Gallery di Milano \"CodiCi (Bio-Grafie)\", lavoro multimediale di rielaborazione di codici QR e video di YouTube su personaggi contemporanei. \nNell'aprile del 2012. durante la Milano Design Week 2012 (17-22 aprile) espone la sua opera/performance \u201c\"WOR[L]DS/MILANO\"\u201d, utilizzando la tecnologia del 3DPrint e incrociando il mondo dei Makers con quello dei Social Network. \nPremi e riconoscimenti.\nNel 2004 il premio di Quattroruote per la trasmissione pi\u00f9 amata dagli automobilisti Italiani.\nNel 2004 il Diploma di Medaglia d'Oro del Foyer des Artistes, premio nazionale della cultura.\nNel 2005 vince il premio internazionale AICA per la Comunicazione Ambientale.\nNel 2007 riceve dal Ministro delle Comunicazioni il Premio Aret\u00e8 per la Comunicazione Responsabile..\nNel 2007 vince il Premio Saint Vincent per la Radio, la Grolla d'Oro.\nNel 2007 il Comune di Milano gli conferisce la sua pi\u00f9 alta onorificenza, l'Ambrogino d'Oro per l'impegno profuso in ambito sociale e ambientale con la campagna \u201cM'illumino di Meno\u201d. .\nNel 2008 riceve il Premio Speciale Euromediterraneo per la cultura dell'informazione \nNel 2008 riceve il Premio Amico del Consumatore.\nNel 2008 riceve il Premio Citt\u00e0 di Sasso Marconi. \nNel 2009 riceve il Premio Nazionale \u201cPaolo Borsellino\u201d. \nNel 2010 riceve il premio speciale della giuria del Premio Giornalismo per il Sociale \u201cSodalitas\u201d. \nNel 2011 riceve il Macchianera Blog Award per la miglior trasmissione radiofonica on-line.\nNel 2012 riceve il Macchianera Italian Award per la miglior trasmissione radiofonica on-line.\nNel 2013 riceve il Premio Monteverde-Pasolini. \nNel 2013 viene nominato Ambasciatore del Telefono Rosa .\nNel 2013 con Caterpillar AM riceve il premio Nostalgia di futuro assegnato dalla FIEG. "}
{"id": "750696", "revid": "767487", "url": "https://it.wikipedia.org/wiki?curid=750696", "title": "Cantone di Livry-Gargan", "text": "Il Cantone di Livry-Gargan \u00e8 una divisione amministrativa dell'Arrondissement di Le Raincy.\nA seguito della riforma complessiva dei cantoni del 2014 \u00e8 passato da 1 a 2 comuni.\nComposizione.\nPrima della riforma del 2014 comprendeva il solo comune di Livry-Gargan.\nDal 2015 comprende i comuni di:"}
{"id": "750699", "revid": "984922", "url": "https://it.wikipedia.org/wiki?curid=750699", "title": "Cantone di Montfermeil", "text": "Il Cantone di Montfermeil era una divisione amministrativa dell'Arrondissement di Le Raincy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "750701", "revid": "1610933", "url": "https://it.wikipedia.org/wiki?curid=750701", "title": "Antro coricio", "text": "L'antro coricio \u00e8 situato alle falde del Parnaso nella Focide, regione della Grecia centrale.\nUna profonda gola divide le due \"rupi Fedriadi\", e dentro vi scorre un torrente che al tempo delle piogge riversa cascate di acqua nel fiume Pleistos.\nLa grotta.\nDalla rupe orientale, detta anticamente Hyampea e oggi denominata Phlempukos scaturisce la fonte Castalia che si versa gorgogliando in una vasca scavata nella roccia davanti al peribolo del tempio dell'oracolo di Delfi, affinch\u00e9 l\u00ec potessero fare le abluzioni e purificarsi coloro che intendevano entrare nel tempio.\nNella rupe occidentale dell'acrocoro si trovava la grotta o antro coricio, in greco sacra a Pan e alle ninfe, ricca di figure formate dalle stalattiti, con un ingresso dell'altezza di circa due metri e mezzo, mentre all'interno \u00e8 alta 34 metri e profonda 70 metri.\nSi tramanda che questa era l'abitazione del mostro Tifone, in greco , che volle contendere con Zeus il comando del mondo e per questo, privato dei tendini delle mani e dei piedi, fu gettato nell'antro."}
{"id": "750702", "revid": "287204", "url": "https://it.wikipedia.org/wiki?curid=750702", "title": "I promessi sposi (opera)", "text": ""}
{"id": "750703", "revid": "767487", "url": "https://it.wikipedia.org/wiki?curid=750703", "title": "Cantone di Neuilly-Plaisance", "text": "Il Cantone di Neuilly-Plaisance era una divisione amministrativa dell'Arrondissement di Le Raincy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Neuilly-Plaisance."}
{"id": "750706", "revid": "984922", "url": "https://it.wikipedia.org/wiki?curid=750706", "title": "Cantone di Neuilly-sur-Marne", "text": "Il Cantone di Neuilly-sur-Marne era una divisione amministrativa dell'Arrondissement di Le Raincy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Neuilly-sur-Marne."}
{"id": "750711", "revid": "1186766", "url": "https://it.wikipedia.org/wiki?curid=750711", "title": "Aaz", "text": ""}
{"id": "750712", "revid": "110157", "url": "https://it.wikipedia.org/wiki?curid=750712", "title": "Cantone di Noisy-le-Grand", "text": "Il Cantone di Noisy-le-Grand \u00e8 una divisione amministrativa dell'Arrondissement di Le Raincy.\nA seguito della riforma complessiva dei cantoni del 2014 \u00e8 rimasto invariato.\nComposizione.\nComprende i comuni di:"}
{"id": "750713", "revid": "1714743", "url": "https://it.wikipedia.org/wiki?curid=750713", "title": "Guglielmo II di Provenza", "text": "Origine.\nFiglio del conte d'Avignone, conte di Provenza e marchese di Provenza, Guglielmo I e della prima moglie (come viene sostenuto dalle \"Europ\u00e4ische Stammtafeln\", vol II, 187 (non consultate), Arsenda di Comminges (come risulta dal documento n\u00b0 598 del \"Cartoulaire de l'abbaye de Saint-Victor de Marseille, tome I\", dell'aprile 970, in cui, Guglielmo e la moglie, la contessa Arsinda, fanno congiuntamente una donazione all'abbazia stessa) (ca.950- dopo il 979 anno in cui compare per l'ultima volta citata in un documento), che secondo lo storico Szabolcs de Vajay era figlia del conte Arnaldo di Comminges e della contessa Arsenda di Carcassonne. Sempre secondo Szabolcs de Vajay Arsenda era anche la sorella della viscontessa di Narbonne, Adelaide, che la cita nel suo testamento del 978 (documento n\u00b0 130 dell\"'Histoire G\u00e9n\u00e9rale de Languedoc, Tome V, Preuves, Chartes et Dipl\u00f4mes\".Guglielmo I di Provenza era figlio del conte d'Arles, conte di Avignone e conte di Provenza, Bosone II di Provenza (come ci viene confermato dal documento n\u00b0 29 del \"Cartoulaire de l'abbaye de Saint-Victor de Marseille\" e di Costanza (come ci conferma il monaco e storico benedettino dell'Abbazia di Montmajour, Dom Chantelou, nel suo \"Histoire de Monmajour, Revue Historique de Provence, 1\u00e8re ann\u00e9e\", a pag. 37), che per numerosi storici era Constanza di Provenza (920/30-dopo il 963), la figlia del conte di Vienne, Carlo Costantino. Che Costanza sia la figlia di Carlo Costantino non v'\u00e8 certezza. Secondo alcuni storici che sia la figlia di Carlo Costantino solo per il fatto di avere tale nome che in precedenza nella Provenza non era usato, mentre per altri che hanno confutato tale tesi in quanto in vari documento dell'abbazia di Cluny, si trovano donne con tale nome (il n\u00b0 45, il n\u00b0 390, il n\u00b0 530, il n\u00b0 582 e il n\u00b0 683), Costanza di Provenza era sorellastra di Carlo Costantino, figlia di suo padre Ludovico e la seconda moglie Adelaide.\nBiografia.\nGuglielmo viene citato ancora giovane in due documenti: per la prima volta, nel documento n\u00b0 1837 del \"Recueil des Chartes de l'Abbaye de Cluny, tome III\" inerente a una donazione fatta da suo padre, Guglielmo I, nell'agosto 990, all'abbazia di Cluny; nella seconda nel n\u00b0 153 dell\"'Histoire G\u00e9n\u00e9rale de Languedoc, Tome V, Preuves, Chartes et Dipl\u00f4mes\", del 992, in cui suo padre, Guglielmo I, fece una donazione all'abbazia di san Cesare di Arles controfirmata dall'altro conte di Provenza, il fratello, Rotboldo, la seconda moglie, Adelaide d'Angi\u00f2 e Guglielmo, figlio di primo letto.\nNel 993, alla morte del padre, che si era ritirato in convento presso Avignone, mentre il titolo di marchese di Provenza andava allo zio Rotboldo II, a Guglielmo, ancora minorenne, and\u00f2 il titolo di conte di Provenza, con la tutela dello zio, Rotboldo II, che mantenne il titolo di conte di Provenza che gi\u00e0 aveva col fratello Guglielmo I\nVerso il 1002, come testimonia il monaco cluniacense e cronista, Rodolfo il Glabro, Guglielmo II spos\u00f2 Gerberga di Borgogna (?-1026), figlia del conte e duca Ottone I Guglielmo di Borgogna (958-1026) e di Ermentrude di Reims (950-?), Contessa di M\u00e2con e Besan\u00e7on.\nNel 1005, Guglielmo II viene citato con lo zio Rotboldo II a cui \u00e8 attribuito ancora il titolo di conte (anche se Guglielmo II era ormai da anni, maggiorenne), assieme alla matrigna, la contessa, vedova di suo padre, Guglielmo I, Adelaide d'Angi\u00f2, nel documento n\u00b0 15 del \"Cartoulaire de l'abbaye de Saint-Victor de Marseille\", come artefice e controfirmatario alla stesura del regolamento dall'abbazia di Saint-Victor di Marsiglia.\nNel 1013, Guglielmo, con la moglie Gerberga ed il figlio primogenito, anche lui di nome Guglielmo, fece una donazione all'abbazia di Saint-Victor di Marsiglia.\nGuglielmo mor\u00ec nel 1018, all'assedio del castello di Fos-sur-Mer, in cui era impegnato per riportare all'ordine il visconte di Fos che si era ribellato e rifiutava di riconoscersi vassallo del conte di Provenza. Gli successero i figli Guglielmo IV, Folco Bertrando I e Goffredo I. Dopo la morte di Guglielmo la moglie Gerberga fece due donazioni, in suffragio dell'anima del marito. la prima, in quello stesso anno, coi tre figli e la matrigna del marito, Adelaide; la seconda, l'anno dopo, coi tre figli.\nDiscendenza.\nDal matrimonio con Gerberga nacquero tre figli:"}
{"id": "750714", "revid": "1223843", "url": "https://it.wikipedia.org/wiki?curid=750714", "title": "Attila (opera)", "text": "Attila \u00e8 un'opera di Giuseppe Verdi su libretto di Temistocle Solera tratto dalla tragedia \"Attila, K\u00f6nig der Hunnen\" di Zacharias Werner.\nEsord\u00ec alla Fenice di Venezia il 17 marzo 1846. Gli interpreti e gli artisti coinvolti furono i seguenti:\nL'opera affascin\u00f2 Verdi soprattutto per i protagonisti: Attila, Ezio e Odabella. Il compositore, non del tutto soddisfatto del libretto, chiese a Francesco Maria Piave di apportare alcune modifiche. Solera, resosi irreperibile in Madrid a causa dei debiti, si offese e non collabor\u00f2 mai pi\u00f9 col musicista.\nLa prima dell'opera non ebbe il successo desiderato, tuttavia l'opera si afferm\u00f2 al margine del repertorio ottocentesco, ed \u00e8 eseguita abbastanza spesso anche oggi.\nLa seconda versione ha avuto la prima il 9 settembre 1846 al Teatro degli Avvalorati di Livorno con Sophie L\u00f6we seguita il 28 settembre successivo al Teatro Grande poi Teatro Verdi (Trieste), il 10 ottobre al Teatro Comunale di Bologna, il 26 dicembre al Teatro alla Scala di Milano diretta da Eugenio Cavallini con Eugenia Tadolini, Napoleone Moriani, Achille De Bassini e Marini e al Teatro Ducale di Parma con Antonio Poggi, il 22 aprile 1847 al Teatro Nacional de S\u00e3o Carlos di Lisbona, nel 1848 il 14 marzo all'Her Majesty's Theatre di Londra con Sophie Cr\u00fcwell, il 26 ottobre al Teatro San Carlo di Napoli con la Tadolini e Filippo Colini e il 26 dicembre al Teatro Regio di Torino con Marietta Gazzaniga e De Bassini, nel 1850 il 15 aprile al Niblo's Garden di New York e il 13 dicembre al La Monnaie/De Munt di Bruxelles, il 18 agosto 1852 al Teatro Riccardi (poi Teatro Gaetano Donizetti) di Bergamo, il 17 agosto 1860 a Melbourne e il 10 ottobre 1863 all'Op\u00e9ra de Nice.\nNel 1962 avviene la prima al Teatro Comunale di Firenze diretta da Bruno Bartoletti con Margherita Roberti, Gastone Limarilli, Giangiacomo Guelfi e Boris Christoff, nel 1964 al Teatro dell'Opera di Roma diretta da Fernando Previtali con la Roberti, Limarilli, Mario Zanasi e Raffaele Ari\u00e9, nel 1965 per la radio francese, nel 1977 a Bilbao con Ruggero Raimondi, Antonio Salvadori, Rita Orlandi Malaspina e Nicola Martinucci, nel 1982 al Th\u00e9\u00e2tre du Ch\u00e2telet di Parigi diretta da Gianluigi Gelmetti, nel 1990 al Royal Opera House, Covent Garden di Londra con Ruggero Raimondi, Josephine Barstow e Giorgio Zancanaro, nel 2001 all'Op\u00e9ra national de Paris con Samuel Ramey e Marija Hulehina e nel 2010 al Metropolitan Opera House di New York diretta da Riccardo Muti con Violeta Urmana, Ram\u00f3n Vargas, Giovanni Meoni e Samuel Ramey.\n\u00c8 stata rappresentata in piazza Capitolo ad Aquileia (dove Giuseppe Verdi ha ambientato la vicenda) il 16 luglio 2010, nell'ambito dell'evento \"Attila - l'Opera di Aquileia\".\nGli interpreti che hanno preso parte a questo evento sono stati: Alessandro Svab (Attila), Giorgio Casciarri (Foresto), Andrea Zese (Ezio), Francesca Scaini (Odabella), Alessandro De Angelis (Uldino), Goran Ruzzier (Leone), diretta dal maestro Manlio Benzi, con la regia di Dino Gentili.\nNel 2018 l'opera torna alla Scala per la tradizionale apertura di stagione del 7 dicembre. A impersonare Attila Ildar Abdrazakov, diretto da Riccardo Chailly, per la regia di Davide Livermore\nTrama.\nPrologo.\nAd Aquileia, attorno alla met\u00e0 del V secolo. Gli Unni saccheggiano la citt\u00e0, guidati da Attila. Entra il re degli Unni, che s'infuria quando vede uno stuolo di donne di Aquileia condotto a lui, perch\u00e9 aveva ordinato di non risparmiare nessuno. Uldino gli dice che \u00e8 un omaggio a lui, dato che quelle donne si erano dimostrate abili guerriere quanto i fratelli; Attila \u00e8 ammirato, specialmente da Odabella, figlia del signore di Aquileia, che medita vendetta dopo che l'invasore le ha ucciso la famiglia (\"Santo di patria indefinito amor\"). Attila ammira l'audacia di Odabella, e le chiede cosa voglia. Odabella rivuole la sua spada, e Attila le porge la sua, e lei, ricevuta la spada, pensa di vendicare il padre e la famiglia uccidendolo con essa. Entra il generale romano Ezio, antico avversario di Attila e da lui ammirato, che gli propone di dominare il mondo ma di lasciare a lui l'Italia (\"Tardo per gli anni e tremulo\"). Attila rifiuta sdegnato, ed Ezio parte con atteggiamento pi\u00f9 freddo.\nLa seconda scena \u00e8 a Rio Alto, dopo una tempesta, gli eremiti guardano e aiutano i profughi di Aquileia condotti da Foresto, marito di Odabella. Foresto compiange l'amata e giura di ritrovarla e salvare l'Italia (\"Ella in poter del barbaro!\").\nAtto I.\nOdabella, in un campo presso Roma, si sfoga, e le appare il fantasma del padre (\"Oh, nel fuggente nuvolo\"). Arriva Foresto, che respinge Odabella, accusandola di tradirlo con Attila. Odabella risponde che l'unico motivo per cui segue l'invasore \u00e8 ucciderlo con la sua stessa spada, e Foresto viene rincuorato dalla donna che ama.\nNella sua tenda, Attila ha un incubo, che racconta ad Uldino: presso Roma, la voce di un vecchio gli imponeva di non avvicinarsi (\"Mentre gonfiarsi l'anima\"). Uldino lo invita a scacciare queste visioni, ed Attila si prepara ad invadere Roma. Ma da lontano giungono dei suoni religiosi, e compare una processione guidata dal vecchio Papa Leone l che gli impone di stare lontano da Roma. Attila \u00e8 terrorizzato: il suo sogno si \u00e8 avverato.\nAtto II.\nEzio, con ira, viene a sapere che l'imperatore Valentiniano ha imposto una tregua con gli Unni, e ricorda i tempi antichi dell'onore romano (\"Dagli immortali vertici\"). Giunge Foresto che gli comunica l'intenzione di uccidere Attila, ed Ezio si accorda con lui, sapendo che correr\u00e0 a morte se l'azione fallir\u00e0.\nAl banchetto con i Romani, i Druidi avvertono Attila che i presagi sono nefasti, ma lui non li ascolta. A turbare la festa giunge anche un vento che spegne tutti i fuochi, e provoca terrore tra gli astanti. I fuochi si riaccendono, e Foresto dice ad Odabella che Attila sta per bere una coppa avvelenata che ha preparato lui. Ma Odabella vuole solo sua la vendetta ed avverte l'invasore, ma gli chiede di essere lei a occuparsi di Foresto. Attila non solo esaudisce i suoi desideri, ma le offre di diventare regina.\nAtto III.\nForesto \u00e8 deluso dal comportamento di Odabella (\"Che non avrebbe il misero\") e viene a sapere da Uldino che i Romani sono nel campo unno, pronti ad uccidere Attila. Arriva anche Ezio, e dopo di lui, Odabella, che fugge dal talamo nuziale. Giunge Attila, in cerca della sposa; ma i tre lo fermano, intenzionati ad eliminarlo. Il re ricorda a ciascuno i favori concessi: ad Ezio la salvezza di Roma, a Foresto la grazia, ad Odabella il trono. Ma i tre vendicatori non recedono e Odabella lo pugnala a morte, mentre i Romani dilagano per il campo sterminando gli Unni.\nOrganico orchestrale.\nLa partitura di Verdi prevede l'utilizzo di:\nDa suonare internamente\nRomanza alternativa per Napoleone Moriani.\nIl manoscritto, custodito negli archivi del Museo Teatrale alla Scala, con numero di inventario 11113 e con segnatura MS MUS 97 \u00e8 l'originale autografo di Verdi.\nTale romanza fu scritta per il celebre cantante Napoleone Moriani, nato a Firenze nel 1808 e morto sempre nella stessa citt\u00e0 nel 1878, soprannominato il \u201ctenore dalla bella morte\u201d per la sua particolare bravura nell'interpretazione delle scene in cui il protagonista era costretto dalla trama a passare a miglior vita.\nCant\u00f2 a lungo con Giuseppina Strepponi, con la quale ebbe una relazione amorosa durata sino al 1840, che port\u00f2 secondo alcuni commentatori anche alla nascita di un figlio.\nLa romanza fu accompagnata da una lettera di Verdi al cantante (conservata anch'essa presso il Museo con numero di inventario 11111 e segnatura CA 5899) che dice: \u201cEccoti la romanza di cui farai quello che vorrai. Tu ieri sera mi parlasti di compenso, ed in questo lascio fare a te ci\u00f2 che crederai conveniente. Add\u00ec 21 dic. 1846\u201d.\nIl manoscritto consta di 12 facciate, 11 delle quali scritte, e si trova in buono stato di conservazione. Vi sono notate 33 battute di musica.\nL'orchestrazione comprende: flauto, 2 oboi, due clarinetti, 2 corni in Mi bemolle e 2 in La bemolle, 2 fagotti, arpa, violini, viole, violoncelli e contrabbassi.\nNon si tratta certo di una pagina scritta di fretta e controvoglia: l'aria presenta una ampia articolazione ed \u00e8 pi\u00f9 lunga rispetto all'aria sostituita \u201cChe non avrebbe il misero\u201d.\nTra le preziosit\u00e0 da segnalare, indubbiamente la linea melodica molto equilibrata, la inaspettata modulazione iniziale che porta al Re bemolle, tonalit\u00e0 d'impianto dell'aria, al posto del do minore originale, oltre, e questo \u00e8 indubbiamente l'aspetto pi\u00f9 notevole, la delicata e varia strumentazione.\nMoriani vendette ben presto la sua copia che comparve gi\u00e0 l'anno seguente in alcune edizioni della riduzione per canto e pianoforte, come testimoniano esemplari ancora oggi custoditi al British Museum (H. 473-91) e alla Biblioteca Nazionale di Parigi (Vm5\u00a01846) entrambi, come nota Julian Budden (Le opere di Verdi, Torino 1985), con gravi inesattezze armoniche."}
{"id": "750715", "revid": "767487", "url": "https://it.wikipedia.org/wiki?curid=750715", "title": "Cantone di Le Raincy", "text": "Il Cantone di Le Raincy era una divisione amministrativa dell'Arrondissement di Le Raincy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di "}
{"id": "750716", "revid": "115449", "url": "https://it.wikipedia.org/wiki?curid=750716", "title": "Guglielmo il Liberatore", "text": ""}
{"id": "750717", "revid": "767487", "url": "https://it.wikipedia.org/wiki?curid=750717", "title": "Cantone di Sevran", "text": "Il Cantone di Sevran \u00e8 una divisione amministrativa dell'Arrondissement di Le Raincy.\nA seguito della riforma complessiva dei cantoni del 2014 \u00e8 passato da 1 a 2 comuni.\nComposizione.\nPrima della riforma del 2014 comprendeva il solo comune di Sevran.\nDal 2015 comprende i comuni di:"}
{"id": "750719", "revid": "1305772", "url": "https://it.wikipedia.org/wiki?curid=750719", "title": "Abd", "text": ""}
{"id": "750720", "revid": "767487", "url": "https://it.wikipedia.org/wiki?curid=750720", "title": "Cantone di Tremblay-en-France", "text": "Il Cantone di Tremblay-en-France \u00e8 una divisione amministrativa dell'Arrondissement di Le Raincy.\nA seguito della riforma complessiva dei cantoni del 2014 \u00e8 passato da 1 a 4 comuni.\nComposizione.\nPrima della riforma del 2014 comprendeva il solo comune di Tremblay-en-France.\nDal 2015 comprende i comuni di:"}
{"id": "750721", "revid": "1573940", "url": "https://it.wikipedia.org/wiki?curid=750721", "title": "Liese Prokop", "text": "Biografia.\nIn giovent\u00f9 era stata una atleta di ottimo livello, specializzata nelle prove multiple: ha vinto la medaglia di argento nel pentathlon alle Olimpiadi di Citt\u00e0 del Messico 1968; l'anno prima si era laureata campionessa all'Universiade a Tokyo, mentre nel 1969 aveva vinto il titolo europeo, stabilendo anche il primato mondiale. Il suo allenatore di quel periodo Gunnar Prokop \u00e8 in seguito diventato suo marito.\nNel 1969 era stata eletta al parlamento (\"Landtag\") della Bassa Austria, cominciando la carriera politica, svolta tutta nelle file della \u00d6VP. Dal 1981 al 1992 fu ministro del governo regionale, nel 1992 divenne vicepresidente dell'esecutivo del \"Land\".\nDopo le dimissioni di Ernst Strasser, il 22 dicembre 2004 fu nominata dal cancelliere Wolfgang Sch\u00fcssel Ministro degli Interni, prima donna a ricoprire questa carica nella storia dell'Austria.\n\u00c8 morta il 31 dicembre 2006 in seguito alla rottura dell'aorta."}
{"id": "750722", "revid": "767487", "url": "https://it.wikipedia.org/wiki?curid=750722", "title": "Cantone di Villepinte", "text": "Il Cantone di Villepinte era una divisione amministrativa dell'Arrondissement di Le Raincy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Villepinte."}
{"id": "750727", "revid": "1186766", "url": "https://it.wikipedia.org/wiki?curid=750727", "title": "Abg", "text": ""}
{"id": "750728", "revid": "15756", "url": "https://it.wikipedia.org/wiki?curid=750728", "title": "James George Thirlwell", "text": "Emerso nell'era della no-wave (a cui viene talvolta associato), la sua opera, tuttavia, presenta una variet\u00e0 di influenze (musica contemporanea, punk, elettronica, industrial) che ne impedisce l'incasellamento in un particolare genere.\nBiografia.\nThirlwell nacque a Melbourne, Australia. Studi\u00f2 belle arti al Melbourne State College (oggi parte dell'universit\u00e0 di Melbourne) prima di trasferirsi a Londra, Inghilterra nel 1978, dove suon\u00f2 col gruppo post-punk prag VEC \u00e8 form\u00f2 il primo dei suoi numerosi progetti musicali: Foetus. Pubblic\u00f2 il singolo \"Spite Your Face/OKFM\" nel 1981, per l'etichetta da lui stesso fondata, la Self-Immolation records. Nei tre anni successivi pubblic\u00f2 altri due singoli, un EP e tre LP: \"Deaf\", \"Ache\" e \"Hole\".\nNel 1983 Thirlwell si spost\u00f2 a New York, dove \u00e8 tutt'oggi alloggiato. Dopo questo trasferimento ha pubblicato sei singoli, (incluso \"Stinkfist\" con Lydia Lunch), e diciassette album, oltre a diversi remix e numerose collaborazioni con altri artisti come i Nine Inch Nails, i The The ed i Voivod. Inoltre, negli anni ottanta, con lo pseudonimo di Clint Ruin, Thirlwell contribu\u00ec ad alcune pubblicazioni dei Nurse With Wound.\nNei primi anni novanta ha dato vita al suo progetto parallelo Steroid Maximus, una collezione interamente strumentale di campionamenti raccolti qua e l\u00e0, in maniera apparentemente casuale, dalla storia della musica del XX secolo.\nDal 2000 Thirlwell \u00e8 diventato ancora pi\u00f9 attivo come compositore, avendo scritto materiale sotto commissione per Bang on a Can e Kronos Quartet. Ha inoltre inaugurato il suo progetto sperimentale Manorexia.\nAttualmente, \u00e8 anche attivo come DJ sotto lo pseudonimo di DJ OTESFU (anagramma di Foetus), \u00e8 membro dei freq out e della THE FREQ_OUT ORCHESTRA, e continua a comporre e ad esibirsi regolarmente.\nAlter ego e molteplici personalit\u00e0.\nAttraverso la sua carriera, Thirlwell ha giocato con la sua stessa identit\u00e0 pubblicando la sua musica attraverso diversi alter ego. Durante la prima fase della sua carriera, i \"gruppi\" di Thirlwell erano costituiti da una moltitudine di personaggi inventati: Foetus Under Glass, ad esempio, consisteva di Frank Want e Phillip Toss; Scraping Foetus off the Wheel fu, invece, il gruppo di Want e Clint Ruin. Per confondere ancor di pi\u00f9 le idee, Thirlwell adott\u00f2 queste personalit\u00e0 anche fuori dai suoi progetti; ad esempio, Frank Want pu\u00f2 essere trovato nelle collaborazioni con i The The.\nIn particolare, si fece notare il personaggio di Clint Ruin. Durante la met\u00e0 degli anni ottanta ed i primi novanta Thirlwell utilizzo esclusivamente questo pseudonimo, rilasciando anche interviste con quel nome. Nei panni di Ruin, Thirlwell fu membro dei Wiseblood e dei Flesh Volcano, registr\u00f2 due EP in collaborazione con Lydia Lunch, e fu protagonista di un film di Richard Kern. Ruin \u00e8 anche fra i crediti di numerosi dischi, soprattutto come produttore: fra gli altri si ricordano i Boss Hog, i Coil, i Fur Bible, Annie Hogan, i Nurse With Wound, i Pigface, i Sonic Youth, i Workdogs e altri.\nQuesta pratica venne abbandonata nel 1995, e \"J. G. Thirlwell\" \u00e8 accreditato su tutte le seguenti pubblicazioni.\nMusica.\nLa musica di J. G. Thirlwell - con il nome dei suoi vari progetti: Foetus, Wiseblood, Steroid Maximus, Baby Zizanie, Manorexia e altri - include elementi di punk rock, musica classica del XX secolo (Stockhausen, Var\u00e8se, Cage) e antecedente (Beethoven, Grieg, Strauss e soprattutto Wagner), swing e blues da orchestrina, musica elettronica, colonne sonore di film horror, no-wave, new wave, industrial e pop. Tutti questi ingredienti sono accostati o sovrapposti uno sull'altro con un piglio anarchico e dadaista che ricorda a tratti l'eclettismo di Frank Zappa.\nSeguendo una linea di composizione che punta sempre all'eccesso, allo shock, alla sovrabbondanza, Thirlwell combina percussioni, distorsioni, campionamenti, musica epica e una voce dura e sarcastica. Le sue sinfonie sono fatte di odio, dolore, violenza, sconfitta e furia.\nFavorito dalle nuove tecniche di produzione introdotte negli anni ottanta, specialmente per quanto riguarda le basi elettroniche, Thirlwell \u00e8 sempre stato in grado di gestire con indipendenza lo studio di registrazione come fosse un vero e proprio strumento musicale, pur senza avere solide nozioni nei campi dell'armonia e della composizione. La sua formazione da autodidatta si percepisce soprattutto nei lavori dei primi anni della sua carriera, in cui le spigolosit\u00e0 e le dissonanze \"involontarie\" non venivano corrette o smussate, di modo che il risultato fosse ancora pi\u00f9 violento e shockante. Era lo stesso principio che stava alla base del movimento no-wave (corrente artistica che rifiutava in blocco l'idea di musica come insieme di suoni armonici e ragionati). Thirlwell per\u00f2 si differenziava da questo movimento: laddove la no-wave dava origine a spaventose e spesso inascoltabili cacofonie che rappresentavano l'antitesi della musica, Thirlwell adoperava i linguaggi stessi della musica a fini burleschi e derisori: il suo primo LP, \"Deaf\", si apre proprio con una parodia canzonatoria del movimento no-wave.\nTesti.\nI temi pi\u00f9 ricorrenti dei suoi testi sono la distruzione, la persecuzione, l'ansia, l'abuso sessuale, l'incesto, il masochismo, la rabbia, l'auto-distruzione, il pregiudizio, l'omicidio ed il fallimento, spesso espressi attraverso liriche nichiliste, ciniche e sarcastiche che hanno pochi eguali all'interno della musica.\nAnche nei testi, Thirlwell gioca molto alla contrapposizione degli elementi pi\u00f9 disparati: a disumani elenchi di efferatezze, blasfemie, torture e brutalit\u00e0 varie, vengono accostati versi della Bibbia, di Shakespeare e di Dante; proverbi e adagi secolari vengono filtrati e stravolti dallo slang nichilistico dei punkers contemporanei; le filastrocche per bambini vanno a braccetto con inni sacri o patriottici per raccontare di stupri e violenze; e innumerevoli sono i giochi di parole, spesso ironici e gratuiti.\nColonne sonore.\nJames George Thirllwer ha composto colonne sonore per il cinema e le case di produzione come Adult Swim, Cartoon Network e Comedy Central."}
{"id": "750729", "revid": "984922", "url": "https://it.wikipedia.org/wiki?curid=750729", "title": "Cantone di Aubervilliers-Est", "text": "Il Cantone di Aubervilliers-Est era una divisione amministrativa dell'Arrondissement di Saint-Denis.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Aubervilliers."}
{"id": "750730", "revid": "984922", "url": "https://it.wikipedia.org/wiki?curid=750730", "title": "Cantone di Aubervilliers-Ovest", "text": "Il Cantone di Aubervilliers-Ovest era una divisione amministrativa dell'Arrondissement di Saint-Denis.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Aubervilliers."}
{"id": "750734", "revid": "339392", "url": "https://it.wikipedia.org/wiki?curid=750734", "title": "Vittorio Veneto (incrociatore)", "text": ""}
{"id": "750735", "revid": "8660", "url": "https://it.wikipedia.org/wiki?curid=750735", "title": "Cantone di La Courneuve", "text": "Il Cantone di La Courneuve \u00e8 una divisione amministrativa dell'Arrondissement di Saint-Denis.\nA seguito della riforma complessiva dei cantoni del 2014 \u00e8 passato da 1 a 3 comuni.\nComposizione.\nPrima della riforma del 2014 comprendeva il solo comune di La Courneuve.\nDal 2015 comprende i comuni di:"}
{"id": "750736", "revid": "226458", "url": "https://it.wikipedia.org/wiki?curid=750736", "title": "Cantone di \u00c9pinay-sur-Seine", "text": "Il Cantone di \u00c9pinay-sur-Seine \u00e8 una divisione amministrativa dell'Arrondissement di Saint-Denis.\nA seguito della riforma complessiva dei cantoni del 2014 \u00e8 passato da 1 a 3 comuni.\nComposizione.\nPrima della riforma del 2014 comprendeva il solo comune di \u00c9pinay-sur-Seine.\nDal 2015 comprende parte del comune di \u00c9pinay-sur-Seine e i comuni di:"}
{"id": "750738", "revid": "97572396", "url": "https://it.wikipedia.org/wiki?curid=750738", "title": "Eiettore", "text": "L'eiettore \u00e8 una macchina senza organi in movimento, che pu\u00f2 essere impiegata sia come compressore che come pompa per ottenere l'abbassamento della pressione di un fluido mediante l'alimentazione di un fluido (di natura uguale o diversa).\nGli eiettori sono in genere impiegati:\nVi sono poi numerose applicazioni diverse, che sfruttano comunque il principio di base, secondo cui un fluido con elevata quantit\u00e0 di moto, incontrandone uno con una bassa, trasmette la quantit\u00e0 di moto dal primo al secondo come in un urto anelastico."}
{"id": "750739", "revid": "1983214", "url": "https://it.wikipedia.org/wiki?curid=750739", "title": "Cantone di Pierrefitte-sur-Seine", "text": "Il Cantone di Pierrefitte-sur-Seine era una divisione amministrativa dell'Arrondissement di Saint-Denis.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "750740", "revid": "1573940", "url": "https://it.wikipedia.org/wiki?curid=750740", "title": "Sus barbatus", "text": "Il cinghiale barbato (Sus barbatus ) \u00e8 una specie di suide originaria del Sud-est asiatico.\nDescrizione.\nDimensioni.\nMisura 122-152 cm di lunghezza testa-corpo per un peso di 57-83 kg. La coda misura 20-30 cm.\nAspetto.\nIl cinghiale barbato deve il suo nome alla caratteristica \u00abbarba\u00bb di setole bianco-giallastre presenti sul muso, stretto e allungato. Il corpo, di costituzione snella, \u00e8 di colore grigio o marrone ed \u00e8 ricoperto da una scarsa peluria. La coda termina con due ciuffi di peli e le zampe sono lunghe e sottili. I maschi sono leggermente pi\u00f9 grandi delle femmine e presentano due paia di piccole verruche facciali.\nAttualmente vengono riconosciute due sottospecie: \"S. b. barbatus\" e \"S. b. oi\". Molto simili tra loro, si distinguono per l'aspetto delle loro barbe: \"S. b. oi\" ha una barba ispida intorno al grugno, mentre \"S. b. barbatus\" ha lunghe setole che crescono lungo l'intera superficie delle guance. Fino a poco tempo fa, anche \"Sus ahoenobarbus\" (il cinghiale barbato di Palawan) era considerato una sottospecie di cinghiale barbato, ma oggi viene considerato come specie a s\u00e9.\nQuando \u00e8 nervoso, il cinghiale barbato pu\u00f2 emettere un rumoroso latrato.\nBiologia.\nIl cinghiale barbato si nutre di un'ampia gamma di sostanze, tra cui frutta, semi e radici di querce, castagne e dipterocarpi, lombrichi, piccoli vertebrati, uova di tartaruga e carogne. In un caso documentato, un esemplare \u00e8 stato visto divorare un pitone malese (\"Python curtus\") ucciso da poco. Il cinghiale barbato segue spesso i branchi di scimmie, cibandosi dei frutti scartati che esse lasciano cadere sul terreno, e a sua volta viene seguito dai fagiani, che si alimentano sul terreno rivoltato dai cinghiali.\nIl cinghiale barbato \u00e8 l'unico suide che intraprende una migrazione annuale. Il motivo di tali spostamenti non \u00e8 stato ancora pienamente compreso, ma si ritiene che sia associato alla ricerca del cibo, come i frutti dell'albero della canfora (\"Dryobalanops aromatica\").\nIl cinghiale barbato vive in grandi gruppi matriarcali che possono comprendere fino a 200 individui. I maschi adulti si aggregano a questi gruppi solamente per accoppiarsi. L'accoppiamento coincide con i periodi di fioritura e fruttificazione degli alberi della foresta. I petali che cadono possono fungere da stimolo visivo all'accoppiamento, segnalando la disponibilit\u00e0 di nutrimento essenziale da cui ricavare energie necessarie per la gravidanza e l'allattamento.\nDopo un periodo di gestazione da 90 a 120 giorni, le femmine lasciano il gruppo per andare a partorire in grandi nidi costruiti con ramoscelli e vegetazione. Ogni cucciolata \u00e8 costituita in media da 7 od 8 piccoli, ma il loro numero pu\u00f2 variare tra 4 e 11. Alla nascita i piccoli sono ricoperti da un manto striato che serve come mimetizzazione dai predatori, come i coccodrilli marini e i leopardi nebulosi. I piccoli rimangono con la madre fino ad un anno di et\u00e0 e raggiungono la maturit\u00e0 sessuale tra i 10 e i 20 mesi.\nDistribuzione e habitat.\nIl cinghiale barbato \u00e8 originario del Sud-est asiatico e ciascuna sottospecie occupa un areale distinto. \"S. b. barbatus\" \u00e8 presente prevalentemente nel Borneo, dove costituisce l'unica specie di suide indigena, ma popolazioni pi\u00f9 piccole si incontrano anche sulle isole limitrofe appartenenti all'arcipelago delle Sulu (Filippine). \"S. b. oi\" \u00e8 diffuso nella Malesia peninsulare, a Sumatra, Bangka e nelle isole Riau. La specie abita principalmente nelle foreste pluviali sempreverdi tropicali, ma si pu\u00f2 trovare anche sulle spiagge, nelle regioni montuose e tra le mangrovie.\nTassonomia.\nCome gi\u00e0 detto, ne vengono riconosciute due sottospecie:\nConservazione.\nLe principali minacce per la sopravvivenza del cinghiale barbato sono la distruzione e il degrado dell\"'habitat\" causati dalla deforestazione e dall'industria del legname. Il cinghiale barbato costituisce una fonte primaria di proteine per le comunit\u00e0 locali ed \u00e8 stato cacciato in modo sostenibile per migliaia di anni. Tuttavia, la perdita di \"habitat\" e la conseguente riduzione della disponibilit\u00e0 di cibo hanno ridotto le popolazioni di cinghiale barbato al punto tale da non consentire pi\u00f9 la caccia tradizionale.\nIl cinghiale comune (\"Sus scrofa\"), che abita le stesse zone del cinghiale barbato, si adatta meglio agli ambienti modificati dall'uomo e si teme che possa soppiantare del tutto il cinghiale barbato se il disboscamento e la deforestazione si intensficheranno.\nDi fronte alla distruzione e al degrado degli \"habitat\", le riserve rimangono un importante rifugio per il cinghiale barbato. In Malesia, il parco nazionale di Taman Negara potrebbe sostenere una popolazione numerosa, ma non \u00e8 chiaro se la specie vi sia ancora presente. Essa vive comunque nel parco nazionale di Endau-Rompin nella parte meridionale della Malesia peninsulare e nel parco nazionale di Kerinci Seblat a Sumatra, ed \u00e8 probabile che sia presente anche in altre aree protette.\nLa legge sulla protezione della fauna selvatica del 1972 proibisce la caccia al cinghiale barbato senza licenza nella Malesia peninsulare e la Sezione 33 della Sarawak Wildlife Protection Ordinance del 1998 ne vieta la vendita della carne. Tuttavia, con la rapida diminuzione del numero di esemplari, i conservazionisti hanno raccomandato che la caccia venga regolamentata e le foreste gestite in maniera tale da prevenire ulteriori perdite di \"habitat\"."}
{"id": "750744", "revid": "1564499", "url": "https://it.wikipedia.org/wiki?curid=750744", "title": "Abq", "text": ""}
{"id": "750745", "revid": "1305772", "url": "https://it.wikipedia.org/wiki?curid=750745", "title": "Abr", "text": ""}
{"id": "750747", "revid": "123939530", "url": "https://it.wikipedia.org/wiki?curid=750747", "title": "Dialetto alessandrino", "text": "Il dialetto alessandrino (\"lissandren\") \u00e8 una variet\u00e0 della lingua piemontese parlata in parte della provincia di Alessandria.\nDescrizione.\nSul dialetto alessandrino esiste una discreta documentazione storica relativa a poeti e scrittori in vernacolo. Importanti, anche se non numerosi, i personaggi alessandrini che nel corso dei secoli si espressero vernacolo. Alcuni amarono il genere letterario o meglio ancora il dialogo umoristico-satirico fin dal Cinquecento. Altri preferirono esprimersi scrivendo rime e composizioni in versi.\nCaratteristica dell'alessandrino, che \u00e8 un dialetto appartenente al gruppo orientale della lingua piemontese, \u00e8 di differire in modo notabile dagli altri dialetti del Piemonte, in quanto maggiormente vicino alle variet\u00e0 lombarde ed emiliane (il continuum dialettale emiliano si estende infatti fino al Tortonese).\nPer esempio: signore e signora vengono tradotti indistintamente come \"sciur\" e \"sciura\" tipici della lingua lombarda o come \"mons\u00f9\" e \"madamen\" tipici della lingua piemontese.\nBrano in alessandrino.\nIn \u00f2m l'\u00e9iva d\u00f3i fi\u00f3i.&lt;br&gt;\nEr pu giovo \u00ebd sti fi\u00f3i l'ha dicc a s\u00f2 pari: \u201cPap\u00e0, dami ra part dij ben ch'om toca!\u201d. E lu o j'ha spart\u00ec e o j'ha dacc ra soa part.&lt;br&gt;\nE da l\u00e9i a pochi d\u00ec, er fi\u00f3 pu giovo l'ha facc su tut e l'\u00e8 andacc ant in pais lontan, e l\u00e0 l'ha sgar\u00e0 tut er facc s\u00f2 a f\u00e8 der sbauci.&lt;br&gt;\nE quand ch'o n'\u00e8iva pu n\u00e9nt afacc, i \u00e8 stacc 'na gran carestia ant col pais, e lu l'ha prinsipi\u00e0 a slant\u00e8 par vivi.&lt;br&gt;\nE l'\u00e8 andacc e o s'\u00e8 antrodot an ca 'd jeun dij sitadin 'd col pais ch'o l'ha mand\u00e0 a ra s\u00f2 cassinna a f\u00e8 ra vuardia ai gh\u00e9n.&lt;br&gt;\nE bramava d'ampiss ra panza der giandori ch'i mangiavu ij gh\u00e9n, e anseun a-j na dava.&lt;br&gt;\nMa quand ch'l'ha vist o s\u00f2 disingan, l'ha dicc: \"O quanta gent 'd servissi an c\u00e0 'd m\u00e8 pari, ch'i han der pan a uffa, e m\u00e9i acsich\u00ec a ma m\u00f3r dra fam!&lt;br&gt;\nL'\u00e8 m\u00e8j ch'a m'\u00e0ussa, e ch'a vaga da m\u00e8 pari, e a-j dir\u00f2: \"Pap\u00e0, m\u00e9i a i h\u00f2 manc\u00e0 c\u00f2ntra o S\u00e9 e c\u00f2ntra t\u00e9i\"&lt;br&gt;\n\"A 'n m\u00e9rit gnanca pu d'essi ciam\u00e0 t\u00f2 fi\u00f3. Tratmi 'm\u00e8 ch'a fissa jeun d'o t\u00f2 servissi\"\".&lt;br&gt;\nE su ch'l'\u00e8 stacc, l'\u00e8 andacc da s\u00f2 pari. Antratant ch'l'era ancora lontan, s\u00f2 pap\u00e0 o l'ha vist e pij\u00e0 da ra compassion o j'\u00e8 cors anc\u00f2ntra e o n'ha brass\u00e0 er c\u00f2l, e ol l'ha bas\u00e0.&lt;br&gt;\nE is fi\u00f3 o j'ha dicc: \"Pap\u00e0, i h\u00f2 manc\u00e0 c\u00f2ntra o S\u00e9 e c\u00f2ntra 'd t\u00e9i. A 'm m\u00e9rit gnanca d'essi ciam\u00e0 t\u00f2 fi\u00f3\".&lt;br&gt;\nEr pari l'ha dicc ai s\u00f2 servidor: \"Prest, tir\u00e9 f\u00f2ra l'avst\u00ec pu pressios, e but\u00e8jli and\u00f2ss, e mitij l'anel ant o dij e ij stival\u00e8n ai p\u00e8.&lt;br&gt;\nE amn\u00e8 ch\u00ec er vid\u00e8l grass, e mass\u00e8li, e ch'os mangia e ch'os staga alegrament.&lt;br&gt;\nP\u00ebrch\u00e9 ist m\u00e8 fi\u00f3 l'era m\u00f2rt e l'\u00e8 risussit\u00e0, o s'era pers e o s'\u00e8 trov\u00e0\". E l\u00e9i i han prinsipi\u00e0 a f\u00e8 'n grand past e st\u00e8ssni al\u00e9gher.&lt;br&gt;\nAnlora er fi\u00f3 prim a l'era an campagna e quand ch'o tornava, e avzin\u00e0ndsi a ra ca, l'ha sant\u00ec ch'i sonavo e ch'i balavo.&lt;br&gt;\nE l'ha ciam\u00e0 jeun dij servidor e ol l'ha interog\u00e0 su ch'l'era su ch\u00ec.&lt;br&gt;\nE l'\u00e0ter l'ha risp\u00f2st: \"L'\u00e9 torn\u00e0 a ca t\u00f2 fradel e t\u00f2 pari l'ha mass\u00e0 in vid\u00e8l grass p\u00ebrch\u00e9 ol l'ha ricuper\u00e0 san e salv\".&lt;br&gt;\nE lu l'\u00e9 andacc an c\u00f2lra e 'n voriva pu intr\u00e8 drent; donca l'\u00e8 surt\u00ec f\u00f2ra er pari, ch'l'ha prinsipi\u00e0 a pregheli.&lt;br&gt;\nMa lu a l'ha risp\u00f2st e l'ha dicc al s\u00f2 pari: \"L'\u00e8 z\u00e0 tancc ani che m\u00e9i at serv, e a n'h\u00f2 maj trasgred\u00ec jeun dij t\u00f2 \u00f3rdin, e 'n t' m'hai maj dacc in crav\u00e8t par ch'a 'm la godissa con ij m\u00e8 amis.&lt;br&gt;\nMa da d\u00f2p ch'o j'\u00e8 avn\u00ec ch\u00ec is t\u00f2 fi\u00f3, ch' l'ha divor\u00e0 tut er facc s\u00f2 con der doni 'm\u00e8 si s\u00e9ja, t'hai mass\u00e0 par lu er videl grass\".&lt;br&gt;\nMa er pari o j'ha dicc: \"Fi\u00f3, t\u00e9i t'\u00e8i s\u00e9mper con m\u00e9i, e tut col ch'a i h\u00f2 m\u00e9i l'\u00e9 t\u00f2.&lt;br&gt;\nMa l'era ben giust da f\u00e9 in gran past e da f\u00e9 festa p\u00ebrch\u00e8 is t\u00f2 fradel l'era m\u00f2rt e l'\u00e8 risussit\u00e0; o s'era pers e o s'\u00e8 trov\u00e0\".\nIn questo brano si evidenziano tutte le differenze dell'alessandrino rispetto al piemontese standard (o koin\u00e9, dal greco antico, \"lingua comune\"): "}
{"id": "750748", "revid": "842", "url": "https://it.wikipedia.org/wiki?curid=750748", "title": "Corico(Teke)", "text": ""}
{"id": "750749", "revid": "991694", "url": "https://it.wikipedia.org/wiki?curid=750749", "title": "Giuseppe Garibaldi (portaerei)", "text": ""}
{"id": "750750", "revid": "984922", "url": "https://it.wikipedia.org/wiki?curid=750750", "title": "Cantone di Saint-Denis-Nord-Ovest", "text": "Il Cantone di Saint-Denis-Nord-Ovest era una divisione amministrativa dell'Arrondissement di Saint-Denis.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Saint-Denis."}
{"id": "750751", "revid": "984922", "url": "https://it.wikipedia.org/wiki?curid=750751", "title": "Cantone di Saint-Denis-Nord-Est", "text": "Il Cantone di Saint-Denis-Nord-Est era una divisione amministrativa dell'Arrondissement di Saint-Denis.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Saint-Denis."}
{"id": "750752", "revid": "88740", "url": "https://it.wikipedia.org/wiki?curid=750752", "title": "Abt", "text": ""}
{"id": "750753", "revid": "1305772", "url": "https://it.wikipedia.org/wiki?curid=750753", "title": "Abz", "text": ""}
{"id": "750754", "revid": "984922", "url": "https://it.wikipedia.org/wiki?curid=750754", "title": "Cantone di Saint-Denis-Sud", "text": "Il Cantone di Saint-Denis-Sud era una divisione amministrativa dell'Arrondissement di Saint-Denis.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte del comune di Saint-Denis, parte del comune di Saint-Ouen e il comune di L'\u00cele-Saint-Denis."}
{"id": "750755", "revid": "984922", "url": "https://it.wikipedia.org/wiki?curid=750755", "title": "Cantone di Saint-Ouen", "text": "Il Cantone di Saint-Ouen \u00e8 una divisione amministrativa dell'Arrondissement di Saint-Denis.\nA seguito della riforma complessiva dei cantoni del 2014 \u00e8 passato da 1 a 3 comuni.\nComposizione.\nPrima della riforma del 2014 comprendeva solo parte del comune di Saint-Ouen.\nDal 2015 comprende parte del comune di \u00c9pinay-sur-Seine e i comuni di:"}
{"id": "750756", "revid": "73843", "url": "https://it.wikipedia.org/wiki?curid=750756", "title": "Aca", "text": ""}
{"id": "750758", "revid": "767487", "url": "https://it.wikipedia.org/wiki?curid=750758", "title": "Cantone di Stains", "text": "Il Cantone di Stains era una divisione amministrativa dell'Arrondissement di Saint-Denis.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Stains."}
{"id": "750759", "revid": "1305772", "url": "https://it.wikipedia.org/wiki?curid=750759", "title": "Acc", "text": ""}
{"id": "750763", "revid": "984922", "url": "https://it.wikipedia.org/wiki?curid=750763", "title": "Cantone di La Chapelle-la-Reine", "text": "Il Cantone di La Chapelle-la-Reine era una divisione amministrativa dell'Arrondissement di Fontainebleau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "750764", "revid": "282063", "url": "https://it.wikipedia.org/wiki?curid=750764", "title": "Vadim Schneider", "text": "Carriera.\nNato a Parigi, Vadim si trasfer\u00ec a Montr\u00e9al, in Canada, all'et\u00e0 di 10 anni nel 1996. Aveva quattro fratelli pi\u00f9 piccoli di lui: Niels, Volodia, Aliocha e Vassili e frequent\u00f2 un istituto privato di Montr\u00e9al il Coll\u00e9ge Jean De Br\u00e9beuf. La sua carriera da attore cominci\u00f2 in teatro, ma nel 2001 venne selezionato per interpretare la parte di Sebastien Dub\u00e9 nella serie televisiva \"15/Love\". Nel 2003 iniziarono le riprese, ma sfortunatamente l'8 settembre dello stesso anno Vadim perse la vita in un incidente stradale insieme a Jaclyn Linetsky, che nella serie interpretava la parte di Megan O'Connor.\nAll'inizio si pens\u00f2 di non far proseguire la serie, ma le riprese ricominciarono 5 mesi dopo per volere dei genitori dei due giovani. Si decise cos\u00ec di doppiare che il personaggio di Sebastien: la voce che sentiamo nella versione originale di \"15/Love\" non \u00e8 quindi quella di Vadim. Il 2 dicembre 2003 la famiglia di Vadim decise di aprire un fondo per permettere ad uno studente della scuola che dimostri di avere grandi capacit\u00e0 di usufruire di una borsa di studio, intitolata a ricordo del figlio \"Fondo Vadim Schneider\". I suoi maggiori interessi erano il canto (ha inciso delle canzoni in francese), la recitazione, la scrittura (ha ricevuto alcuni premi per le sue poesie e racconti) e il tennis (giocava ad ottimo livello).\nArticoli sulla morte.\nDi seguito vengono riportati alcuni articoli di giornale tradotti riguardanti la morte di Vadim e Jaclyn Linetsky:\nVadim Schneider e Jaclyn Linetsky, due giovani adolescenti di 17 anni, prendevano posto in un mini-furgoncino che circolava in direzione est, per Santo-C\u00e9saire. Per una ragione sempre sconosciuta dei poliziotti, il Chrysler Grande Caravan ha deviato della sua traiettoria verso le 10:20 per attraversare il terrapieno e ritrovarsi a controsenso sul 10 Ovest. La perdita di controllo si \u00e8 prodotta all'altezza della stazione di pesata per un automezzo pesante di Brossard, al chilometro 15, a circa quattro chilometri all'est dell'autostrada 30. Il veicolo condotto da un uomo di 28 anni ha colpito il fianco di un camion semirimorchio che si portava a velocit\u00e0 normale.\n\"C'\u00e8 stato un impatto nel serbatoio della benzina dell'automezzo pesante che si \u00e8 infiammato immediatamente\", rifer\u00ec l'agente Ronald McInnis, portavoce della Sicurezza del Quebec. Gi\u00e0 fortemente ammaccato dalla collisione folgorante, il minifurgone delle vittime ha continuato la sua corsa per un centinaio di metri, fino al mezzo del terrapieno, seminando sulla sua traiettoria dei pezzi di carrozzeria. Vadim Schneider, un residente del settore Outremont, \u00e8 stato sbattuto fuori ed il suo decesso non faceva alcun dubbio. Gli altri due occupanti sono rimasti prigionieri dell'ammasso di ferraglia. Condotta all'ospedale Pierre-Boucher, Jaclyn Linetsky non \u00e8 sopravvissuta. Il solo superstite \u00e8 stato liberato con le pinze di disincastramento dei pompieri di Longueuil. Il suo stato era considerato sempre critico in serata. In quanto al conducente del camion ridotto in ceneri, \u00e8 potuto uscire in tempo del suo camion diventato un vero braciere. L'uomo aveva solo ferite lievi. L'incidente ha costretto la chiusura del 30 Ovest per lunghe ore, e ci\u00f2 ha causato un tappo di circolazione di parecchi chilometri. Il traffico era deviato dalla stazione di pesata e questo fino alla riapertura dell'autostrada, verso le 16:00. Dei tecnici in scena di incidente della Sicurezza del Quebec si sono sforzati di ricostituire le circostanze della tragica uscita di strada. Una distrazione o un malessere potrebbero spiegare il dramma.\nGli attori della serie \"15/Love\" erano devastati completamente, ieri, all'annuncio della morte di due dei loro compagni, Vadim Schneider e Jaclyn Linetsky. La notizia ha avuto l'effetto di una bomba sulla squadra che si affaccendava a girare l'episodio 11 della serie al collegio di Santo-C\u00e9saire, in Mont\u00e9r\u00e9gie. I giovani attori andavano al lavoro al momento dell'incidente. Le persone aspettavano, ieri pomeriggio, che uno psicologo venga ad incontrarli per aiutarli a sormontare la loro pena. \"C'\u00e8 molta pena, molte lacrime a Santo-C\u00e9saire oggi\" ha affermato il direttore delle comunicazioni di Gala Film, Puelo Deir. \"La squadra era molto vicina. Erano diventati velocemente degli amici, trascorrevano insieme molto tempo\". La ripresa di ieri \u00e8 stata annullata, e M. Deir non ha potuto dire quando la squadra ritorner\u00e0 al lavoro. Vadim Schneider e Jaclyn Linetsky erano al loro primo ruolo di importanza della loro carriera. In \"15/Love\", interpretavano due adolescenti arruolati in una scuola di tennis che si innamoravano. Avevano confidato al Giornale, in incontro al mese di luglio, di essere \u201ceccitati\" da questa nuova sfida. Jaclyn Linetsky \u00e8 conosciuto tuttavia dai bambini per essere stata la voce inglese del personaggio Caillou tra 2000 e 2002. Vadim Schneider, originario della Francia, viveva in Quebec da sette anni. Le famiglie delle vittime erano ancora sotto shock, ieri sera, quando il Giornale li ha raggiunti. \"Faccio fatica ad immaginarmi ci\u00f2 che accadde\u2026 \", ha detto il padre di Vadim, Jean-Paul Schneider, prima di scoppiare in lacrime."}
{"id": "750765", "revid": "110157", "url": "https://it.wikipedia.org/wiki?curid=750765", "title": "Cantone di Fontainebleau", "text": "Il Cantone di Fontainebleau \u00e8 una divisione amministrativa degli arrondissement di Fontainebleau e di Melun.\nA seguito della riforma complessiva dei cantoni del 2014 \u00e8 passato da 7 a 34 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "750766", "revid": "287204", "url": "https://it.wikipedia.org/wiki?curid=750766", "title": "Acf", "text": ""}
{"id": "750767", "revid": "457612", "url": "https://it.wikipedia.org/wiki?curid=750767", "title": "Dreadnought", "text": "La dreadnought o corazzata monocalibro fu un tipo particolare di nave da battaglia sviluppato a partire dai primi anni del XX secolo; il nome (dall'inglese \"non temo nulla\") deriva dalla prima unit\u00e0 di questo tipo mai varata, la , entrata in servizio con la Royal Navy britannica nel 1906. La costruzione della \"Dreadnought\" gener\u00f2 una profonda impressione negli ambienti delle marine militari dell'epoca al punto da innescare la realizzazione di unit\u00e0 similari da parte di molte altre nazioni; queste navi di nuova concezione, indicate genericamente come \"dreadnought\", resero di colpo completamente obsolete tutte le classi di navi da battaglia costruite precedentemente, ribattezzate appunto come \"pre-dreadnought\".\nIl progetto delle dreadnought si basava su due innovazioni rivoluzionarie: una dotazione di artiglieria consistente principalmente in un gran numero di cannoni pesanti e di calibro uniforme (da cui il termine alternativo di \"corazzata monocalibro\" o \"all-big-gun ship\" usato per indicarle), in quantitativo decisamente maggiore rispetto alle navi precedenti, e un apparato propulsivo basato su turbine a vapore, un sistema di nuova ideazione. Le dreadnought divennero ben presto un simbolo della potenza militare di una nazione, andando a costituire il capitolo centrale di una serie di corse agli armamenti in Europa (principalmente tra Regno Unito e Impero tedesco, ma con riflessi su tutte le potenze continentali) e in Sudamerica (tra le nazioni di Brasile, Argentina e Cile): i progetti successivi derivati dalla \"Dreadnought\" originale si susseguirono molto rapidamente con continui incrementi delle dimensioni, dell'armamento, della corazzatura e della velocit\u00e0 delle unit\u00e0, al punto che nel giro di cinque anni dalla sua entrata in servizio la nave capostipite risultava ormai gi\u00e0 obsoleta; i modelli pi\u00f9 potenziati furono poi indicati con l'appellativo di \"super-dreadnought\".\nLa costruzione delle dreadnought assorb\u00ec ingenti quantitativi di risorse, ma nel corso della prima guerra mondiale si verific\u00f2 un unico scontro tra due flotte equipaggiate con un gran numero di queste unit\u00e0, la battaglia dello Jutland (31 maggio\u20131\u00ba giugno 1916) tra tedeschi e britannici. La maggior parte delle dreadnought e delle super-dreadnought originali fu smantellata a partire dagli anni 1920 per effetto delle disposizioni del trattato navale di Washington, e il termine stesso cadde progressivamente in disuso; tutte le navi da battaglia costruite fino al termine della seconda guerra mondiale, comunque, riprendevano le caratteristiche di base delle dreadnought. L'unica dreadnought ancora in esistenza \u00e8 la statunitense , conservata come nave museo presso il San Jacinto Battleground State Historic Site.\nLe origini.\nL'elemento pi\u00f9 distintivo delle dreadnought, l'armamento basato principalmente su pezzi di grosso calibro, prese forma nel corso dei primi anni del XX secolo, quando le marine militari puntarono ad aumentare la gittata e la potenza dell'artiglieria imbarcata dalle loro navi da battaglia. La tipica corazzata degli anni 1890 aveva un armamento principale basato su quattro cannoni calibro 305\u00a0mm e un armamento secondario con da sei a diciotto cannoni a tiro rapido in calibro compreso tra i 119 e i 191\u00a0mm, oltre a un gran numero di pezzi pi\u00f9 piccoli (da cui l'appellativo di \"corazzata policalibro\" usato per indicarla); questo armamento rispondeva alla teoria secondo cui una battaglia navale sarebbe s\u00ec iniziata con il tiro dalla lunga distanza, ma entro breve tempo le navi avrebbero serrato le distanze per infliggere colpi pi\u00f9 mirati all'avversario, una situazione in cui i pezzi a tiro rapido di piccolo calibro, pi\u00f9 celeri da ricaricare rispetto ai grossi calibri, si sarebbero dimostrati di pi\u00f9 utile impiego.\nGi\u00e0 dal 1903, tuttavia, presero a circolare in diverse nazioni serie proposte per la costruzione di una \"all-big-gun ship\", che puntasse prevalentemente sui cannoni di grosso calibro. La progettazione di queste unit\u00e0 inizi\u00f2 quasi contemporaneamente presso tre marine militari: la Marina imperiale giapponese autorizz\u00f2 la costruzione nel maggio 1904 della \"Satsuma\", equipaggiata con dodici cannoni da 305\u00a0mm, la Royal Navy britannica inizi\u00f2 la progettazione nel gennaio 1905 della \"Dreadnought\", nave dotata di dieci cannoni da 305\u00a0mm, poi impostata in ottobre, mentre la United States Navy impost\u00f2 la , unit\u00e0 che imbarcava otto cannoni da 305\u00a0mm, nel dicembre 1906.\nL'evoluzione verso corazzate dotate principalmente di cannoni di grosso calibro fu dovuta alla considerazione che un simile armamento offriva svariati vantaggi tanto nella potenza di fuoco quanto nel controllo del tiro, oltre al fatto che la guerra russo-giapponese del 1904-1905 aveva dimostrato che le battaglie navali potevano essere combattute, e spesso lo erano, anche a grandi distanze. I cannoni da 305\u00a0mm di nuovo tipo avevano una gittata pi\u00f9 ampia e potevano sparare proiettili pi\u00f9 pesanti rispetto a cannoni di 254 o 234\u00a0mm; vari storici sottolineano poi i vantaggi nel controllo del tiro: a lunga distanza i cannoni erano puntati sulla base dell'osservazione delle colonne d'acqua sollevate dai colpi finiti fuori bersaglio, osservazione che non era facile da interpretare se i colpi sparati appartenevano a molti calibri diversi.\nL'artiglieria a lunga gittata.\nNelle battaglie navali degli anni 1890 l'arma decisiva erano i cannoni di medio calibro, tipicamente pezzi da 152\u00a0mm capaci di un tiro molto rapido ma caratterizzati da una gittata relativamente ridotta: nel corso della battaglia del fiume Yalu (17 settembre 1894), la flotta giapponese non inizi\u00f2 il tiro sui suoi avversari cinesi finch\u00e9 la distanza non fu di 3.900 metri, e la maggior parte dei combattimenti si svolsero a una distanza di 2.000 metri tra le opposte unit\u00e0. A queste distanze i cannoni di piccolo calibro avevano una buona precisione, e il loro rapido ritmo di tiro garantiva la possibilit\u00e0 di riversare sull'avversario un grande volume di fuoco; i cannoni navali dell'epoca erano invece troppo inaccurati per poter centrare bersagli posti a distanze pi\u00f9 elevate: a breve raggio un proiettile sparato da un cannone segue una traiettoria quasi piatta il che consente di puntare agevolmente il pezzo a vista, mentre a distanze pi\u00f9 ampie bisogna aumentare l'elevazione della bocca da fuoco per imprimere al proiettile una traiettoria balistica, con tutti i problemi dati dalla necessit\u00e0 di stabilire con precisione la distanza dell'unit\u00e0 nemica e dal fatto che un'imbarcazione in mare \u00e8 naturalmente soggetta ai movimenti dei moti nave e in particolare del rollio.\nAll'inizio del XX secolo, lo sviluppo di siluri dotati di maggior gittata (nel 1903, ad esempio, la US Navy inizi\u00f2 la progettazione di un siluro capace di raggiungere una distanza di 3.700 metri) spinse gli ammiragli britannici e statunitensi a prevedere che le battaglie navali del futuro si sarebbero combattute a distanze pi\u00f9 ampie di quelle dell'epoca: nel 1900 l'ammiraglio John Fisher, comandante della Mediterranean Fleet della Royal Navy, ordin\u00f2 di far addestrare i suoi artiglieri su tiri alla distanza di 5.500 metri, mentre nel 1904 il Naval War College statunitense analizz\u00f2 gli effetti sulle tattiche concernenti le navi da battaglia dell'introduzione di siluri capaci di un raggio compreso tra i 6.400 e i 7.300 metri.\nLa gittata dei pezzi di piccolo e medio calibro era limitata e l'accuratezza del tiro declinava pesantemente pi\u00f9 si aumentava in raggio di tiro: i proiettili pi\u00f9 leggeri hanno un rapporto inferiore tra massa e superficie frontale, e quindi la loro velocit\u00e0 si riduce pi\u00f9 rapidamente a causa della resistenza dell'aria. Inoltre, a lunga distanza il vantaggio di un alto volume di fuoco diminuisce notevolmente: piazzare colpi accurati dipende dalla possibilit\u00e0 di vedere la colonna d'acqua sollevata dai colpi finiti in mare della salva precedente, il che limita la necessit\u00e0 di riversare ampi quantitativi di colpi sulla nave nemica.\nIl 10 agosto 1904, nel corso della battaglia del Mar Giallo, la Marina imperiale russa ingaggi\u00f2 i giapponesi nel duello di artiglieria combattuto alla distanza pi\u00f9 elevata fino a quel momento: le navi da battaglia russe erano equipaggiate con telemetri Liuzhol capaci di un raggio effettivo di 4.000 metri mentre le unit\u00e0 giapponesi disponevano di telemetri Barr and Stroud che raggiungevano la distanza di 6.000 metri, ma entrambe le parti furono capaci di colpire l'avversario con i loro cannoni principali da 305\u00a0mm alla distanza di 13.000 metri, suscitando vivida impressione in ingegneri e strateghi navali.\nNavi di transizione.\nUn passo successivo nell'evoluzione delle navi da battaglia fu di ridurre il numero di pezzi dell'artiglieria secondaria a tiro rapido in favore di cannoni pi\u00f9 pesanti, tipicamente pezzi da 234 o 254\u00a0mm; un'ulteriore innovazione fu poi quella di installare i pezzi secondari in torrette rotanti collocate a centro nave, invece che in barbette come nelle precedenti classi di unit\u00e0. Le navi cos\u00ec equipaggiate furono indicate come \"all-big-gun mixed-calibre\" o, pi\u00f9 tardi, come \"semi-dreadnought\": questa tipologia comprendeva le britanniche classe King Edward VII e classe Lord Nelson, la russa classe Andrei Pervozvanny, le giapponesi classe Katori, classe Satsuma e classe Kawachi, le statunitensi classe Connecticut e classe Mississippi, la francese classe Danton, l'italiana classe Regina Elena e l'austro-ungarica classe Radetzky.\nLa progettazione di queste classi di unit\u00e0 fin\u00ec per comprendere discussioni circa il concetto di \"corazzata monocalibro\": l'edizione del giugno 1902 del \"Proceedings of the US Naval Institute\" conteneva commenti dell'esperto di artiglieria della United States Navy, professor P.R Alger, circa la proposta di una batteria principale per una nave comprendente otto cannoni da 305\u00a0mm montati in torrette rotanti binate, mentre nel maggio 1902 il Bureau of Construction and Repair (l'ufficio incaricato della progettazione e costruzione delle unit\u00e0 statunitensi) propose la costruzione di una corazzata dotata di dodici cannoni da 305\u00a0mm in sei torri binate, due collocate alle estremit\u00e0 prodiera e poppiera dello scafo e quattro concentrate a mezza nave. Nel dicembre 1902 il capitano di corvetta H. C. Poundstone sottopose una relazione al presidente statunitense Theodore Roosevelt circa le navi da battaglia: in una appendice di tale scritto, Poundstone sugger\u00ec che un gran numero di cannoni da 279\u00a0mm e 229\u00a0mm fosse da preferire a un pi\u00f9 piccolo numero di pezzi da 305\u00a0mm. Il Naval War College e il Bureau of Construction and Repair svilupparono questo insieme di idee nel corso di vari studi intrapresi tra il 1903 e il 1905: simulazioni eseguite nel luglio 1903 mostrarono che \u00abuna nave da battaglia armata con dodici cannoni da 280 o 305 mm disposti a esagono risultava equivalente a tre o pi\u00f9 navi da battaglia armate convenzionalmente\u00bb.\nAnche la Royal Navy stava sviluppando orientamenti simili. Un primo progetto per un \u00abpotente armamento \"all big-gun\" in due calibri, cio\u00e8 quattro pezzi da 305 mm e dodici da 234 mm\u00bb inizi\u00f2 a circolare tra il 1902 e il 1903, ma nel suo programma di costruzioni navali per il biennio 1903-04 l'Ammiragliato opt\u00f2 invece per realizzare ulteriori tre unit\u00e0 classe King Edward VII armate con un miscuglio di pezzi da 305, 234 e 152\u00a0mm. Il concetto di \"all big-gun\" fu fatto rivivere nel programma per il biennio 1904-05, riguardante la realizzazione della classe Lord Nelson: restrizioni sulla lunghezza e larghezza dello scafo comportarono che le torrette collocate a centro nave fossero dotate di un unico pezzo invece che di due, dando cos\u00ec un armamento di quattro cannoni da 305\u00a0mm e dieci da 234\u00a0mm. Il progettista delle Lord Nelson, J.H. Narbeth, propose anche un disegno alternativo per queste unit\u00e0 comprendente un armamento di dodici cannoni da 305\u00a0mm, ma l'Ammiragliato si dimostr\u00f2 non ancora interessato a una simile ideazione; l'attaccamento a un tradizionale progetto di unit\u00e0 policalibro era legato anche alla necessit\u00e0 di velocizzare il pi\u00f9 possibile la realizzazione delle nuove unit\u00e0, stante lo stato di tensione internazionale dato dallo scoppio della guerra russo-giapponese.\nVerso le dreadnought.\nLa sostituzione dei cannoni da 152 o 203\u00a0mm con pezzi da 234 o 254\u00a0mm increment\u00f2 la forza d'urto di una nave da battaglia, in particolare sulle lunghe distanze, ma un armamento uniformato solo sui grossi calibri offriva anche altri vantaggi tra cui la semplificazione logistica: ad esempio, nelle analisi riguardanti l'armamento delle nuove unit\u00e0 statunitensi classe South Carolina l'ammiraglio William Sowden Sims e il progettista Homer Poundstone sostennero il vantaggio di una omogeneit\u00e0 nei calibri dei cannoni in termini di rifornimento delle munizioni e di rimpiazzo degli artiglieri rimasti feriti nel corso di un'azione.\nUn calibro uniforme per i cannoni era inoltre d'aiuto nel razionalizzare il controllo del fuoco. I progettisti della \"Dreadnought\" preferirono un design del tipo \"all-big-gun\" perch\u00e9 ci\u00f2 implicava solo un'unica serie di calcoli nelle procedure di aggiustamento del tiro in azione: un armamento in pi\u00f9 calibri diversi comportava la necessit\u00e0 di controllori del tiro separati per ogni calibro, visto che la gittata di un pezzo da 305\u00a0mm non era la stessa di uno da 152\u00a0mm nonostante la distanza dal bersaglio fosse identica. Alcuni storici odierni sottolineano che un calibro uniforme dei cannoni fosse particolarmente importante perch\u00e9 la confusione generata dagli impatti di proiettili differenti con l'acqua provocava notevoli difficolt\u00e0 a una corretta misurazione delle distanze del bersaglio; questo punto per\u00f2 \u00e8 controverso, visto che i sistemi di controllo del fuoco del 1905 non erano cos\u00ec avanzati da poter utilizzare la tecnica di misurazione delle distanze basata sulle salve sparate, e la confusione data dagli impatti di proiettili di pi\u00f9 calibri diversi non sembra sia stata presa in considerazione durante la progettazione delle prime dreadnought. Tuttavia, la crescente probabilit\u00e0 di ingaggi con il nemico sulle lunghe distanze si rivel\u00f2 la motivazione pi\u00f9 importante per l'imbarco sulle navi da battaglia dei cannoni pi\u00f9 pesanti a disposizione all'epoca, e quindi a prediligere il calibro 305\u00a0mm in luogo di quello da 254\u00a0mm.\nI nuovi progetti per l'installazione dei pezzi da 305\u00a0mm comportarono un considerevole incremento della loro frequenza di fuoco, eliminando uno dei principali vantaggi riconosciuti fino ad allora all'armamento basato su calibri pi\u00f9 piccoli: nel 1895 un pezzo da 305\u00a0mm era capace di una frequenza di fuoco di un colpo ogni quattro minuti, nel 1902 un rateo di due colpi al minuto era considerato la norma. Nell'ottobre 1903 l'ingegnere navale italiano Vittorio Cuniberti pubblic\u00f2 sulla rivista \"Jane's Fighting Ships\" un articolo intitolato \"Una nave da battaglia ideale per la Royal Navy\", in cui proponeva il progetto di una nave da 17.000 tonnellate di dislocamento armata con dodici pezzi da 305\u00a0mm, protetta da una corazzatura spessa 305\u00a0mm e capace di una velocit\u00e0 di 24 nodi (44\u00a0km/h). L'idea di Cuniberti, gi\u00e0 sottoposta all'attenzione della Regia Marina italiana, era di utilizzare l'alta frequenza di tiro dei nuovi pezzi da 305\u00a0mm per produrre un devastante volume di fuoco pesante che rimpiazzasse quello generato dai cannoni pi\u00f9 leggeri. Un qualcosa di simile stava dietro la simultanea transizione della Marina giapponese verso l'impiego di pezzi pi\u00f9 pesanti: nel corso della battaglia di Tsushima, i proiettili impiegati dai giapponesi contenevano una proporzione di alto esplosivo pi\u00f9 elevata del normale e furono progettati per esplodere al contatto, appiccando incendi sulle navi nemiche invece di tentare di perforarne la corazzatura. La maggior frequenza di fuoco dei pezzi pesanti gett\u00f2 poi le basi per l'ulteriore evoluzione dei sistemi di controllo del tiro.\nLe prime dreadnought.\nIn Giappone, le due nuove navi da battaglia ordinate sulla base del piano di costruzioni navali per il 1903-04 furono le prime al mondo a essere impostate secondo lo schema della \"all-big-gun ship\", equipaggiate come erano con otto cannoni da 305\u00a0mm; la corazzatura era per\u00f2 relativamente sottile, con conseguente necessit\u00e0 di una sua sostanziale riprogettazione. Le ristrettezze finanziarie causate dalla guerra russo-giapponese e la scarsa disponibilit\u00e0 di cannoni da 305\u00a0mm (che dovevano essere importati dal Regno Unito) portarono al completamento di queste unit\u00e0 con un miscuglio di pezzi da 305 e 254\u00a0mm; secondo il progetto originario, poi, l'apparato propulsivo era inoltre ancora basato su tradizionali motori a vapore a tripla espansione, invece di quello pi\u00f9 innovativo installato sulla \"Dreadnought\".\nL'esordio della prima dreadnought si ebbe nell'ottobre 1905 nel Regno Unito. L'ammiraglio John Fisher, ora Primo lord del mare, era stato a lungo un sostenitore dell'introduzione di nuove tecnologie nella Royal Navy e di recente era stato convinto dell'idea di una corazzata \"all-big-gun\", la cui realizzazione aveva sostenuto in un articolo del 1904. Fisher \u00e8 generalmente accreditato come il creatore della categoria delle dreadnought e il padre della grande flotta di navi da battaglia monocalibro della Royal Navy, un'impressione che lui stesso fece molto per rafforzare; alcuni storici ritengono tuttavia che l'obiettivo centrale di Fisher fosse la realizzazione degli ancora pi\u00f9 rivoluzionari incrociatori da battaglia piuttosto che le dreadnought.\nGiusto poco dopo essere entrato in carica come Primo lord del mare, Fisher istitu\u00ec un comitato per considerare le scelte future in materia di navi da battaglia e incrociatori corazzati. Il primo compito del comitato fu quello di prendere in considerazione la progettazione di una nuova corazzata: le specifiche formulate prevedevano una batteria principale di cannoni da 305\u00a0mm e una secondaria di pezzi leggeri per il contrasto agli attacchi di torpediniere, ma senza una batteria di pezzi in calibro intermedio, e una velocit\u00e0 massima di 21 nodi (39\u00a0km/h) la quale risultava di due o tre nodi pi\u00f9 alta di quella mai raggiunta dalle navi da battaglia fino ad allora costruite. Il progetto iniziale prevedeva l'installazione di dodici cannoni da 305\u00a0mm, anche se problemi con la loro collocazione spinsero il capo progettista a proporre il ritorno a una configurazione tradizionale con quattro pezzi da 305\u00a0mm e sedici o diciotto da 234\u00a0mm; dopo l'analisi dei rapporti concernenti la battaglia di Tsushima formulati dall'osservatore ufficiale britannico presente allo scontro, l'allora capitano William Pakenham, il comitato si orient\u00f2 definitivamente per una batteria principale di dieci cannoni da 305\u00a0mm e una secondaria anti-siluranti da ventidue cannoni da 76\u00a0mm. Il comitato spinse inoltre per dotare la nuova nave di un apparato propulsivo basato su turbine a vapore, cosa senza precedenti per una nave da battaglia: la grande efficienza data dalle turbine consentiva di raggiungere la velocit\u00e0 di progetto di 21 nodi senza dover ingrandire lo scafo per poter ospitare i pi\u00f9 grandi motori a movimento alternativo capaci di simili prestazioni. La costruzione della \"Dreadnought\" procedette speditamente: la chiglia fu impostata il 2 ottobre 1905 e la nave varata il 10 febbraio 1906 per poi entrare in servizio il 3 ottobre 1906, una impressionante dimostrazione delle capacit\u00e0 dell'industria cantieristica britannica dell'epoca.\nLe prime dreadnought statunitensi furono le due unit\u00e0 della classe South Carolina. Progetti dettagliati per la loro realizzazione furono stilati tra il luglio e il novembre 1905, e approvati poi dal \"Board of Construction\" il 23 novembre 1905; la costruzione procedette lentamente: il contratto per la loro realizzazione fu sottoscritto il 21 luglio 1906 e le due navi impostate nel dicembre seguente, dopo il completamento della \"Dredanought\".\nCaratteristiche.\nI progettisti delle dreadnought cercarono di concentrare la maggior quantit\u00e0 possibile di corazzatura, velocit\u00e0 e potenza di fuoco in una nave dalle dimensioni e dal costo non proibitivi. Il carattere distintivo delle dreadnought era l'armamento \"all-big-gun\", ma esse si caratterizzarono anche per la spessa corazzatura concentrata principalmente in una cintura posta lungo la linea di galleggiamento e in uno o pi\u00f9 ponti corazzati; nello scafo dovettero inoltre essere integrati anche un armamento secondario anti-siluranti, sistemi di controllo del fuoco e di comando della nave, e protezioni contro la minaccia dei siluri.\nL'inevitabile conseguenza della domanda di sempre maggiore velocit\u00e0, forza d'urto e autonomia delle unit\u00e0 fu la tendenza a un rapido accrescimento del dislocamento, e quindi dei costi di realizzazione, delle dreadnought. Il trattato navale di Washington del 1922 impose un limite di 35.000 tonnellate al dislocamento delle navi da battaglia, ma il ritiro del Giappone dal trattato negli anni 1930 e lo scoppio della seconda guerra mondiale resero ben presto irrilevante anche questo limite.\nArmamento.\nLe dreadnought montavano una batteria principale uniforme di cannoni di grosso calibro, anche se con caratteristiche differenti da classe a classe. La \"Dreadnought\" originale montava dieci cannoni da 305\u00a0mm, un calibro divenuto standard per la maggior parte delle marine militari impegnate nella corsa alle corazzate monocalibro e utilizzato per tutte le dreadnought di prima generazione; la Kaiserliche Marine tedesca fu una delle poche eccezioni, preferendo per la sua prima classe di dreadnought, la classe Nassau, il calibro di 280\u00a0mm per i suoi pezzi principali.\nLe dreadnought portavano poi un armamento di artiglieria secondario in calibro pi\u00f9 leggero. Le prime dreadnought avevano pezzi di piccolo calibro progettati essenzialmente per contrastare gli attacchi di siluranti leggere, ma in seguito il calibro dei pezzi secondari prese a crescere per contrastare il parallelo incremento del raggio dei siluri e delle dimensioni delle unit\u00e0 siluranti; a partire dalla prima guerra mondiale, poi, si aggiunsero svariati pezzi di artiglieria contraerea.\nLe dreadnought imbarcarono anche loro stesse apparati di tubi lanciasiluri: l'idea era che una linea di navi da battaglia cos\u00ec equipaggiate potesse riversare una devastante salva di siluri contro una linea di navi nemiche che si muovesse in parallelo a essa, ma a conti fatti siluri lanciati da navi da battaglia fecero registrare pochissimi centri, mentre le scorte di torpedini ammassate sul ponte potevano causare devastanti esplosioni se centrate dal fuoco nemico.\nPosizionamento dei cannoni principali.\nL'efficienza dei cannoni di una nave da battaglia dipende almeno in parte dalla loro collocazione sullo scafo. La \"Dreadnought\", e le corazzate britanniche immediatamente derivate da essa, imbarcavano cinque torri binate per i pezzi da 305\u00a0mm: una collocata a prua, una a poppa, una a centro nave e due sui due lati della sovrastruttura principale; questo consentiva a tre torri di fare fuoco in avanti (\"in caccia\") o indietro (\"in ritirata\"), e a quattro torri di fare fuoco dalla fiancata (\"in bordata\"). Le classi Nassau ed Helgoland della Marina tedesca adottarono una configurazione \"a esagono\" per le loro torri, con una collocata a prua, una a poppa e due lungo ciascuna fiancata: ci\u00f2 consentiva di montare pi\u00f9 cannoni in totale delle navi britanniche, ma manteneva inalterato il numero di pezzi che sparavano in bordata.\nI progettisti tentarono varie sperimentazioni. La britannica \"Neptune\" disalline\u00f2 le torri collocate di lato alla sovrastruttura in modo che tutti e dieci i pezzi potessero essere allineati per il fuoco in bordata, una soluzione adottata anche dalle tedesche classe Kaiser; ci\u00f2 per\u00f2 causava il rischio di danni da esplosione alle parti della nave sopra cui i cannoni sparavano, e sottoponeva a forte stress il telaio dello scafo. Una soluzione per minimizzare le sollecitazioni al telaio era quella di concentrare le torri lungo l'asse centrale della nave, e per quanto ci\u00f2 riducesse il numero di pezzi capaci di sparare in caccia o in ritirata aumentava invece quello dei pezzi che sparavano in bordata; l'adozione di questo schema impose di aumentare la lunghezza dello scafo, causando per\u00f2 nuovi problemi: uno scafo pi\u00f9 lungo richiedeva una corazzatura pi\u00f9 estesa per essere protetto con conseguente incremento di costi e peso della nave, e i magazzini delle munizioni che servivano ogni torre causavano problemi con la collocazione delle sale macchine e dei motori. Per tali ragioni la , che imbarcava un record di quattordici pezzi da 305\u00a0mm in sette torri concentrate lungo l'asse centrale non fu considerata un progetto di successo.\nLa soluzione fu di adottare uno schema di torri sovrapposte le une alle altre, in modo che quella collocata superiormente potesse sparare al di sopra di quella collocata inferiormente. La United States Navy fu la prima ad adottare tale schema gi\u00e0 dalla sua prima classe di dreadnought nel 1906, ma le altre marine furono pi\u00f9 lente ad adottarlo (la Royal Navy lo introdusse solo con la classe Orion del 1910, i tedeschi con la classe K\u00f6nig del 1914) a causa di una serie di potenziali problemi: vi erano preoccupazioni circa l'impatto dell'esplosione dei cannoni della torre superiore sulla torre inferiore, e sollevare le torri rispetto allo scafo sollevava il centro di gravit\u00e0 della nave stessa, con conseguente possibilit\u00e0 di riduzione della sua stabilit\u00e0. Ciononostante la soluzione a torri sovrapposte garantiva la massima potenza di fuoco, e all'epoca della prima guerra mondiale era ormai divenuta lo standard per le dreadnought.\nInizialmente, tutte le dreadnought ebbero due cannoni per torre. Una soluzione al problema della collocazione delle torri fu quella di aumentare a tre o anche a quattro il numero di cannoni per ogni torre: meno torri significava poter contenere la lunghezza della nave o poter dedicare pi\u00f9 spazio all'apparato propulsivo, ma comportava d'altra parte che un colpo messo a segno dal nemico su una torre metteva fuori combattimento un numero maggiore di cannoni; inoltre, l'onda d'urto generata dalle detonazioni di un pezzo\nrischiava di interferire con il puntamento degli altri cannoni della stessa torre, con conseguente riduzione del ritmo di fuoco. La prima nazione ad adottare la configurazione a torri triple fu l'Italia con la \"Dante Alighieri\", seguita poi dalle russe classe Gangut, dall'austro-ungarica classe Tegetthoff e dalla statunitense classe Nevada; la Royal Navy non adott\u00f2 le torri triple fino alla fine della prima guerra mondiale, introducendole sulle unit\u00e0 classe Nelson, mentre torri quadruple comparvero solo in progetti dei tardi anni 1930 come la britannica classe King George V e la francese classe Richelieu.\nCalibro e potenza dell'armamento principale.\nOltre che provare a incrementare il numero di cannoni per nave, si tent\u00f2 anche di aumentare la potenza di ciascun cannone sia incrementando il calibro dell'arma e quindi il peso del proiettile sparato, che allungando la canna dell'arma per aumentare la velocit\u00e0 alla volata. Entrambe queste soluzioni consentivano di incrementare la gittata e la capacit\u00e0 di penetrazione delle corazze, ma generavano anche degli svantaggi: in generale, una maggior velocit\u00e0 alla volata comportava una maggiore usura della canna, con conseguente perdita di precisione di tiro e necessit\u00e0 di sostituzione periodica delle canne stesse, un problema non da poco per l'epoca. Gli svantaggi dati da cannoni di calibro maggiore erano dovuti alla necessit\u00e0 di cannoni e quindi di torri di pi\u00f9 grandi dimensioni; inoltre, proiettili pi\u00f9 pesanti comportavano velocit\u00e0 alla volata pi\u00f9 ridotte, con conseguente necessit\u00e0 di un maggior angolo di elevazione del pezzo per raggiungere la stessa gittata di un cannone di calibro minore. Proiettili dal peso maggiore avevano per\u00f2 il vantaggio di essere meno rallentati dalla resistenza offerta dall'aria, mantenendo quindi una forte capacit\u00e0 di penetrazione delle corazze anche su tiri alla lunga distanza.\nLe varie marine militari approcciarono il problema del calibro dei pezzi principali in differenti maniere. La Marina tedesca generalmente predilesse un calibro pi\u00f9 leggero rispetto all'equivalente utilizzato dalla Royal Navy britannica, adottando ad esempio il 305\u00a0mm quando i britannici erano gi\u00e0 passati al 343\u00a0mm; vista la pi\u00f9 evoluta industria metallurgica della Germania, tuttavia, i cannoni tedeschi risultavano possedere una velocit\u00e0 alla volata maggiore dei corrispondenti pezzi britannici al punto che un 305\u00a0mm tedesco poteva essere considerato equivalente a un 343\u00a0mm britannico, con l'aggiunta che avere cannoni pi\u00f9 piccoli consentiva di destinare maggior peso alla corazzatura della nave.\nCon il passare del tempo, comunque, il calibro dei pezzi principali delle dreadnought tese a incrementare. Le britanniche classe Orion, varate nel 1910, ebbero dieci pezzi da 343\u00a0mm, mentre le successive classe Queen Elizabeth varate nel 1913 ricevettero otto dei nuovi pezzi da 381\u00a0mm; l'aumento del calibro consentiva di ridurre il numero complessivo di cannoni e torri, semplificando la loro distribuzione sullo scafo e portando all'adozione come standard della collocazione delle torri lungo l'asse centrale della nave. Un ulteriore incremento si ebbe con le dreadnought progettate verso la fine della prima guerra mondiale: le giapponesi classe Nagato del 1917 imbarcarono otto cannoni da 410\u00a0mm, rapidamente adottati anche dalle contemporanee classe Colorado statunitensi; sia il Giappone che il Regno Unito progettarono navi da battaglia con cannoni calibro 457\u00a0mm, ma il trattato navale di Washington impose un calibro massimo di 410\u00a0mm che blocc\u00f2 per un certo tempo lo sviluppo di pezzi pi\u00f9 grandi.\nLe uniche navi da battaglia a superare il limite del trattato di Washington furono le classe Yamato giapponesi, impostate nel 1937 (quando il trattato stesso era ormai scaduto) e dotate di nove cannoni da 460\u00a0mm. Alcuni progetti formulati durante la seconda guerra mondiale prevedevano calibri giganteschi, come i cannoni da 508\u00a0mm proposti per le tedesche classe H (con Hitler che chiedeva pezzi ancora pi\u00f9 grandi, da 609\u00a0mm) e i cannoni da 510\u00a0mm progettati per le giapponesi classe A-150; tutte queste proposte comunque non andarono oltre lo stadio di progetto.\nArmamento secondario.\nLe prime dreadnought tendevano ad avere un armamento secondario molto leggero, principalmente destinato al contrasto di unit\u00e0 siluranti. La stessa \"Dreadnought\" originale imbarcava ventidue cannoni da 76\u00a0mm capaci di un rateo di fuoco di 15 colpi al minuto, armamento simile alle South Carolina e alle altre prime dreadnought statunitensi. A questo stadio ci si aspettava che le unit\u00e0 torpediniere portassero i loro attacchi in maniera indipendente e separata dall'azione della flotta principale, e per tale ragione non si prevedeva la necessit\u00e0 di proteggere con scudi o altre forme di corazzatura i cannoni secondari, generalmente installati in posizioni sopraelevate al fine di minimizzare il peso e massimizzare l'arco di tiro.\nNel corso di pochi anni, tuttavia, nell'ambito delle unit\u00e0 siluranti si impose il modello del cacciatorpediniere, nave di maggiori dimensioni e pi\u00f9 pesantemente armata rispetto alle torpediniere originali; i cacciatorpediniere, inoltre, tesero a essere impiegati in azioni coordinate con gli incrociatori e le navi da battaglia, imponendo quindi la necessit\u00e0 di proteggere l'armamento secondario tanto dal tiro dell'artiglieria delle siluranti quanto da quello dell'artiglieria delle navi pi\u00f9 pesanti. Questa filosofia riguardo all'armamento secondario fu adottata dai tedeschi fin dalle loro prime dreadnought: le classe Nassau, ad esempio, imbarcavano dodici cannoni da 150\u00a0mm e sedici pezzi da 88\u00a0mm protetti da barbette o casematte corazzate, una sistemazione adottata poi dalle successive classi di dreadnought. La Royal Navy increment\u00f2 il calibro dei pezzi secondari prima a 100\u00a0mm e poi a 150\u00a0mm, quest'ultimo divenuto calibro standard all'inizio della prima guerra mondiale; gli statunitensi si standardizzarono inizialmente sul calibro di 130\u00a0mm, ma passarono al 150\u00a0mm nel periodo successivo alla prima guerra mondiale.\nAll'armamento secondario furono poi assegnati anche altri compiti: si ritenne che un cannone di medio calibro fosse in grado di poter piazzare un colpo preciso contro il sistema di controllo del fuoco di una dreadnought, molto sensibile ai danni, o che i pezzi di medio calibro potessero risultare utili nel respingere attacchi di incrociatori contro una nave da battaglia rimasta danneggiata; tra gli anni 1920 e gli anni 1930, poi, compito dell'armamento secondario divenne anche la difesa contraerea, spesso con l'imbarco di pezzi da impiego duale antinave/antiaereo. L'armamento secondario delle dreadnought risult\u00f2 per\u00f2, su tutta la linea, insoddisfacente: un colpo di un cannone di piccolo calibro non era in grado di immobilizzare un moderno cacciatorpediniere, mentre i pezzi pi\u00f9 pesanti spesso non erano in grado in puntare le veloci siluranti, una circostanza messa bene in luce durante la battaglia dello Jutland; l'installazione dei pezzi in casematte corazzate comport\u00f2 problemi: collocate molto in basso sullo scafo, tendevano spesso a essere allagate dalle ondate del mare e in molte classi di dreadnought i cannoni secondari furono spesso rimossi dalle casematte e piazzati in torrette girevoli sul ponte principale e attorno alla sovrastruttura. In generale, l'unico sistema veramente efficace per proteggere una dreadnought dagli attacchi delle siluranti veloci era di farla scortare da uno squadrone di propri cacciatorpediniere.\nCorazzatura.\nMolto del dislocamento (e quindi del peso) di una dreadnought era destinato alle placcature d'acciaio della corazzatura della nave. I progettisti spesero molto tempo e sforzi per ideare la migliore protezione possibile contro le varie insidie che una dreadnought poteva trovarsi ad affrontare; solo un certo quantitativo di peso poteva per\u00f2 essere destinato alle corazze, pena il peggiorare notevolmente altre caratteristiche come la velocit\u00e0, il numero di cannoni e la stabilit\u00e0 in mare.\nLa maggior parte della corazzatura di una dreadnought era concentrata nella cosiddetta \"cittadella corazzata\": questa era sostanzialmente una scatola con quattro pareti e un tetto corazzati, racchiudente al suo interno le parti vitali della nave. I fianchi della cittadella costituivano la \"cintura corazzata\" della nave, che iniziava dallo scafo appena davanti alla torre di artiglieria posta pi\u00f9 a prua e correva fino alla torre di artiglieria posta pi\u00f9 a poppa; le parti terminali della cittadella erano costituite da due paratie corazzate che si estendeva tra le estremit\u00e0 della cintura sia a prua che a poppa, mentre il \"tetto\" della cittadella era rappresentato da un ponte corazzato. All'interno della cittadella corazzata erano concentrate le caldaie, gli organi motore e i depositi di munizioni per l'armamento principale: un colpo messo a segno in una di queste aree poteva gravemente danneggiare o anche distruggere completamente la nave. Il \"pavimento\" della cittadella era costituito dalla parte terminale dello scafo della nave, la quale per\u00f2 non era corazzata.\nLe prime dreadnought erano destinate a prendere parte a una battaglia campale contro altre navi da battaglia a distanze fino a 9.100 metri: in un simile scenario, i proiettili dei cannoni percorrevano una traiettoria relativamente piatta, e un colpo avrebbe dovuto centrare direttamente la linea di galleggiamento o l'area poco al di sopra di essa per causare danni mortali a una nave da battaglia; per tale ragione, le prime dreadnought concentravano la loro protezione in una cintura corazzata lungo le fiancate della nave, che nella \"Dreadnought\" stessa raggiungeva i 280\u00a0mm di spessore. Dietro questa cintura erano poi collocati i depositi del carbone, onde fornire ulteriore protezione agli organi interni della nave. In uno scontro di questo tipo vi era un pericolo minore di danni indiretti per le parti vitali della nave: un proiettile che avesse colpito sopra la cintura corazzata poteva detonare e spargere schegge in tutte le direzioni, ma queste, per quanto pericolose, potevano essere bloccate anche da una corazzatura pi\u00f9 sottile; per tale ragione, i ponti corazzati che proteggevano le parti interne della nave da colpi esplosi sulla sovrastruttura erano molto meno spessi della cintura che correva lungo le fiancate.\nIn tutte le navi da battaglia la protezione migliore era riservata alla cittadella corazzata. Alcune nazioni, in particolare Regno Unito, Francia e Germania, estesero la cintura e il ponte corazzato fino a coprire la parte terminale della nave o protessero con una cintura corazzatura pi\u00f9 sottile le estremit\u00e0 dello scafo; questa corazza \"conica\" consentiva di proteggere una zona pi\u00f9 estesa della nave, il che era utile quando la minaccia principale era costituita da proiettili ad alto esplosivo, ma di converso tendeva a rendere pi\u00f9 bassa nel complesso la cintura corazzata, rendendola capace di proteggere solo una piccola striscia al di sopra della linea di galleggiamento: in alcuni casi, con la nave a pieno carico, la cintura stessa veniva a trovarsi interamente al di sotto del livello dell'acqua. L'alternativa, sviluppata in particolare dagli Stati Uniti, era lo schema di protezione \"tutto o niente\": la cintura corazzata era alta e spessa e il ponte corazzato molto ispessito, ma nessuna protezione era data alla parte iniziale e finale della nave fuori dalla cittadella o ai ponti pi\u00f9 elevati; lo schema \"tutto o niente\" era pi\u00f9 efficace contro i proiettili perforanti e negli scontri combattuti a lunga distanza, e fu ben presto adottato da tutte le principali marine militari nel periodo successivo alla prima guerra mondiale. La protezione dai proiettili perforanti sparati con traiettoria balistica e dalle bombe sganciate dagli aerei impose poi nuove riprogettazioni della corazzatura; i successivi progetti delle dreadnought comportarono un notevole ispessimento della cintura e del ponte corazzato: la giapponese classe Yamato portava una cintura corazzata spessa 410\u00a0mm e un ponte corazzato spesso 230\u00a0mm.\nAltro elemento del sistema di protezione delle prime dreadnought era la suddivisione della parte della nave al di sotto della linea di galleggiamento in diversi scompartimenti a tenuta stagna: se lo scafo veniva perforato da colpi d'artiglieria, mine, siluri o a causa di una collisione, in teoria solo una zona circoscritta sarebbe stata invasa dall'acqua senza causare l'affondamento della nave; per rendere questa precauzione ancora pi\u00f9 efficace, varie dreadnought non avevano portelli di comunicazione tra una sezione stagna e l'altra. Una notevole evoluzione della protezione delle dreadnought fu lo sviluppo della controcarena anti-siluro e della cintura anti-siluro, due accorgimenti entrambi destinati ad aumentare la protezione subacquea della nave contro danni causati da mine e siluri; lo scopo di queste protezioni subacquee era di assorbire la forza di una detonazione prima che essa impattasse contro lo scafo vero e proprio: ci\u00f2 veniva ottenuto costruendo lungo la fiancata dello scafo una paratia interna, generalmente blindata per resistere a eventuali schegge, separata dallo scafo esterno da uno o pi\u00f9 scomparti, di solito lasciati vuoti o riempiti di carbone, acqua o nafta.\nPropulsione.\nLe macchine.\nLe dreadnought erano spinte da due o quattro eliche: la \"Dreadnought\" stessa, e tutte le dreadnought britanniche, aveva gli alberi delle eliche azionati da turbine a vapore, mentre la prima generazione di dreadnought costruite in altre nazioni utilizzava ancora i motori a vapore a tripla espansione gi\u00e0 divenuti standard per le precedenti corazzate policalibro.\nA parit\u00e0 di volume delle macchine, le turbine offrivano una maggiore potenza rispetto ai motori a movimento alternativo e questo, unitamente alla collaborazione offerta dallo stesso inventore della turbina a vapore, Charles Algernon Parsons, convinse la Royal Navy a optare fin da subito per esse. Si dice spesso che le turbine avevano anche il beneficio aggiuntivo di essere pi\u00f9 pulite e affidabili dei motori alternativi, sebbene nel 1905 i modelli di motore alternativo disponibili fossero ormai pi\u00f9 affidabili dei modelli precedenti. Le turbine presentavano per\u00f2 anche svantaggi: alla velocit\u00e0 di crociera, molto pi\u00f9 bassa della massima velocit\u00e0, le turbine erano marcatamente meno efficienti rispetto ai motori alternativi per quanto riguardava il consumo di carburante, una caratteristica molto importante per marine militari che richiedevano per le loro navi una lunga autonomia (come quella statunitense, che pianificava una guerra contro il Giappone nelle acque delle Filippine dopo una lunga traversata dell'oceano Pacifico); la soluzione a questo problema, che alla fine fu adottata in via generale, fu quella di costruire turbine con riduttori, dove degli ingranaggi riducevano il tasso di rotazione delle eliche dando quindi una maggiore efficienza: questa soluzione richiedeva estrema precisione tecnica nella costruzione degli ingranaggi, e quindi fu difficile da implementare.\nUn'alternativa alle turbine fu l'adozione della trasmissione turbo-elettrica, dove le turbine a vapore venivano usate per generare corrente elettrica che era poi impiegata per azionare i motori veri e propri; questa soluzione fu particolarmente apprezzata dalla United States Navy, che la impieg\u00f2 per tutte le sue dreadnought costruite tra il 1915 e il 1922. I vantaggi di questo metodo erano il suo basso costo, la possibilit\u00e0 di adottare una compartimentazione subacquea molto stretta, e buone prestazioni di poppa; gli svantaggi erano rappresentati dal fatto che le macchine erano pesanti e vulnerabili a danni riportati in combattimento, in particolare in caso di allagamenti degli apparati elettrici. I motori diesel furono presi in considerazione da alcune nazioni come alternativa alle turbine: questi offrivano un'autonomia molto elevata e richiedevano meno spazio in lunghezza per essere montati, ma erano anche pi\u00f9 pesanti, necessitavano di maggiore spazio in verticale, offrivano meno potenza e in generale venivano ritenuti inaffidabili.\nIl carburante.\nLa prima generazione di dreadnought impiegava il carbone come carburante per le caldaie che alimentavano le turbine a vapore; il carbone era impiegato come carburante fin dalle prime navi a vapore militari, ma presentava diversi svantaggi: caricare il carbone nei serbatoi della nave e trasportarlo poi da questi alle caldaie richiedeva molto lavoro, le caldaie si intasavano di cenere, la combustione generava una densa nube di fumo nero che indicava la posizione di una flotta a chilometri di distanza e interferiva con la visibilit\u00e0, le segnalazioni e il controllo del tiro della nave, e il carbone stesso aveva un relativamente basso rendimento termodinamico.\nUna propulsione basata sulla combustione di olio combustibile offriva maggiori vantaggi tanto per i progettisti che per gli ufficiali in mare: l'olio produceva un fumo meno denso riducendo la visibilit\u00e0 della nave sulle lunghe distanze, e poteva essere riversato nelle caldaie tramite semplici tubature senza impiegare per questo squadre numerose di fuochisti; l'olio aveva un rendimento termodinamico circa doppio del carbone, e questo comportava da un lato che le caldaie stesse potevano essere pi\u00f9 piccole, dall'altro che a parit\u00e0 di volume di carburante una nave alimentata a olio sviluppava un'autonomia maggiore di una alimentata a carbone. Vi erano comunque alcuni problemi tecnici con l'alimentazione a olio combustibile, connessi alla differente distribuzione dei pesi rispetto a una equivalente quantit\u00e0 di carbone, e alla difficolt\u00e0 a pompare un liquido cos\u00ec viscoso; il problema principale, comunque, era la necessit\u00e0 per molti Stati di dover importare l'olio combustibile da fonti esterne: per tale ragione, diverse marine militari adottarono una propulsione ad alimentazione duale, bruciando nelle caldaie carbone spruzzato con olio combustibile.\nGli Stati Uniti disponevano di larghe riserve di olio combustibile e la Marina statunitense fu la prima ad introdurre la propulsione alimentata a olio, adottata per la prima volta per le unit\u00e0 classe Nevada del 1911. Nel Regno Unito, l'ammiraglio Fisher sostenne la necessit\u00e0 di una alimentazione a olio fin dal 1901, ma questa fu adottata solo a partire dalla classe Queen Elizabeth del 1912; gi\u00e0 per la successiva classe Revenge si prospett\u00f2 l'ipotesi di adottare un'alimentazione mista carbone-olio, ma Fisher insistette per mantenere unicamente la propulsione a olio combustibile. Svariate altre marine militari mantennero l'alimentazione mista almeno fino alla conclusione della prima guerra mondiale.\nLa costruzione delle dreadnought.\nLo sviluppo delle dreadnought si inser\u00ec in una corsa internazionale agli armamenti navali gi\u00e0 iniziata negli anni 1890: la Royal Navy aveva un notevole vantaggio numerico sulle rivali in materia di corazzate policalibro, ma diverse nazioni come Stati Uniti, Giappone e Germania, avviate a costruire proprie grandi flotte nazionali, stavano ormai progettando o mettendo in cantiere unit\u00e0 secondo lo schema della \"all-big-gun ship\" e per continuare a garantirsi il primato sui mari il Regno Unito si impegn\u00f2 ben presto a procurarsi un solido nucleo di queste nuove unit\u00e0.\nLa corsa alle dreadnought acceler\u00f2 ben presto, ponendo oneri sempre pi\u00f9 consistenti alle finanze dei governi impegnati in essa. La realizzazione delle prime dreadnought non era pi\u00f9 costosa della costruzione delle corazzate policalibro di ultima generazione, ma il costo delle navi da battaglia non fece che aumentare con il passare del tempo: la costruzione della \"Dreadnought\" cost\u00f2 1.783.000 sterline (171 milioni al cambio attuale), cifra di poco superiore al 1.540.000 sterline (148 milioni odierni) necessario per la costruzione di un'unit\u00e0 dell'ultima classe di pre-dreadnought britanniche, la classe Nelson; otto anni pi\u00f9 tardi, la realizzazione di una dreadnought della nuova classe Queen Elizabeth necessitava di 2.300.000 sterline (202 milioni odierni). Nonostante il loro costo, le dreadnought divennero un elemento cruciale del potere navale di uno Stato: ogni nave da battaglia era un simbolo del prestigio e della potenza di una nazione, similmente alle testate nucleari durante l'epoca della guerra fredda; tutte le pi\u00f9 importanti nazioni europee come Germania, Francia, Russia, Italia e Austria-Ungheria avviarono programmi di costruzione di proprie dreadnought, e diverse potenze secondarie come Impero ottomano, Argentina, Cile e Brasile commissionarono ai cantieri britannici o statunitensi la costruzione di proprie dreadnought.\nLa corsa anglo-tedesca alle dreadnought.\nLa realizzazione della \"Dreadnought\" coincise con un periodo di tensioni crescenti tra Regno Unito e Germania: il nuovo stato tedesco aveva dato avvio negli anni 1890 alla costruzione di una grande flotta da battaglia, come parte di una deliberata politica volta a intaccare la superiorit\u00e0 navale dei britannici; dopo la stipula dell'Entente Cordiale tra Regno Unito e Francia nell'aprile 1904, divenne chiaro che il principale nemico dei britannici sarebbe stato la Germania, avviata ormai alla costruzione di una grande e moderna flotta sotto i dettami delle leggi navali promosse dal \"gro\u00dfadmiral\" Alfred von Tirpitz. La rivalit\u00e0 anglo-tedesca per il predominio sui mari gett\u00f2 le basi per la costruzione delle due pi\u00f9 grandi flotte di dreadnought nel periodo precedente la prima guerra mondiale.\nLa risposta tedesca alla \"Dredanought\" fu la classe Nassau, impostata nel 1907, seguita poi dalla classe Helgoland del 1909 per un totale di dieci nuove navi da battaglia costruite o in costruzione, contrapposte alle dodici unit\u00e0 realizzate dai britannici nel medesimo periodo; le unit\u00e0 britanniche erano pi\u00f9 veloci e potenti delle loro equivalenti tedesche, ma un rapporto di 12 a 10 nelle nuove costruzioni era molto lontano dal rapporto di 2 a 1 che la Royal Navy puntava a mantenere. Nel 1909 il parlamento britannico autorizz\u00f2 la costruzione di quattro nuove navi da battaglia con la speranza che la Germania sarebbe stata disposta a negoziare un trattato per la fissazione di limiti numerici alla realizzazione di nuove dreadnought; se ci\u00f2 non fosse stato possibile, altre quattro navi da battaglia sarebbero state autorizzate nel 1910. Unito ad alcune riforme sociali, l'aumento delle tasse necessario a sostenere questo piano di costruzioni innesc\u00f2 una crisi costituzionale nel Regno Unito tra il 1909 e il 1910, ma le otto unit\u00e0 progettate, tra cui le quattro super-dreadnought della nuova classe Orion, furono tutte messe in costruzione unitamente a dei nuovi incrociatori da battaglia per Australia e Nuova Zelanda; nello stesso periodo, la Germania impost\u00f2 solo tre nuove navi da battaglia, portando la superiorit\u00e0 del Regno Unito a 22 dreadnought a 13. La fermezza dei britannici dimostrata dal loro programma di costruzioni port\u00f2 i tedeschi a cercare una fine negoziata alla corsa agli armamenti: il nuovo obiettivo dell'Ammiragliato di Londra di un vantaggio del 60% rispetto alla Germania si avvicinava all'offerta di Tirpitz di un rapporto del 50% tra le due marine, ma i colloqui naufragarono sulla questione se le navi da battaglia costruite per le nazioni del Commonwealth dovessero essere comprese nel conteggio, oltre che per via di questioni non navali come le richieste tedesche per il riconoscimento del loro possesso dell'Alsazia-Lorena.\nLa corsa alle dreadnought si intensific\u00f2 tra il 1910 e il 1911, con la Germania che impost\u00f2 quattro navi da battaglia ogni anno e il Regno Unito che ne impost\u00f2 cinque. La tensione raggiunse il massimo con l'approvazione della legge navale tedesca del 1912: questa proponeva la costruzione di una flotta di 33 tra dreadnought e incrociatori da battaglia, superando cos\u00ec la consistenza della squadra navale britannica schierata nelle acque di casa; a peggiorare la situazione per il Regno Unito, gli alleati della Germania iniziarono a loro volta a realizzare proprie dreadnought: l'Italia impost\u00f2 due nuove unit\u00e0 in aggiunta alle quattro gi\u00e0 costruite o in costruzione, mentre l'Austria-Ungheria impost\u00f2 le sue prime quattro dreadnought. Incrementare ulteriormente il ritmo delle costruzioni era impossibile per il Regno Unito visti gli alti costi dei programmi di Stato sociale avviati all'epoca, e ritirarsi dal Mediterraneo per concentrarsi unicamente nella difesa delle isole britanniche era politicamente inaccettabile e pericoloso per la stabilit\u00e0 dell'Impero britannico; vista la situazione, il nuovo primo lord Winston Churchill spinse il governo britannico ad abbandonare la precedente politica e a cercare una solida alleanza con la Francia, in modo da affidare ai francesi la gestione della situazione nel Mediterraneo mentre i britannici si concentravano nel Mare del Nord per fronteggiare i tedeschi. Tra il 1912 e il 1913 il Regno Unito impost\u00f2 dieci super-dreadnought delle nuove classi Queen Elizabeth e Revenge, introducendo nuovi miglioramenti in fatto di armamento, velocit\u00e0 e corazzatura; nello stesso periodo, la Germania impost\u00f2 solo cinque nuove dreadnought, visto che molte risorse furono spostate per potenziare l'esercito\nStati Uniti e Giappone.\nLe unit\u00e0 statunitensi della classe South Carolina furono le prime dreadnought completate da uno dei rivali del Regno Unito; la pianificazione delle stesse South Carolina era avvenuta prima del varo della \"Dreadnought\", e vi sono alcune speculazioni sul fatto che i progettisti statunitensi fossero stati influenzati nei loro studi da contatti informali con ufficiali della Royal Navy simpatizzanti. Il Congresso degli Stati Uniti d'America autorizz\u00f2 la Marina a costruire due navi da battaglia ma senza superare il dislocamento di 16.000 tonnellate: come risultato, le South Carolina dovevano rispettare limiti pi\u00f9 rigidi rispetto alla \"Dreadnought\", e per fare il miglior uso del peso riservato all'armamento tutti i cannoni da 305\u00a0mm furono montati lungo l'asse centrale in torri sovrapposte, il che garantiva un fuoco di bordata uguale alla \"Dreadnought\" ma imbarcando un minor numero di pezzi. Sempre per economizzare sul peso, le South Carolina ricevettero motori a vapore a tripla espansione invece che turbine, e di conseguenza potevano sviluppare solo 18,5 nodi di velocit\u00e0 massima (34,3\u00a0km/h) in luogo dei 22,5 nodi (41,7\u00a0km/h) della \"Dreadnought\". Per tali ragioni, le prime \"vere\" dreadnought statunitensi sono spesso considerate quelle della classe Delaware del 1907; solo dopo pochi anni dall'entrata in servizio, le South Carolina non potevano pi\u00f9 operare tatticamente insieme alle altre dreadnought a causa della loro bassa velocit\u00e0, e furono destinate a operare insieme alle pi\u00f9 vecchie pre-dreadnought\nLe due unit\u00e0 classe Delaware furono le prime navi da battaglia statunitensi a raggiungere la velocit\u00e0 delle dreadnought britanniche; la decisione di realizzare la classe come navi da dieci cannoni e 20.500 tonnellate di dislocamento invece che da dodici cannoni e 24.000 tonnellate fu molto criticata: la batteria secondaria soffriva a causa degli spruzzi di acqua di mare e la prua era molto bassa sull'acqua. Lo schema alternativo per una nave da dodici cannoni presentava pro e contro, perch\u00e9 i due cannoni in pi\u00f9 e una casamatta pi\u00f9 bassa avevano dei \"costi nascosti\": le due torrette laterali indebolivano la tenuta del ponte superiore, e i magazzini delle munizioni per esse venivano a trovarsi molto vicini alle fiancate della nave, debolmente protette contro attacchi subacquei. La Marina statunitense continu\u00f2 a espandere la sua flotta da battaglia impostando due nuove dreadnought all'anno fino al 1920; gli statunitensi continuarono a prediligere i motori a triplice espansione fino alla classe Nevada del 1912, che mont\u00f2 per la prima volta delle turbine: ci\u00f2 era dato da un lato da un approccio molto pi\u00f9 cauto alla costruzione di questa nuova tipologia di unit\u00e0, e dall'altro dalla preferenza per una elevata autonomia alla massima velocit\u00e0.\nDopo la sua vittoria nella guerra russo-giapponese del 1904-05, il Giappone inizi\u00f2 a essere preoccupato per un potenziale conflitto contro gli Stati Uniti; il teorico Sat\u014d Tetsutar\u014d svilupp\u00f2 la teoria secondo cui il Giappone doveva possedere una flotta da battagli almeno pari al 70% di quella statunitense: ci\u00f2 doveva garantire ai nipponici la possibilit\u00e0 di vincere due battaglie decisive, una contro la United States Pacific Fleet all'inizio della guerra e una contro la United States Atlantic Fleet che sarebbe inevitabilmente accorsa in aiuto della prima. La prima priorit\u00e0 per il Giappone fu inizialmente quella di ripristinare le pre-dreadnought catturate ai russi al termine del conflitto, e di completare le nuove unit\u00e0 della classe Satsuma appena impostate; le Satsuma furono progettate prima della \"Dreadnought\", ma ristrettezze finanziarie date dal recente conflitto comportarono il loro allestimento con un armamento in calibro misto, tanto da farle classificare come \"semi-dreadnought\". Le successive unit\u00e0 della classe Kawachi, impostate nel 1909 e completate nel 1912, furono le prime dreadnought giapponesi vere e proprie, equipaggiate come erano di dodici cannoni da 305\u00a0mm che tuttavia appartenevano a due diversi modelli con differente lunghezza della canna, fatto che rendeva difficile il controllo del fuoco nei tiri a lunga distanza.\nAltre nazioni.\nRispetto ad altre nazioni la Francia fu lenta a iniziare la costruzione di dreadnought, insistendo per completare prima la pianificata classe Danton di pre-dreadnought consistente in sei unit\u00e0 impostate tra il 1907 e il 1908; solo nel settembre 1910 fu impostata la prima dreadnought della nuova classe Courbet, facendo della Francia l'undicesima nazione a entrare in campo nella \"corsa alle dreadnought\". Nel suo studio del 1911, Paul B\u00e9nazet sostenne che tra il 1896 e il 1911 la Francia decadde dal secondo al quarto posto nella classifica delle maggiori potenze navali mondiali, e attribu\u00ec ci\u00f2 a problemi di routine di manutenzione e di abbandono; la stretta alleanza stipulata con il Regno Unito rese comunque questa ridotta forza pi\u00f9 che adeguata per i bisogni della Francia.\nLa Regia Marina italiana inizi\u00f2 la costruzione della sua prima dreadnought, la \"Dante Alighieri\", nel 1909, dopo voci circa l'avvio della realizzazione di un'unit\u00e0 simile da parte dell'Austria-Ungheria; a questa seguirono altre cinque dreadnought, tre della classe Conte di Cavour del 1910 e due della classe Caio Duilio del 1913, consentendo alla marina italiana di mantenere un certo vantaggio sui suoi avversari austro-ungarici. La costruzione delle unit\u00e0 classe Francesco Caracciolo fu cancellata alla fine del primo conflitto mondiale e le Cavour e le Duilio, ricostruite e rimodernate, costituirono il cuore della flotta da battaglia italiana fino all'inizio della seconda guerra mondiale.\nNel gennaio 1909, gli ammiragli austro-ungarici fecero circolare un documento in cui chiedevano l'immediata costruzione di una flotta di quattro dreadnought. Una crisi costituzionale in corso nell'impero tra il 1909 e il 1910 imped\u00ec che nuove costruzioni fossero approvate dal governo, ma ci\u00f2 nonostante due dreadnought furono impostate per decisioni spontanee degli stessi costruttori navali, in particolare grazie alle manipolazioni messe in piedi dal capo di stato maggiore della marina ammiraglio Rudolf Montecuccoli; queste costruzioni furono poi confermate dal governo unitamente all'ordine per altre due unit\u00e0. Le prime quattro dreadnought della classe Tegetthoff dovevano essere seguite da altre quattro unit\u00e0 della nuova e pi\u00f9 potente classe Ersatz Monarch, ma queste furono cancellate allo scoppio della prima guerra mondiale.\nNel giugno 1909 l'Impero russo avvi\u00f2 la costruzione di quattro dreadnought della classe Gangut per la Flotta del Baltico, seguite nell'ottobre 1911 da altre tre unit\u00e0 della classe Imperatrica Marija assegnate alla Flotta del Mar Nero; delle sette unit\u00e0 solo una fu completata nei quattro anni stabiliti per la sua realizzazione, e come risultato le dreadnought russe risultarono piuttosto obsolete una volta entrate in servizio: le unit\u00e0 russe assomigliavano pi\u00f9 a dei lenti incrociatori da battaglia piuttosto che a vere e proprie dreadnought, a causa dei loro cannoni di calibro pi\u00f9 piccolo e della corazzatura pi\u00f9 sottile delle dreadnought loro contemporanee. La Spagna realizz\u00f2 tre unit\u00e0 della classe Espa\u00f1a, di cui la prima fu impostata nel 1909: costruite nei cantieri spagnoli con l'assistenza dei britannici, le unit\u00e0 risultarono le pi\u00f9 piccole dreadnought mai realizzate, ma i lunghi ritardi dovuti al blocco delle forniture di materiali critici dal Regno Unito (in particolare le artiglierie) a causa della prima guerra mondiale fecero s\u00ec che all'entrata in servizio le navi risultassero ormai obsolete per i canoni del loro tempo.\nIl Brasile fu la terza nazione al mondo a disporre la costruzione di una dreadnought vera e propria: nel 1907 il governo brasiliano commission\u00f2 ai cantieri britannici due unit\u00e0 della classe Minas Geraes, poi entrate in servizio con la Marinha do Brasil nel 1910; le navi risultavano potentemente armate, imbarcando dodici cannoni da 305\u00a0mm in sei torri triple, la pi\u00f9 pesante batteria principale imbarcata da un'unit\u00e0 da guerra dell'epoca. I Paesi Bassi avviarono piani nel 1912 per rimpiazzare le loro pre-dreadnought con una flotta di moderne corazzate monocalibro: nell'agosto 1913 una regia commissione propose l'acquisto di nove dreadnought innescando una lunga serie di discussioni in merito, ma nonostante una legge dell'agosto 1914 avesse stanziato una somma per la costruzione di quattro unit\u00e0 lo scoppio della prima guerra mondiale port\u00f2 alla cancellazione di questo ambizioso piano.\nL'Impero ottomano ordin\u00f2 nel 1911 due dreadnought ai cantieri britannici, la \"Reshadiye\" e la \"Sultan Osman I\", ma allo scoppio della prima guerra mondiale entrambe le unit\u00e0, ormai quasi complete, furono requisite ed entrarono in servizio con la Royal Navy rispettivamente come e ; la requisizione, e l'immediata offerta dei tedeschi agli ottomani di due unit\u00e0 in riparazione (l'incrociatore da battaglia e l'incrociatore leggero ), fu un importante fattore per spingere l'Impero ottomano a entrare in guerra a fianco degli Imperi centrali. La Grecia ordin\u00f2 una dreadnought alla Germania e una ai cantieri francesi, ma i lavori furono sospesi allo scoppio del primo conflitto mondiale e in sostituzione il governo ellenico acquist\u00f2 dagli Stati Uniti due pre-dreadnought della classe Mississippi.\nLe super-dreadnought.\nAppena cinque anni dopo l'entrata in servizio della \"Dreadnought\", una nuova generazione di pi\u00f9 potenti \"super-dreadnought\" era in costruzione. Le prime super-dreadnought sono generalmente considerate quelle della classe Orion britannica: ci\u00f2 che le rendeva \"super\" era l'incremento del dislocamento di 2.000 tonnellate, l'introduzione dei nuovi cannoni da 343\u00a0mm e la collocazione dell'armamento unicamente lungo l'asse centrale della nave; nei quattro anni intercorsi tra la \"Dreadnought\" e la \"Orion\" il dislocamento era aumentato del 25% e la potenza di fuoco in bordata era raddoppiata.\nLe super-dreadnought britanniche furono ben presto raggiunte anche da unit\u00e0 di altre nazioni. In risposta ai 343\u00a0mm portati dalle Orion, la statunitense classe New York, impostata nel 1911, imbarc\u00f2 cannoni da 356\u00a0mm, calibro divenuto poi standard nella United States Navy. Il Giappone impost\u00f2 le due super-dreadnought della classe Fuso nel 1912 seguite poi dalle due classe Ise nel 1914: entrambe le classi imbarcavano dodici cannoni da 356\u00a0mm; nel 1917 furono ordinate le unit\u00e0 della classe Nagato, le prime dreadnought a imbarcare pezzi da 406\u00a0mm che le rendevano probabilmente le pi\u00f9 potenti navi da battaglia all'epoca in circolazione, e per la prima volta interamente realizzate con componenti di produzione giapponese senza alcun elemento di importazione. In Francia, le Courbet furono seguite da tre super-dreadnought della classe Bretagne, unit\u00e0 che imbarcavano cannoni da 340\u00a0mm; altre cinque unit\u00e0 della pi\u00f9 potente classe Normandie furono cancellate allo scoppio della prima guerra mondiale. L'entrata in servizio delle dreadnought brasiliane innesc\u00f2 una piccola corsa agli armamenti in Sudamerica: l'Argentina ordin\u00f2 ai cantieri statunitensi due super-dreadnought della classe Rivadavia, armate come le Minas Geraes brasiliane ma dotate di una corazzatura molto pi\u00f9 pesante, il Cile ordin\u00f2 ai cantieri britannici due super-dreadnought della classe Almirante Latorre, armate con dieci pezzi da 360\u00a0mm, anche se poi solo una fu effettivamente consegnata ai cileni al termine della prima guerra mondiale.\nLe super-dreadnought britanniche di ultima generazione, le unit\u00e0 della classe Queen Elizabeth, montarono l'armamento in torri poste lungo l'asse dello scafo in modo da liberare peso e volume per l'installazione di caldaie a olio combustibile di pi\u00f9 grandi dimensioni; l'eliminazione di una torre fu compensata dall'introduzione in servizio dei nuovi cannoni da 381\u00a0mm, mentre la cintura corazzata fu ispessita e fu introdotta una nuova protezione subacquea. L'elevata velocit\u00e0 di 25 nodi (46\u00a0km/h) sviluppabile dalle Queen Elizabeth le fece classificare come la prima generazione di \"corazzate veloci\".\nLa debolezza di progettazione delle super-dreadnought, che le distinse dalle navi da battaglia progettate nel primo dopoguerra, era nella disposizione della corazzatura. I loro progetti ponevano enfasi sulla protezione verticale necessaria per i combattimenti a corto raggio, dove i proiettili si abbattevano sui lati delle navi, e presupponevano che una piastra esterna di armatura avrebbe bloccato l'esplosione di qualunque proiettile in arrivo in modo che le strutture interne cruciali, come le basi delle torri, necessitassero solo di una protezione pi\u00f9 leggera per bloccare eventuali schegge; questo nonostante il fatto che le dreadnought potessero ormai ingaggiare il nemico anche a 18.000 metri di distanza, raggio dove i proiettili scendevano con un angolo di inclinazione anche di 30\u00b0 (il cosiddetto \"fuoco in precipitazione\") potendo quindi atterrare dietro le piastre esterne della corazzatura arrivando a colpire direttamente le strutture interne. I progettisti del dopoguerra dovettero prevedere ponti corazzati spessi da 130 a 150\u00a0mm per la protezione dall'alto, mentre le piastre verticali furono rese ancora pi\u00f9 spesse; nella progettazione delle navi da battaglia si fece strada il concetto di \"zona di immunit\u00e0\", ovvero la distanza pi\u00f9 o meno ampia dalla nave nemica in cui sia il tiro orizzontale che quello con traiettoria balistica risultavano entrambi inefficaci contro la corazzatura. Un ulteriore elemento di debolezza era poi la scarsa protezione dalle insidie subacquee, data da progetti concepiti prima che l'uso dei siluri si diffondesse nelle battaglie navali.\nLa \"standard type battleship\" (\"nave da battaglia di tipo standard\") della United States Navy, di cui i primi esemplari furono le unit\u00e0 della classe Nevada, fu progettata gi\u00e0 tenendo conto dei problemi legati ai combattimenti a lunga distanza e al fuoco in precipitazione; la prima unit\u00e0 fu impostata nel 1912, quattro anni prima che la battaglia dello Jutland rendesse palesi i pericoli causati dal tiro a lunga distanza. Importanti elementi della \"standard type battleship\" statunitense furono anche le filosofie progettuali della corazzatura \"tutto o niente\" e del sistema di costruzione \"a zattera\", secondo cui solo le parti veramente importanti della nave dovevano essere blindate contro tutte le minacce e la conseguente corazzatura doveva mantenere una sufficiente riserva di spinta per mantenere a galla l'intera nave nel caso in cui le zone non protette di prua e poppa non corazzate fossero state perforate e allagate dal tiro nemico. Questo schema mostr\u00f2 la sua validit\u00e0 durante la battaglia navale di Guadalcanal del 1942, quando la rimase a galla e operativa nonostante avesse incassato 26 colpi di grosso calibro sparati dalle navi da battaglia giapponesi.\nLe dreadnought in azione.\nLa prima guerra mondiale fu quasi l'opposto del tipo di conflitto per le quali le dreadnought erano state concepite: durante la guerra non ci fu alcuna grande e decisiva battaglia navale sul tipo di Tsushima, il ruolo delle navi da battaglia fu marginale nella guerra terrestre in Francia e sul fronte orientale e poco significativo nella guerra tedesca al traffico navale degli Alleati e nel blocco imposto da questi a danno della Germania.\nGrazie alla posizione geografica, la Royal Navy fu in grado con relativa facilit\u00e0 di rinchiudere la flotta d'alto mare tedesca (Hochseeflotte) all'interno del bacino del Mare del Nord, anche se non fu in grado di infrangere la superiorit\u00e0 tedesca nel mar Baltico. Entrambe le parti erano del resto consapevoli che, vista la larga superiorit\u00e0 numerica dei britannici, una qualsiasi battaglia navale aperta tra le due flotte si sarebbe certamente conclusa a favore della Royal Navy, e quindi la strategia tedesca fu improntata a cercare uno scontro limitato nelle pi\u00f9 favorevoli condizioni possibili: ad esempio, inducendo uno scaglione della Grand Fleet britannica a combattere separato dal resto, o spingendo il nemico a ingaggiare battaglia vicino alle coste tedesche dove i campi minati, le siluranti e i sommergibili amici potevano riequilibrare i rapporti di forza.\nI primi due anni di guerra videro un conflitto limitato nel Mare del Nord, caratterizzato da schermaglie tra le opposte squadre di incrociatori da battaglia che si risolsero negli scontri di Helgoland e di Dogger Bank e in una serie di incursioni tedesche contro le coste dell'Inghilterra; nel maggio 1916, un tentativo dei tedeschi di spingere uno scaglione della flotta britannica a combattere in condizioni sfavorevoli si risolse nella battaglia dello Jutland, il pi\u00f9 grande scontro tra dreadnought mai verificatosi ma conclusosi con un risultato pi\u00f9 che indecisivo. Negli altri teatri navali non si verific\u00f2 nessuna decisiva battaglia navale campale: nel Mar Nero vi furono alcune poco significative schermaglie tra navi russe e ottomane, mentre nel Baltico le azioni furono in larga misura limitate ad attacchi contro i convogli e alla posa di sbarramenti di mine; nel mar Adriatico si verific\u00f2 una situazione speculare a quella del Mare del Nord, con la flotta austro-ungarica imbottigliata nelle sue basi dal blocco navale impostole da italiani, francesi e britannici, mentre nel Mediterraneo l'unica azione di rilievo che vide impegnate le dreadnought fu il supporto agli sbarchi anfibi alleati durante la campagna di Gallipoli.\nL'andamento del conflitto mise in luce la vulnerabilit\u00e0 delle navi da battaglia nei confronti di armi molto pi\u00f9 economiche di esse. Nel settembre 1914 la minaccia dei sommergibili verso le unit\u00e0 di superficie fu messa in luce da una serie di vittoriose azioni degli U-boot tedeschi ai danni degli incrociatori britannici, compreso l'affondamento il 22 settembre 1914 di tre incrociatori corazzati britannici da parte di un unico sommergibile in un'azione durata appena un'ora; le mine rappresentarono un'altra grande insidia, testimoniata dall'affondamento il 27 ottobre 1914 ad opera di esse della super-dreadnought appena entrata in servizio. Lo Jutland fu l'unico maggior scontro tra opposte flotte di dreadnought della storia, ma anch'esso vide un notevole contributo da parte delle altre armi: il piano tedesco prevedeva di utilizzare i sommergibili per infliggere danni ai britannici prima che la battaglia vera e propria iniziasse, e la fuga della Hochseeflotte davanti alla superiore potenza di fuoco della Grand Fleet fu portata a termine grazie alle decise manovre di attacco di incrociatori e cacciatorpediniere, che spinsero i britannici a rompere il contatto per paura di un attacco in massa con i siluri. Per i tedeschi divenne palese che la Hochseeflotte non poteva prendere battaglia con il nemico senza l'assistenza dei sommergibili, e visto che essi erano destinati alla guerra al traffico mercantile le grandi navi da battaglia rimasero praticamente ferme in porto per tutto il resto del conflitto. L'insidia delle nuove armi fu la causa anche della perdita di due dreadnought austro-ungariche: la fu affondata in mare aperto dopo essere stata sorpresa e silurata da un piccolo e veloce MAS italiano, mentre la SMS \"Viribus Unitis\" fu affondata in porto da sabotatori subacquei che applicarono cariche esplosive al suo scafo.\nDopo il 1914.\nLo scoppio della prima guerra mondiale blocc\u00f2 in larga misura la corsa alle dreadnought, con fondi e risorse tecniche dirottate su pi\u00f9 pressanti priorit\u00e0: le fonderie destinate a forgiare i cannoni delle dreadnought furono destinate a produrre invece artiglieria per l'esercito, mentre i cantieri navali furono sommersi dalle richieste di costruzione di unit\u00e0 leggere e mercantili. Le potenze navali minori (Francia, Italia, Russia e Austria-Ungheria) bloccarono del tutto i loro programmi per nuove navi da battaglia, mentre Regno Unito e Germania continuarono a costruire dreadnought e incrociatori da battaglia ma a un ritmo ridotto: i britannici completarono le ultime unit\u00e0 delle classi Queen Elizabeth e Revenge, anche se le ultime due Revenge furono riclassificate come incrociatori da battaglia della classe Renown; Fisher insistette con la sua idea di navi potentemente armate e molto veloci anche a discapito di una corazzatura molto sottile, come negli incrociatori da battaglia classe Courageous che per i loro appena 76\u00a0mm di blindatura furono soprannominati \"grandi incrociatori leggeri\", ma la battaglia dello Jutland mise bene in luce quanto le unit\u00e0 britanniche risultassero vulnerabili e le sperimentazioni pi\u00f9 ardite furono abbandonate. La Germania complet\u00f2 due unit\u00e0 della classe Bayern di super-dreadnought, entrambe gi\u00e0 impostate prima del conflitto, ma altre due unit\u00e0 rimasero incomplete fino alla fine delle ostilit\u00e0.\nNonostante la tregua nella costruzione di corazzate durante la guerra mondiale, gli anni tra il 1919 e il 1922 mostrarono il pericolo di una nuova corsa agli armamenti navali tra Regno Unito, Giappone e Stati Uniti. Le lezioni dello Jutland spinsero le marine militari a rivedere i loro progetti: l'Ammiragliato britannico si convinse finalmente che la protezione delle sue unit\u00e0 era insufficiente, e gli incrociatori da battaglia della classe Admiral, progettati nel 1916 ed entrati in servizio nei primi anni 1920, incrementarono cos\u00ec tanta corazzatura da raggiungere il dislocamento di 42.000 tonnellate. L'iniziativa della nuova corsa agli armamenti fu dovuta alle marine del Pacifico: il Naval Act of 1916 autorizz\u00f2 la United States Navy ad avviare la costruzione di 156 nuove navi da guerra, tra cui dieci dreadnought e sei incrociatori da battaglia, portando per la prima volta gli Stati Uniti a minacciare il predominio britannico sui mari; questo programma part\u00ec lentamente (in parte a causa della necessit\u00e0 di assimilare le lezioni dello Jutland) e non fu mai interamente completato: le nuove unit\u00e0 statunitensi comunque (le dreadnought della classe Colorado e gli incrociatori da battaglia classe Lexington) rappresentarono un notevole salto di qualit\u00e0 rispetto alle britanniche Queen Elizabeth e Admiral, in particolare per l'imbarco di cannoni da 406\u00a0mm.\nAllo stesso tempo, la Marina imperiale giapponese ottenne finalmente l'autorizzazione per una flotta \"otto e otto\" (otto dreadnought e otto incrociatori da battaglia). Dopo la classe Nagato impostata nel 1916, dreadnought armate con otto cannoni da 406\u00a0mm come le loro controparti statunitensi, l'anno successivo furono autorizzate altre due dreadnought e due incrociatori da battaglia: sia le prime, la classe Tosa, che i secondi, la classe Amagi, dovevano imbarcare dieci pezzi da 406\u00a0mm. La corsa sub\u00ec un'ulteriore svolta nel 1919, quando il presidente statunitense Woodrow Wilson propose un'ulteriore espansione della flotta chiedendo al Congresso i fondi per la costruzione di dieci dreadnought e sei incrociatori da battaglia in aggiunta a quelli gi\u00e0 autorizzati dal programma del 1916; in risposta, la Dieta nazionale del Giappone autorizz\u00f2 il completamento del programma \"otto e otto\" incorporandovi anche la costruzione di ulteriori quattro dreadnought, unit\u00e0 che avrebbero dovuto imbarcare nuovi cannoni da 457\u00a0mm.\nIl Regno Unito, impoverito dalla grande guerra, dovette fronteggiare la prospettiva di essere lasciato indietro da Stati Uniti e Giappone: nessuna nuova unit\u00e0 era stata impostata dopo gli incrociatori classe Admiral, dei quali solo uno, lo , sarebbe poi stato completato. Nel giugno 1919 l'Ammiragliato progett\u00f2 una flotta di 33 dreadnought e otto incrociatori da battaglia per la cui costruzione sarebbero stati necessari 171 milioni di sterline (circa 7,02 miliardi al cambio attuale) all'anno, quando le disponibilit\u00e0 non andavano oltre gli 84 milioni; come condizione minima, l'Ammiragliato chiese otto nuove unit\u00e0 di prima linea, tra cui gli incrociatori da battaglia classe G3 armati di cannoni da 406\u00a0mm e le dreadnought classe N3 armate di pezzi da 457\u00a0mm.\nLe potenze navali riuscirono a evitare i loro costosissimi programmi di espansione negoziando il trattato navale di Washington nel 1922: il trattato stil\u00f2 una lista di navi, comprendente la maggior parte delle dreadnought pi\u00f9 vecchie e quasi tutte le nuove unit\u00e0 gi\u00e0 in costruzione, che dovevano essere demolite o poste fuori uso, e impose un periodo di \"vacanza navale\" durante il quale non potevano essere impostate nuove navi da battaglia o incrociatori da battaglia, salvo che per le britanniche classe Nelson ormai complete. Le navi sopravvissute alle riduzioni imposte dal trattato, tra cui le pi\u00f9 moderne super-dreadnought a disposizione delle tre potenze, formarono il nucleo delle navi di prima linea per tutti gli anni 1920 e 1930 per poi partecipare, dopo diverse modernizzazioni, alla seconda guerra mondiale."}
{"id": "750768", "revid": "984922", "url": "https://it.wikipedia.org/wiki?curid=750768", "title": "Cantone di Lorrez-le-Bocage-Pr\u00e9aux", "text": "Il Cantone di Lorrez-le-Bocage-Pr\u00e9aux era una divisione amministrativa dell'Arrondissement di Fontainebleau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "750769", "revid": "767487", "url": "https://it.wikipedia.org/wiki?curid=750769", "title": "Cantone di Moret-sur-Loing", "text": "Il Cantone di Moret-sur-Loing era una divisione amministrativa dell'Arrondissement di Fontainebleau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "750770", "revid": "110157", "url": "https://it.wikipedia.org/wiki?curid=750770", "title": "Cantone di Nemours", "text": "Il Cantone di Nemours \u00e8 una divisione amministrativa dell'Arrondissement di Fontainebleau.\nA seguito della riforma complessiva dei cantoni del 2014 \u00e8 passato da 17 a 51 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "750772", "revid": "106908", "url": "https://it.wikipedia.org/wiki?curid=750772", "title": "Cantone di Coulommiers", "text": "Il Cantone di Coulommiers \u00e8 una divisione amministrativa degli arrondissement di Meaux e di Provins.\nA seguito della riforma complessiva dei cantoni del 2014 \u00e8 passato da 15 a 51 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "750774", "revid": "984922", "url": "https://it.wikipedia.org/wiki?curid=750774", "title": "Cantone di Cr\u00e9cy-la-Chapelle", "text": "Il Cantone di Cr\u00e9cy-la-Chapelle era una divisione amministrativa dell'Arrondissement di Meaux.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "750776", "revid": "729019", "url": "https://it.wikipedia.org/wiki?curid=750776", "title": "Sindrome di M\u00fcnchhausen per procura", "text": "La sindrome di M\u00fcnchhausen per procura (sigla: MSP, dal termine inglese \"Munchausen syndrome by proxy\"), conosciuta anche come sindrome di Polle (Polle era il figlio del barone di M\u00fcnchhausen, morto infante in circostanze misteriose), \u00e8 un disturbo mentale che affligge genitori o tutori (solitamente le madri) e li spinge ad arrecare un danno fisico alla prole (o ad altra persona incapace, ad esempio un familiare disabile o, in alcuni casi, anche a un animale domestico) per farlo credere malato e attirare l'attenzione su di s\u00e9. Il genitore/tutore viene cos\u00ec a godere della stima e dell'affetto delle altre persone perch\u00e9 apparentemente si preoccupa della salute della prole. Il nome deriva dalla sindrome di M\u00fcnchhausen, nella quale il paziente si fa del male per farsi credere malato e attirare l'attenzione su di s\u00e9.\n\u00c8 una sindrome caratterizzata da patologie multiple nel bambino, tra cui ipoevolutismo somatico, dismorfismi di varia natura, manifestazioni ematiche, respiratorie, gastrointestinali, otorinolarigoiatriche e disfunzioni a carico dei vari organi. La sintomatologia pu\u00f2 manifestarsi attraverso sepsi, diarree, febbri, crisi epilettiche e cos\u00ec via. Questo tipo di sindrome \u00e8 molto complessa da descrivere perch\u00e9 intervengono le caratteristiche del bambino legate all'et\u00e0, alla sua dipendenza dall'abusante e alla sua capacit\u00e0 di comunicare. Spesso l'abuso trova colpevoli, o quantomeno indifferenti, tutti i membri della famiglia che inconsapevolmente profittano della situazione per mantenere la stabilit\u00e0 e l'unit\u00e0 familiare e negare i conflitti. Questa sindrome costituisce un serio abuso sugli infanti.\nNel DSM-5 (2013) \u00e8 stato inserito nella categoria dei \"Disturbi fittizi\", venendo rinominato come disturbo fittizio provocato da altri.\nDefinizioni.\nLa caratteristica fondamentale della sindrome di M\u00fcnchausen per procura (M\u00fcnchausen Syndrome by Proxy \u2013 MSP) \u00e8 il coinvolgimento di un genitore, solitamente la madre, che provoca i sintomi di una malattia nel figlio.\nIl primo a introdurre la dicitura di MSP fu il pediatra inglese Roy Meadow, in una pubblicazione del 1977. Il DSM-IV definisce la MSP come Disturbo fittizio con segni e sintomi fisici predominanti (codice: 300.19)\u201d e nel DSM-IV-TR \u00e8 cos\u00ec descritto: \"La caratteristica essenziale \u00e8 la produzione deliberata o simulazione di segni e sintomi fisici o psichici in un'altra persona che \u00e8 affidata alle cure del soggetto. Tipicamente la vittima \u00e8 un bambino piccolo e il responsabile \u00e8 la madre del bambino. La motivazione di tale comportamento viene ritenuta essere il bisogno psicologico di assumere, per interposta persona, il ruolo di malato\"\u201d. Meadow la definisce: \u201cSituazione in cui i genitori, o inventando sintomi e segni che i propri figli non hanno, o procurando loro sintomi e disturbi (per esempio somministrando sostanze dannose), li espongono a una serie di accertamenti, esami, interventi che finiscono per danneggiarli o addirittura ucciderli\u201d.\nLa durata media per stabilire una diagnosi di MSP generalmente supera i sei mesi, spesso un fratello o una sorella sono morti per cause non diagnosticate prima che sia scoperta la MSP. Gli studi esistenti sottolineano che si tratta di un disturbo la cui diffusione \u00e8 molto probabilmente sottostimata, anche perch\u00e9 sono i casi pi\u00f9 gravi (magari perch\u00e9 ospedalizzati) che arrivano a essere individuati.\nLa sindrome di M\u00fcnchausen per procura pu\u00f2 essere a tutti gli effetti considerata un abuso sui minori.\nDescrizione.\nLa caratteristica principale della MSP \u00e8 il coinvolgimento di un genitore, solitamente la madre, che di fatto provoca i sintomi del figlio. Solitamente i sintomi non sono caratteristici di malattie conosciute e questo confonde i pediatri e gli altri clinici e li induce a ulteriori accertamenti. In genere passa parecchio tempo prima che i medici comincino a prendere in considerazione l'idea che il malessere del piccolo paziente sia procurato dalla madre.\nI metodi usati per creare sintomi nei figli sono eterogenei e spesso crudeli. Ad alcuni bambini sono state iniettate insulina o urine. Altri sono stati avvelenati con veleno per topi, purganti, arsenico, olio minerale, lassativi, tranquillanti e sedativi, sale da cucina e in un caso persino con massicce quantit\u00e0 di acqua. Tra gli attacchi fisici si sono verificati tra gli altri: punture di spillo sul viso e sul corpo, lesioni facciali da strumento o con unghie e soffocamento premendo una mano o un cuscino sul volto del figlio. Altri attacchi fisici ugualmente pericolosi sono stati la volontaria sottonutrizione e ambiente domestico sporco e trascurato, induzione di attacchi epilettici o perdita di coscienza. Una tecnica indiretta usata da queste madri \u00e8 quella di falsificare le analisi di laboratorio, introducendo elementi estranei nei campioni, ad esempio con batteri di origine fecale o vaginali, alterando quindi i veri risultati delle analisi, o sostituendoli con altri di pazienti realmente malati.\nLa dottoressa Donna Rosenberg dell'Health Sciences Center dell'universit\u00e0 del Colorado a Denver indica quattro principali caratteristiche della MSP:\nSottotipi.\nJudith Libow e Herbert Schreirer del \"Children's Hospital Medical Centre\" di Oakland hanno classificato la MSP secondo le tipologie dei genitori:\nUn altro sottotipo di MSP \u00e8 stato individuato nella \"sindrome di M\u00fcnchausen \u201cseriale\u201d\", vale a dire che si ripete con pi\u00f9 figli della stessa famiglia. In una rassegna di 117 casi riportati in letteratura, la percentuale di episodi che si ripetono all'interno della stessa famiglia \u00e8 del 9%. Spesso nei casi di MSP seriale i figli \u201csi ammalano\u201d uno per volta, di solito intorno alla stessa et\u00e0 del fratello precedente, ma sono riportati casi in cui tutti i figli venivano ricoverati nello stesso momento.\nNon necessariamente i famigliari sono i responsabili diretti dei maltrattamenti, la sindrome latente si manifesta a volte nella sua tipicit\u00e0 anche qualora avvengano per cause esterne casuali o naturali, \u00e8 il caso di quella donna che dopo che il figlio anneg\u00f2 per cause naturali (anche se per gli investigatori incerto fu il ruolo della madre), interess\u00f2 parossisticamente i media accusando un annegamento intenzionale da parte di terzi.\nCaratteristiche della madre affetta da MSP.\nLa madre biologica \u00e8 la responsabile della gran parte dei casi di MSP e spesso ha una preparazione medica di qualche tipo o lavora in ambito medico. Quando il figlio viene ricoverato si dimostra un'ottima interlocutrice per il personale sanitario, ascolta con attenzione e si dimostra collaborativa. \u00c8 per questo che una diagnosi di MSP viene solitamente accolta con sorpresa dagli operatori, che la consideravano una madre affettuosa e amorevole.\nL\u2019importanza del suo ruolo di madre \u00e8 di fatto attuato strumentalizzando la salute del figlio, dapprima rendendolo malato e poi mantenendolo tale per evitare cadute di validit\u00e0 della propria immagine di donna e genitore. La donna sentir\u00e0 di avere un ruolo con la funzione di accudimento del figlio, per cui la sua identit\u00e0 incomincer\u00e0 a strutturarsi nell'immagine della madre amorevole che esplica al massimo il suo ruolo nei momenti di malattia del figlio. Tale situazione \u00e8 fortemente gratificante per la madre, al punto da essere da lei ricercata in maniera inconscia.\nInfine \u00e8 ricorrente il fatto che le madri abusanti siano state a loro volta vittime di maltrattamento, anche se in forma diversa, durante l'infanzia da parte dei genitori e chi ha subito questo abuso rischia di diventare a sua volta l'abusante.\nMeadow, nei suoi studi su probabili casi di sindrome di M\u00fcnchhausen per procura, riferisce che almeno il 70% delle madri abusanti aveva subito abusi emotivi durante l'infanzia e almeno un quarto di esse aveva subito abusi fisici o sessuali da bambine.\nLegami con la sindrome di M\u00fcnchausen.\nMolte madri affette da MSP hanno a loro volta precedenti di sindrome di M\u00fcnchausen. Randal Alexander et al. hanno studiato cinque famiglie affette da \"MSP seriale\", famiglie, cio\u00e8, in cui pi\u00f9 di un figlio aveva subito maltrattamenti. Da questo studio \u00e8 emerso che l'80% delle madri aveva inventato, almeno una volta, la propria sintomatologia.\nIn ogni caso tutti gli esperti sembrano essere d'accordo sull'esistenza di un rapporto tra la MSP e la sindrome di M\u00fcnchausen negli adulti.\nTerapia.\nI pazienti con sindrome di M\u00fcnchausen per procura sono trattati raramente con successo, comunque le terapie implicano raramente l'utilizzo di psicofarmaci e impiegano anni di psicoterapia.\nL'approccio migliore per evitare o contenere i rischi anche a lungo termine \u00e8 reputato quello di un programma terapeutico integrato, con intervento non solo di psicologi e psichiatri, ma anche di pediatri e professionisti delle agenzie di protezione dei bambini."}
{"id": "750779", "revid": "984922", "url": "https://it.wikipedia.org/wiki?curid=750779", "title": "Cantone di Dammartin-en-Go\u00eble", "text": "Il Cantone di Dammartin-en-Go\u00eble era una divisione amministrativa dell'Arrondissement di Meaux.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "750780", "revid": "110157", "url": "https://it.wikipedia.org/wiki?curid=750780", "title": "Cantone di La Fert\u00e9-sous-Jouarre", "text": "Il Cantone di La Fert\u00e9-sous-Jouarre \u00e8 una divisione amministrativa dell'Arrondissement di Meaux.\nA seguito della riforma complessiva dei cantoni del 2014 \u00e8 passato da 19 a 47 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "750781", "revid": "1573940", "url": "https://it.wikipedia.org/wiki?curid=750781", "title": "Sus cebifrons", "text": "Il cinghiale dalle verruche delle Visayas (Sus cebifrons ) \u00e8 una specie criticamente minacciata di cinghiale, endemico delle Isole Visayas, nelle Filippine centrali.\nDescrizione.\nIl cinghiale dalle verruche delle Visayas deve il suo nome a tre paia di \u00abverruche\u00bb carnose presenti sul muso del maschio. I biologi sostengono che il motivo della loro presenza sia quello di costituire una difesa naturale contro le zanne dei maschi rivali durante i combattimenti. I maschi sono ricoperti inoltre da ruvide setole ispide.\nBiologia.\nAlimentazione.\nI cinghiali dalle verruche delle Visayas tendono a vivere in gruppi composti da quattro a sei esemplari. La loro dieta comprende le radici, i tuberi e i frutti che possono trovare nella foresta. Si nutrono anche di vegetali coltivati. Da quando circa il 95% del loro habitat naturale \u00e8 stato spazzato via dai coltivatori locali per far spazio ai loro raccolti, la propensione dei cinghiali a nutrirsi di piante coltivate \u00e8 aumentata drammaticamente. Dato che la terra sfruttata a scopi agricoli diviene spesso improduttiva dopo pochi anni, le fonti alimentari di questi cinghiali sono estremamente limitate, fattore che ha contribuito significativamente alla diminuzione del loro numero.\nRiproduzione.\nPorcellini di cinghiale dalle verruche delle Visayas sono stati spesso avvistati durante la stagione secca tra i mesi di gennaio e febbraio nel loro habitat originario delle Isole Visayas occidentali. Il numero di porcellini per cucciolata \u00e8 quasi sempre di tre o quattro.\nDistribuzione e habitat.\nIn passato il cinghiale dalle verruche delle Visayas era endemico di sei isole delle Filippine. Oggi \u00e8 per\u00f2 estinto su quattro di queste.\nTassonomia.\nSono state descritte due sottospecie:\nConservazione.\nLa \"IUCN Red List\" classifica \"Sus cebifrons\" come specie in pericolo critico di estinzione (\"Critically Endangered\");la specie \u00e8 minacciata dalla distruzione dell'habitat, dalla scarsit\u00e0 di cibo e dalla caccia.\nPiccole popolazioni protette si trovano in varie aree naturali protette nelle Filippine tra cui il Parco naturale del monte Kanla-on, il Parco naturale del Northern Negros e il Parco naturale dei laghi gemelli di Balinsasayao.\nIn Europa, questa specie \u00e8 stata introdotta nel 2004 e si \u00e8 rapidamente stabilita in 65 zoo. I primi animali, quattro maschi e quattro femmine provenienti dall'isola di Negros, furono importati dagli zoo di Poznan e Rotterdam in qualit\u00e0 di prestito del governo filippino. Il programma europeo di allevamento \u00e8 coordinato dallo zoo di Rotterdam.\nAnche negli zoo degli Stati Uniti si possono trovare questi animali. San Diego \u00e8 stato il primo zoo al di fuori di quelli filippini ad ospitarli e a farli riprodurre. \nEsemplari in cattivit\u00e0 si trovano inoltre presso la Crocolandia Foundation e la Negros Forests and Ecological Foundation, Inc., entrambi nelle Filippine.\nL'attuale programma di conservazione per \"S. c. negrinus\" comprende programmi di riproduzione in cattivit\u00e0 allo Zoo di Rotterdam per i cinghiali provenienti da Negros e allo Zoo di San Diego per quelli di Panay."}
{"id": "750782", "revid": "767487", "url": "https://it.wikipedia.org/wiki?curid=750782", "title": "Cantone di Lizy-sur-Ourcq", "text": "Il Cantone di Lizy-sur-Ourcq era una divisione amministrativa dell'Arrondissement di Meaux.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "750784", "revid": "200568", "url": "https://it.wikipedia.org/wiki?curid=750784", "title": "Cantone di Meaux-Nord", "text": "Il Cantone di Meaux-Nord era una divisione amministrativa dell'Arrondissement di Meaux.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Meaux e i comuni di:"}
{"id": "750786", "revid": "123150735", "url": "https://it.wikipedia.org/wiki?curid=750786", "title": "Delizie estensi", "text": "Le Delizie estensi sono le residenze rinascimentali fatte costruire dalla casata d'Este e risalgono in particolare al periodo del Ducato di Ferrara, quando comprendeva anche i territori di Modena e Reggio Emilia.\nNel 1995 alcune delle delizie ancora esistenti, tutte nella provincia di Ferrara, sono state inserite dall'UNESCO nell'elenco dei patrimoni dell'umanit\u00e0, assieme a Ferrara e al suo delta del Po. Nella motivazione si legge: \"le residenze dei duchi d'Este nel Delta del Po illustrano in modo eccezionale l'influenza della cultura del Rinascimento sul paesaggio naturale\". \nStoria.\nLa \"delizia\" indica storicamente l'abitazione principesca, aperta alla vita di corte e caratterizzata dal legame tra natura e artificio, quindi prevalentemente luogo di piacere e di svago.\nDi delizie estensi, tra la citt\u00e0 e la campagna, se ne contavano 53, casini da caccia e ritiri estivi situati nel territorio ferrarese e rodigino, fatti erigere dalla famiglia degli Este in un periodo che va dalla fine del Trecento a met\u00e0 del Cinquecento. Si tratta soprattutto di residenze suburbane o extraurbane, con funzioni di carattere economico, politico e strategico oltre che di rappresentanza, pronte ad accogliere una corte itinerante.\nMolte delle Delizie sono scomparse ma rimane l'impianto dell'antico disegno degli Este, leggibile nel paesaggio e mantenuto dall'opera dell'uomo che ha preservato il sottile equilibrio tra terra e acqua. La maggior parte delle delizie erano nate infatti per essere collegate a Ferrara con canali e vie d'acqua.\nAlcune Delizie sono in buone condizioni e completamente visitabili, come la Delizia di Schifanoia, il Castello della Mesola, la Villa della Mensa, la Delizia del Verginese, la Delizia di Benvignante e la Delizia di Belriguardo.\nDelizie scomparse.\nA Ferrara:\nIn provincia di Ferrara:"}
{"id": "750788", "revid": "984922", "url": "https://it.wikipedia.org/wiki?curid=750788", "title": "Cantone di Meaux-Sud", "text": "Il Cantone di Meaux-Sud era una divisione amministrativa dell'Arrondissement di Meaux.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Meaux e i comuni di:"}
{"id": "750789", "revid": "110157", "url": "https://it.wikipedia.org/wiki?curid=750789", "title": "Cantone di Mitry-Mory", "text": "Il Cantone di Mitry-Mory \u00e8 una divisione amministrativa dell'Arrondissement di Meaux.\nA seguito della riforma complessiva dei cantoni del 2014 \u00e8 passato da a comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "750792", "revid": "767487", "url": "https://it.wikipedia.org/wiki?curid=750792", "title": "Cantone di Brie-Comte-Robert", "text": "Il Cantone di Brie-Comte-Robert era una divisione amministrativa dell'Arrondissement di Melun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "750793", "revid": "22475", "url": "https://it.wikipedia.org/wiki?curid=750793", "title": "Bulbizarre", "text": ""}
{"id": "750794", "revid": "486946", "url": "https://it.wikipedia.org/wiki?curid=750794", "title": "Herbizarre", "text": ""}
{"id": "750795", "revid": "22475", "url": "https://it.wikipedia.org/wiki?curid=750795", "title": "Florizarre", "text": ""}
{"id": "750796", "revid": "486946", "url": "https://it.wikipedia.org/wiki?curid=750796", "title": "Reptincel", "text": ""}
{"id": "750797", "revid": "22475", "url": "https://it.wikipedia.org/wiki?curid=750797", "title": "Dracaufeu", "text": ""}
{"id": "750798", "revid": "22475", "url": "https://it.wikipedia.org/wiki?curid=750798", "title": "Carapuce", "text": ""}
{"id": "750799", "revid": "486946", "url": "https://it.wikipedia.org/wiki?curid=750799", "title": "Carabaffe", "text": ""}
{"id": "750800", "revid": "22475", "url": "https://it.wikipedia.org/wiki?curid=750800", "title": "Tortank", "text": ""}
{"id": "750801", "revid": "984922", "url": "https://it.wikipedia.org/wiki?curid=750801", "title": "Cantone di Le Ch\u00e2telet-en-Brie", "text": "Il Cantone di Le Ch\u00e2telet-en-Brie era una divisione amministrativa dell'Arrondissement di Melun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "750802", "revid": "110157", "url": "https://it.wikipedia.org/wiki?curid=750802", "title": "Cantone di Combs-la-Ville", "text": "Il Cantone di Combs-la-Ville \u00e8 una divisione amministrativa dell'Arrondissement di Melun.\nA seguito della riforma complessiva dei cantoni del 2014 \u00e8 passato da 4 a 5 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "750803", "revid": "984922", "url": "https://it.wikipedia.org/wiki?curid=750803", "title": "Cantone di Le M\u00e9e-sur-Seine", "text": "Il Cantone di Le M\u00e9e-sur-Seine era una divisione amministrativa di 37 725 abitanti dell'Arrondissement di Melun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "750804", "revid": "767487", "url": "https://it.wikipedia.org/wiki?curid=750804", "title": "Cantone di Melun-Nord", "text": "Il Cantone di Melun-Nord era una divisione amministrativa dell'Arrondissement di Melun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Melun e i comuni di:"}
{"id": "750806", "revid": "984922", "url": "https://it.wikipedia.org/wiki?curid=750806", "title": "Cantone di Melun-Sud", "text": "Il Cantone di Melun-Sud era una divisione amministrativa dell'Arrondissement di Melun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Melun e i comuni di:"}
{"id": "750807", "revid": "767487", "url": "https://it.wikipedia.org/wiki?curid=750807", "title": "Cantone di Mormant", "text": "Il Cantone di Mormant era una divisione amministrativa dell'Arrondissement di Melun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "750809", "revid": "104458", "url": "https://it.wikipedia.org/wiki?curid=750809", "title": "Cantone di Perthes", "text": "Il Cantone di Perthes era una divisione amministrativa dell'Arrondissement di Melun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "750810", "revid": "110157", "url": "https://it.wikipedia.org/wiki?curid=750810", "title": "Cantone di Savigny-le-Temple", "text": "Il Cantone di Savigny-le-Temple \u00e8 una divisione amministrativa dell'Arrondissement di Melun.\nA seguito della riforma complessiva dei cantoni del 2014 \u00e8 passato da 3 a 6 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "750811", "revid": "984922", "url": "https://it.wikipedia.org/wiki?curid=750811", "title": "Cantone di Tournan-en-Brie", "text": "Il Cantone di Tournan-en-Brie era una divisione amministrativa dell'Arrondissement di Melun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "750813", "revid": "889336", "url": "https://it.wikipedia.org/wiki?curid=750813", "title": "Risorse idriche", "text": "L'espressione risorse idriche indica, in senso strettamente generale, tutte le varie forme di disponibilit\u00e0 dell'acqua: una sostanza indispensabile all'uomo e all'ecosistema in cui vive, che al tempo stesso pu\u00f2 essere abbondante e disponibile oppure scarsa e indisponibile.\nDescrizione.\nL'acqua \u00e8 fondamentale per la sopravvivenza, perci\u00f2 la storia umana \u00e8 indissolubilmente legata a questa risorsa. La disponibilit\u00e0 di acqua potabile ha sempre rappresentato un parametro importantissimo per la scelta di costruire una citt\u00e0 o un qualsiasi insediamento umano. Le citt\u00e0 hanno legato la loro nascita o il loro sviluppo alla presenza di fiumi e di sorgenti d'acqua potabile.\nL'evoluzione scientifica e tecnologica ha portato l'uomo negli ultimi due secoli ad uno sviluppo industriale e demografico senza precedenti che hanno determinato via via un sempre maggiore fabbisogno d'acqua. L'acqua viene utilizzata, oltre a scopi nutrizionali, in agricoltura e nell'industria. L'acqua, dolce o salata, \u00e8 spesso il ricettore delle acque reflue trattate e non. Tale sostanza, oltre a non essere uniformemente distribuita sul territorio, non era sicuramente illimitata e richiede sovente adeguate opere per essere resa disponibile a molteplici usi e in molteplici luoghi.\nDistribuzione delle risorse idriche.\nLe risorse idriche sulla Terra sono distribuite in maniera assai irregolare. Fra tutti i paesi del mondo, , mentre la maggioranza dispone di meno di 5.000 metri cubi."}
{"id": "750814", "revid": "984922", "url": "https://it.wikipedia.org/wiki?curid=750814", "title": "Cantone di Champs-sur-Marne", "text": "Il Cantone di Champs-sur-Marne \u00e8 una divisione amministrativa dell'Arrondissement di Torcy.\nA seguito della riforma complessiva dei cantoni del 2014 \u00e8 passato da 2 a 4 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "750815", "revid": "984922", "url": "https://it.wikipedia.org/wiki?curid=750815", "title": "Cantone di Chelles", "text": "Il Cantone di Chelles \u00e8 una divisione amministrativa dell'Arrondissement di Torcy.\nComposizione.\nPrima della riforma del 2014 comprendeva solo parte del comune di Chelles; dal 2015 comprende l'intero comune."}
{"id": "750816", "revid": "110157", "url": "https://it.wikipedia.org/wiki?curid=750816", "title": "Cantone di Claye-Souilly", "text": "Il Cantone di Claye-Souilly \u00e8 una divisione amministrativa degli arrondissement di Meaux e di Torcy.\nA seguito della riforma complessiva dei cantoni del 2014 \u00e8 passato da 6 a 30 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "750818", "revid": "984922", "url": "https://it.wikipedia.org/wiki?curid=750818", "title": "Cantone di Lagny-sur-Marne", "text": "Il Cantone di Lagny-sur-Marne \u00e8 una divisione amministrativa dell'Arrondissement di Torcy.\nA seguito della riforma complessiva dei cantoni del 2014 \u00e8 passato da 4 a 14 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "750819", "revid": "767487", "url": "https://it.wikipedia.org/wiki?curid=750819", "title": "Cantone di Noisiel", "text": "Il Cantone di Noisiel era una divisione amministrativa dell'Arrondissement di Torcy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "750820", "revid": "21880", "url": "https://it.wikipedia.org/wiki?curid=750820", "title": "Cantharellaceae", "text": "Cantharellaceae J.Schr\u00f6t., in Cohn, Krypt.-Fl. Schlesien (Breslau) 3(1): 413 (1888).\nAlla famiglia Cantharellaceae appartengono funghi che presentano un imenoforo a rughe, carpoforo con cappello e gambo centrale o eccentrico, a forma di trombetta o di tronco di cono, spore lisce, color crema in massa, ife ialine con o senza giunti a fibbia.\nGeneri di Cantharellaceae.\nIl genere tipo \u00e8 \"Cantharellus\" Fr., altri genere inclusi sono:\nEtimologia.\nDal latino \"cantharellus\", diminutivo della parola greca \"k\u00e1ntharos\" = coppa, ovvero piccolo calice, per la forma a calice del carpoforo."}
{"id": "750821", "revid": "110157", "url": "https://it.wikipedia.org/wiki?curid=750821", "title": "Cantone di Pontault-Combault", "text": "Il Cantone di Pontault-Combault \u00e8 una divisione amministrativa dell'Arrondissement di Torcy.\nA seguito della riforma complessiva dei cantoni del 2014 \u00e8 passato da 1 a 3 comuni.\nComposizione.\nPrima della riforma del 2014 comprendeva il solo comune di Pontault-Combault.\nDal 2015 comprende i comuni di:"}
{"id": "750823", "revid": "984922", "url": "https://it.wikipedia.org/wiki?curid=750823", "title": "Cantone di Roissy-en-Brie", "text": "Il Cantone di Roissy-en-Brie era una divisione amministrativa dell'Arrondissement di Torcy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "750825", "revid": "767487", "url": "https://it.wikipedia.org/wiki?curid=750825", "title": "Cantone di Thorigny-sur-Marne", "text": "Il Cantone di Thorigny-sur-Marne era una divisione amministrativa dell'Arrondissement di Torcy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "750827", "revid": "110157", "url": "https://it.wikipedia.org/wiki?curid=750827", "title": "Cantone di Torcy", "text": "Il Cantone di Torcy \u00e8 una divisione amministrativa dell'Arrondissement di Torcy.\nA seguito della riforma complessiva dei cantoni del 2014 \u00e8 passato da 6 a 5 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "750828", "revid": "767487", "url": "https://it.wikipedia.org/wiki?curid=750828", "title": "Cantone di Vaires-sur-Marne", "text": "Il Cantone di Vaires-sur-Marne era una divisione amministrativa dell'Arrondissement di Torcy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva la parte settentrionale della citt\u00e0 di Chelles e i comuni di:"}
{"id": "750829", "revid": "977364", "url": "https://it.wikipedia.org/wiki?curid=750829", "title": "Adam Air", "text": "La Adam Air (PT. Adam SkyConnection Airlines) era una compagnia aerea privata indonesiana, con sede principale a Giacarta, che operava principalmente dall'aeroporto di Soekarno-Hatta, e anche dagli aeroporti di Medan e Surabaya, come snodi secondari.\nStoria.\nLa Adam Air \u00e8 stata fondata per volont\u00e0 di due affaristi indonesiani: Agung Laksono e Sandra Ang. Quest'ultima aveva dato alla compagnia lo stesso nome del figlio Adam, al quale diede il posto di presidente. Fondata formalmente il 21 novembre 2002, ha iniziato i voli commerciali su un Boeing 737-400 ed uno 737-500 il 19 dicembre 2003 su solo tre tratte interne che univano Giakarta a Medan, Denpasar e Yogyakarta rispettivamente.\nIl 17 marzo 2008 il governo indonesiano ha revocato la licenza alla compagnia aerea. Adam Air non \u00e8 pi\u00f9 attiva.\nNel 2006 la Adam Air serviva 21 tratte interne all'Indonesia e due rotte internazionali per Singapore e Penang.\nIncidenti.\nIl 1\u00ba gennaio 2007 il volo Adam Air 574 in servizio da Surabaya a Manado viene dato per disperso con 102 passeggeri a bordo di cui 6 membri dell'equipaggio. Dal recupero delle scatole nere avvenuto 8 mesi dopo l'incidente risult\u00f2 che errori umani uniti alla scarsa manutenzione del velivolo da parte della compagnia furono le cause del disastro.\nLa compagnia aerea inizialmente rifiutato di finanziare le ricerche e il recupero del velivolo, solo dopo 8 mesi accettarono di farlo.\nAppena un anno dopo, nel 2008, il volo Adam Air 172 non riusc\u00ec a fermarsi in tempo sulla pista, atterrando cos\u00ec in un prato l\u00ec vicino e causando il ferimento di 5 persone.\nFlotta.\nAl 2006 la flotta Adam Air era composta da:"}
{"id": "750833", "revid": "329581", "url": "https://it.wikipedia.org/wiki?curid=750833", "title": "Ippolito Buzio", "text": "Biografia.\nIl primo lavoro noto dell'artista risale al 1592 con la realizzazione della testa raffigurante Alessandro Farnese montata su una statua di Giulio Cesare.\nPer papa Clemente VIII Buzio lavor\u00f2 nella cappella Aldobrandini nella Basilica di Santa Maria sopra Minerva.\nEsegu\u00ec la statua di San Giacomo nella chiesa di San Giacomo in Augusta.\nAl 1605 risalgono le sei erme scolpite nella villa Aldobrandini di Frascati.\nNel 1608 prese parte alla decorazione della cappella Paolina nella Basilica di Santa Maria Maggiore e due anni pi\u00f9 tardi scolp\u00ec due angeli della Fontana dell'Acqua Paola al Gianicolo.\nNel 1618 realizz\u00f2 la statua di San Bartolomeo per il duomo di Orvieto."}
{"id": "750837", "revid": "1005847", "url": "https://it.wikipedia.org/wiki?curid=750837", "title": "Alberto Tarchiani", "text": "Biografia.\nL'attivit\u00e0 giornalistica giovanile.\nPatriota, intransigente antifascista, abile politico e intelligente diplomatico, cos\u00ec pu\u00f2 essere sintetizzata la figura di Alberto Tarchiani.\nInizi\u00f2 l'attivit\u00e0 giornalistica nel 1903, a diciotto anni, collaborando al \"Nuovo Giornale\" di Firenze. Nel 1907 si trasfer\u00ec negli Stati Uniti, dove lavor\u00f2 come corrispondente di alcuni giornali italiani. Interventista convinto, rientr\u00f2 in Italia nel 1918 per arruolarsi volontario in fanteria. Dal 1919 al 1925 fu redattore capo del Corriere della Sera sotto la direzione di Luigi Albertini. Si dimise dal giornale milanese quando il fascismo ne prese il controllo - lo stesso Albertini ne lasci\u00f2 la direzione il 28 novembre del '25 - ed emigr\u00f2 a Parigi, m\u00e8ta di molti esuli antifascisti.\nL'esilio in Francia.\nNella capitale francese, Tarchiani ebbe modo di legarsi al gruppo che si era riunito attorno alla figura di Gaetano Salvemini. Il 1929 fu un anno cruciale per la sua attivit\u00e0 antifascista. Infatti, con Gioacchino Dolci, fu il principale organizzatore della fuga dal confino di Lipari, avvenuta il 27 luglio, di Carlo Rosselli, Emilio Lussu e Francesco Fausto Nitti (la fuga fu realizzata grazie ad un motoscafo guidato da Italo Oxilia che li port\u00f2 a Tunisi).\nNell'agosto del 1929, su iniziativa di Tarchiani, Rosselli, Gaetano Salvemini, Alberto Cianca, Emilio Lussu, Francesco Fausto e Vincenzo Nitti, all'H\u00f4tel du Nord de Champagne, a Montmartre, si form\u00f2 Giustizia e Libert\u00e0, un movimento a pregiudiziale repubblicana, con il proposito di riunire tutte le formazioni non comuniste che intendevano combattere e porre fine al regime fascista.\nNel dicembre del 1929 Rosselli, Tarchiani e altri appartenenti al gruppo di GL, a seguito di un complotto dell'agente dell'OVRA Ermanno Menapace, furono arrestati con l'accusa di progettare un attentato ai danni del ministro italiano della giustizia Alfredo Rocco. Le accuse, totalmente false, caddero ben presto e gli imputati furono scagionati, ma come conseguenza della vicenda vennero \"ufficialmente\" espulsi dalla Francia; ottennero peraltro dei permessi provvisori che permisero loro di rimanervi.\nTra le attivit\u00e0 di propaganda antifascista organizzate e finanziate da Rosselli e Tarchiani, vi \u00e8 da ricordare il temerario volo propagandistico su Milano di Giovanni Bassanesi, presidente della sezione parigina della Lega dei Diritti dell'Uomo, che nel luglio del 1930, insieme a Gioacchino Dolci, lanci\u00f2 sul capoluogo lombardo centocinquantamila volantini di GL con l'invito a \"Insorgere\" e \"Risorgere\". L'azione ebbe come conseguenza un processo, tenutosi a Lugano, per violazione dello spazio aereo dove per\u00f2 gli imputati (Rosselli, Tarchiani e Bassanesi) furono tutti assolti e il regime fascista ne risult\u00f2 moralmente condannato.\nNel 1934, Tarchiani lasci\u00f2 il gruppo di GL, per divergenze ideologiche con Rosselli, ma non cess\u00f2 la sua attivit\u00e0 di antifascista convinto. Il 4 dicembre 1937, a Parigi, il repubblicano Randolfo Pacciardi, reduce dalla Guerra civile spagnola fond\u00f2 il settimanale \u201cLa Giovine Italia\u201d; tale pubblicazione non volle essere un organo del Partito Repubblicano Italiano, ma l'interprete di una vasta corrente d'opinione antifascista, d'estrazione democratica e mazziniana.\nTarchiani affianc\u00f2 fin dall'inizio Pacciardi nella conduzione politica e giornalistica del settimanale, per assumere ben presto la responsabilit\u00e0 del notiziario e dei commenti di politica internazionale.\nIl soggiorno negli Stati Uniti e la Mazzini Society.\nDi fronte all'invasione tedesca della Francia, il 17 giugno 1940, Alberto Tarchiani lasci\u00f2 Parigi insieme ai coniugi Pacciardi; si un\u00ec poi all'ex Ministro degli Esteri Carlo Sforza, parimenti esule, e raggiunse Bordeaux. Il giorno dopo, i fuggitivi si imbarcarono su un cargo olandese, e riuscirono a sbarcare illesi in Gran Bretagna. Di l\u00ec, dopo un breve soggiorno a Londra, Tarchiani, insieme a Sforza, al quale lo univa l'identit\u00e0 della linea politica e una profonda stima reciproca, emigr\u00f2 negli Stati Uniti.\nDurante il soggiorno negli Stati Uniti, Tarchiani collabor\u00f2 per candidare Sforza a leader del movimento antifascista nel mondo e, implicitamente, di un'Italia liberata dalla dittatura fascista.\nLo strumento che i due esuli scelsero fu la Mazzini Society, un'associazione di matrice democratico-repubblicana, nel solco della tradizione risorgimentale, fondata da Gaetano Salvemini nel settembre 1939, e di cui il giornalista Max Ascoli aveva assunto la presidenza. Ben presto Tarchiani assunse la carica di segretario dell'associazione. Attraverso la Mazzini Society, Sforza e Tarchiani contavano di acquisire l'appoggio del governo degli Stati Uniti, per la creazione di un Comitato nazionale italiano, cio\u00e8 una forma di governo in esilio. Con il progressivo avanzamento delle truppe alleate in nord Africa (1941-42), circol\u00f2 anche l'ipotesi di un governo in esilio in Libia e, addirittura, di una \u201clegione italiana\u201d con alla guida Randolfo Pacciardi, anch'egli giunto negli Stati Uniti nel dicembre 1941.\nTuttavia, l'atteggiamento delle autorit\u00e0 americane verso tale progetto non and\u00f2 oltre quello di una tiepida attesa e gli analoghi contatti che si tentarono con la Gran Bretagna non ebbero alcun esito.\nIl ritorno in Italia e la partecipazione al Governo.\nNel 1943, quando gli alleati sbarcarono in Italia, Tarchiani, Cianca, Aldo Garosci e Bruno Zevi si imbarcarono per rientrare in Europa su una \"Queen Mary\" trasformata per il trasporto truppe. Giunti in Inghilterra dopo un viaggio non privo di incognite e pericoli, attivarono subito la radio clandestina di Giustizia e Libert\u00e0, trasmettendo per tutto l'arco della giornata attacchi al regime e alla monarchia, rea di esserne stata complice, e affiancando i primi nuclei antifascisti.\nNell'agosto del '43, Tarchiani e altri del gruppo riuscirono, dopo lo sbarco alleato in Sicilia, a imbarcarsi per l'Italia. Giunse dapprima a Salerno e, dopo aver condotto in salvo a Capri Benedetto Croce, partecip\u00f2 allo sbarco di Anzio con l'intenzione di unirsi alla lotta partigiana a Roma. Di tale episodio ha lasciato memoria in un breve diario pubblicato. Ader\u00ec al Partito d'Azione, ove milit\u00f2 sino al suo scioglimento (1947).\nIl 22 aprile 1944, Tarchiani fu nominato ministro dei lavori pubblici del secondo governo Badoglio, per poi essere nominato commissario straordinario del Crediop (Consorzio di credito per le opere pubbliche) e dell'ICIPU (Istituto di Credito per le imprese di pubblica utilit\u00e0). Nel febbraio 1945, presidente del Consiglio Ivanoe Bonomi e ministro degli Esteri Alcide De Gasperi, Alberto Tarchiani part\u00ec per Washington in qualit\u00e0 di ambasciatore; vi rimase fino al gennaio del 1955: un periodo non solo lungo per un Capo di Missione Diplomatica, ma soprattutto cruciale per la ripresa della vita e della presenza italiana sullo scenario internazionale.\nLa carriera diplomatica.\nLa sua candidatura ad ambasciatore era stata caldeggiata da Carlo Sforza, che successivamente torner\u00e0 Ministro degli Esteri, e si rivel\u00f2 particolarmente felice come scelta poich\u00e9 Tarchiani era un profondo conoscitore degli Stati Uniti, dove godeva di larga stima per il suo antifascismo e per la sua capacit\u00e0, non comune all'epoca, di comprendere i meccanismi della politica e dell'opinione pubblica di quel paese.\nNegli USA era gi\u00e0 presente la delegazione economica composta da Quinto Quintieri, Raffaele Mattioli, Enrico Cuccia, Mario Morelli ed Egidio Ortona partita il 3 novembre 1944 con lo scopo di ottenere aiuti economici per la ricostruzione, ma tutta l'attivit\u00e0 diplomatica era ovviamente ferma dall'inizio delle operazioni belliche. Nel decennio di permanenza a Washington, Tarchiani ebbe a trattare con l'amministrazione democratica di Harry Truman e, successivamente, con quella repubblicana di Dwight David Eisenhower. I problemi pi\u00f9 urgenti da affrontare furono il Trattato di Pace e gli aiuti economici di cui l'Italia, uscita da una guerra rovinosa, aveva assoluta necessit\u00e0.\nPer quanto riguarda il Trattato di Pace si sperava che i termini potessero essere attenuati grazie alla \"cobelligeranza\" degli ultimi due anni di guerra; in realt\u00e0 non fu cos\u00ec soprattutto per l'opposizione di Gran Bretagna e Russia, mentre i francesi si accontentarono di qualche rivendicazione territoriale. Altro nodo cruciale del Trattato era la questione di Trieste e la spartizione tra l'Italia e la Iugoslavia di Tito del \"Territorio Libero di Trieste\"(TLT) diviso nelle zone A e B, rispettivamente sotto l'amministrazione temporanea alleata e quella iugoslava. Le trattative, che in un primo periodo volsero a nostro favore, furono poi complicate, a discapito dell'Italia, dall'allontanamento di Tito dall'URSS.\nInfatti, se in un primo tempo gli alleati erano propensi ad accordare all'Italia quei territori che erano di etnia prevalentemente italiana, la necessit\u00e0 di evitare un riavvicinamento di Tito all'Unione Sovietica port\u00f2 ad un irrigidimento della posizione alleata, soprattutto da parte inglese. La questione si chiuse nel 1954 con il riconoscimento della situazione di fatto e l'assegnazione, oltre che di Trieste, della zona A all'Italia.\nMemorie.\nLe estenuanti e altalenanti trattative che si svilupparono nel corso di dieci anni sono vivacemente raccontate da Tarchiani in \"Dieci anni tra Roma e Washington\". In questo libro di memorie traspaiono anche le difficolt\u00e0 che Tarchiani incontr\u00f2 nella sua missione nel far comprendere a Washington le complicate alchimie della politica italiana, che gi\u00e0 allora mostrava tutte quelle debolezze che ancora oggi la caratterizzano, e di portare la classe politica italiana ad una visione meno particolaristica e pi\u00f9 aderente ai tempi, del ruolo italiano in campo internazionale. Ne \u00e8 un esempio l'atteggiamento intransigente dello stesso De Gasperi verso una proposta avanzata dal segretario di Stato americano John Foster Dulles per la soluzione della questione triestina. Quella soluzione, con il senno di poi, si presentava molto pi\u00f9 vantaggiosa di quanto fu ratificato, ma l'ostinazione di De Gasperi nell'includere nella zona italiana la cittadina di Umago diede agli americani, che la ritenevano il massimo di quanto si potesse ottenere, la possibilit\u00e0 di presentarla a Tito senza quella clausola \"ne varietur\" inizialmente prevista.\nLa forte presenza del Partito Comunista in Italia fu un altro punto nodale di quel periodo che dalla fine del conflitto aveva visto il sorgere di un mondo bipolare. Tarchiani, sottovalutando la componente ideologica, riteneva che il progresso e lo sviluppo economico costituissero il miglior argine nei confronti del comunismo. Con l'amministrazione repubblicana di Eisenhower i toni sull'anticomunismo andarono inasprendosi, anche e soprattutto a causa della guerra in Corea, e Tarchiani fatic\u00f2 non poco nell'attenuare quello che veniva considerato un pericolo imminente in Italia, anche per la visione che ne aveva la neo ambasciatrice americana a Roma Clare Boothe Luce.\nDalle pagine dei diari di Tarchiani traspare, con il tatto tipico del diplomatico, la non molta considerazione che egli aveva per l'ambasciatrice Luce sia per la rappresentazione dell'Italia che veniva da lei portata all'attenzione del governo e dell'opinione pubblica americana sia per le pretese di intromissione della rappresentante statunitense nella vita economica e politica dell'Italia. Altri temi fondamentali di quel periodo furono la CED (Comunit\u00e0 Europea di Difesa), l'Unione Europea, il cui progetto stava compiendo i primi passi, e la nostra ammissione all'ONU che avvenne per\u00f2 nel dicembre del 1955, quando Tarchiani aveva gi\u00e0 lasciato il suo incarico."}
{"id": "750845", "revid": "121918623", "url": "https://it.wikipedia.org/wiki?curid=750845", "title": "Domenico Oliva", "text": "Biografia.\nLa sua famiglia ha origini napoletane. Si laurea in giurisprudenza all'Universit\u00e0 di Parma, poi esercita l'avvocatura a Milano.\nNel capoluogo meneghino frequenta anche l'ambiente letterario. Nel 1888 \u00e8 accolto al \"Corriere della Sera\" come critico letterario e commentatore politico. Nel 1890 collabora con Marco Praga alla stesura del libretto di \"Manon Lescaut\" per Puccini, in seguito terminato da Luigi Illica.\nNel 1897 si candida al Parlamento per la Destra, risultando eletto a Parma. Le sue \"Lettere di un giovane deputato\" vengono pubblicate sul settimanale a grande diffusione \"L'Illustrazione Italiana\". L'anno seguente \u00e8 il successore di Torelli Viollier alla direzione del \"Corriere\", ma rimane stabilmente a Roma, preferendo seguire da vicino i lavori parlamentari. Nell'anno 1900 perde sia la carica di direttore, sia quella di deputato.\nGrazie ai contatti con i politici Antonio Salandra e Sidney Sonnino, entra fin dal primo numero al quotidiano \"Giornale d'Italia\", fondato nella capitale nel 1901. Oliva svolge mansioni di editorialista nonch\u00e9 di critico teatrale e letterario. Tiene una propria rubrica, \u00abNote letterarie\u00bb, dal 1901 al 1913.\nNel 1910 \u00e8 tra i fondatori dell'Associazione Nazionalista Italiana. Nel 1913 lascia il \"Giornale d'Italia\", in disaccordo con la linea neutralista decisa dagli editori, e passa a \"L'Idea Nazionale\", organo dell'Associazione Nazionalista. Nel 1915 ne diventa direttore.\nLa morte lo coglie all'improvviso all'et\u00e0 di 57 anni."}
{"id": "750855", "revid": "767487", "url": "https://it.wikipedia.org/wiki?curid=750855", "title": "Cantharellales", "text": "Cantharellales \u00e8 un ordine di funghi basidiomiceti della classe Agaricomycetes.\nEtimologia.\nDal latino \"cantharellus\", diminutivo della parola greca \"k\u00e1ntharos\" = coppa, ovvero piccolo calice, per la forma a calice del carpoforo.\nFamiglie di Cantharellales.\nAppartengono all'ordine le seguenti famiglie:"}
{"id": "750857", "revid": "767487", "url": "https://it.wikipedia.org/wiki?curid=750857", "title": "Hippopotamus creutzburgi", "text": "L'ippopotamo nano di Creta (\"Hippopotamus creutzburgi\") \u00e8 una specie estinta di ippopotamo i cui fossili sono stati trovati sull'isola greca da cui prende il nome.\nVisse durante il Pleistocene, tra 130 000 e 12 000 anni fa."}
{"id": "750858", "revid": "599013", "url": "https://it.wikipedia.org/wiki?curid=750858", "title": "Concerto per violino e orchestra (Beethoven)", "text": "Il concerto per violino e orchestra in Re maggiore, op. 61 \u00e8 stato composto da Ludwig van Beethoven in circa sei mesi nel 1806, ed \u00e8 in tre movimenti:\nIl secondo e il terzo movimento sono collegati direttamente tra di loro senza alcuna interruzione.\nStoria.\nIl concerto, dedicato a Stephan von Breuning, un amico d'infanzia del compositore, fu composto durante uno dei periodi pi\u00f9 fertili della produzione musicale beethoveniana. Esso fu eseguito per la prima volta al Theater an der Wien di Vienna il 23 dicembre 1806 dal violinista e direttore d'orchestra Franz Clement, che probabilmente aveva anche commissionato l'opera. L'esecuzione non ebbe il successo che Beethoven si aspettava, anche perch\u00e9 Clement nel bel mezzo del concerto, appena dopo il primo movimento, pare abbia sospeso il concerto iniziando a suonare delle variazioni proprie sulla prima parte del concerto. In seguito venne totalmente abbandonato dal compositore, che non volle neanche apportare nessuna modifica. Fu una successiva esecuzione postuma a dare al concerto il suo successo. Come qualche anno prima era stato riscoperto Johann Sebastian Bach con un'esecuzione della Passione secondo Matteo, fu riscoperto anche questo concerto, nel 1844, da parte di Felix Mendelssohn, nell'esecuzione del virtuoso del violino Joseph Joachim.\nLa composizione.\nIl concerto rappresenta una delle pagine pi\u00f9 alte del genio musicale del grande compositore, sia per la sua intrinseca bellezza ed euritmia, sia per i dialoghi, di carattere intimo, che vengono via via sviluppati tra il violino solista e l'orchestra nel corso dei tre movimenti. Per il suo particolare fascino e la sua grande brillantezza, questo concerto figura nel repertorio dei maggiori violinisti del mondo."}
{"id": "750861", "revid": "13102", "url": "https://it.wikipedia.org/wiki?curid=750861", "title": "Buonoconte da Montefeltro", "text": ""}
{"id": "750862", "revid": "119719912", "url": "https://it.wikipedia.org/wiki?curid=750862", "title": "Vicenza Calcio 2003-2004", "text": "Questa voce raccoglie le informazioni riguardanti il Vicenza Calcio nelle competizioni ufficiali della stagione 2003-2004."}
{"id": "750864", "revid": "2015336", "url": "https://it.wikipedia.org/wiki?curid=750864", "title": "Giovanni Battista Casti", "text": "Biografia.\nStudi\u00f2 al seminario di Montefiascone, dove nel 1747 fu ordinato sacerdote. Nel 1752 il pontefice Benedetto XIV gli affid\u00f2 la cattedra d'umanit\u00e0 presso lo stesso seminario. Nel 1762 si stabil\u00ec a Roma; qui fu accolto nell'Accademia dell'Arcadia con il nome di Niceste Abideno. Sempre a Roma, Casti pubblic\u00f2 la silloge \"I tre giuli\", una raccolta di 200 sonetti in endecasillabi tronchi che riproponeva le lamentele di un creditore. L'opera incontr\u00f2 il gusto della societ\u00e0 romana, che ne apprezz\u00f2 la carica ironica e parodica. Nell'autunno del 1765 si spost\u00f2 a Firenze, dove pochi mesi prima era asceso al trono granducale Pietro Leopoldo (il futuro imperatore Leopoldo II). Il 15 dicembre 1769 fu nominato poeta di corte, in virt\u00f9 delle sue \"Poesie liriche\" che riscossero grande successo nei salotti fiorentini.\nIn quegli anni soggiornava a Firenze anche il conte Franz Xaver Orsini-Rosenberg, che l'imperatrice Maria Teresa aveva voluto vicino al suo secondogenito. Quando Rosenberg fu richiamato a Vienna nel 1772, Casti si pose al suo seguito con l'assenso del Granduca.\nIn Austria, per\u00f2, le ambizioni letterarie di Casti subirono uno scacco; egli si trov\u00f2 costretto a seguire i suoi protettori \u2013 dapprima lo stesso Rosenberg, poi Joseph Kaunitz, figlio del principe Wenzel Anton \u2013 nelle loro missioni diplomatiche presso le corti europee. \nAl seguito di Kaunitz, tra il 1772 e il 1776, Casti fu a Berlino, Stoccolma e Copenaghen. Nel maggio del 1776 l'abate raggiunse una prima volta Pietroburgo; vi soggiorn\u00f2 lungamente, dopo questa breve tappa, dal giugno del 1777 alla primavera-estate del 1779. Le frequentazioni e le concrete esperienze condotte alla corte di Caterina II offrirono a Casti il destro per il \"Poema tartaro\", una sferzante satira in ottave contro la Zarina.\nTornato nella capitale austriaca, dopo un'ultima missione in Spagna e Portogallo, dal 1784 inizi\u00f2 ad occuparsi intensamente dell'attivit\u00e0 librettistica: per Giovanni Paisiello (per il quale aveva gi\u00e0 scritto un libretto durante la sua permanenza in Russia) produsse il libretto \"Il re Teodoro in Venezia\", opera che and\u00f2 scena nel maggio del 1784 al Burgtheater di Vienna, la quale riscosse un ampio successo. L'anno successivo per Antonio Salieri scrisse \"La grotta di Trofonio\", dramma giocoso che il compositore mise in scena in ottobre. Nonostante la elevata abilit\u00e0 poetica e i successi ottenuti come librettista non riusc\u00ec ad ottenere il posto di poeta cesareo della Corte Imperiale Austriaca (lasciato vacante dalla morte di Pietro Metastasio avvenuta nel 1782). \nLasci\u00f2 dunque Vienna, solo dopo aver prodotto per Salieri la satira \"Prima la musica e poi le parole\".\nNegli anni successivi viaggi\u00f2 molto in Italia e nel 1788 fu a Costantinopoli. Verso la fine del 1791 si mise in viaggio nuovamente per Vienna, giacch\u00e9 era diventato imperatore il suo vecchio datore lavoro e protettore, il granduca Leopoldo, il quale voleva nominarlo poeta cesareo. Per\u00f2 giunse troppo tardi: il 1\u00ba marzo 1792 l'imperatore mor\u00ec prematuramente e gli succedette il figlio, Francesco I, il quale lo elev\u00f2 comunque all'ambita carica con uno stipendio annuo di fiorini.\nNel 1798, per pubblicare alcuni suoi lavori, decise di recarsi a Parigi dove si spense tra il 6 e il 7 febbraio 1803. \u00c8 proprio a Parigi che appare, lui vivente, la prima edizione del suo poema pi\u00f9 famoso: \"Gli animali parlanti\", in sestine, diviso in 26 canti, che tanta influenza ebbe sull'ultima opera di Giacomo Leopardi: i \"Paralipomeni della Batracomiomachia\".\nCuriosit\u00e0.\nGiovanni Battista Casti \u00e8 il protagonista del romanzo storico di Pierluigi Panza, \"Italiani all'opera\", uscito nel 2005, che narra della sua rivalit\u00e0 con Da Ponte."}
{"id": "750872", "revid": "1977557", "url": "https://it.wikipedia.org/wiki?curid=750872", "title": "George William Hill", "text": "Si spost\u00f2 a West Nyack con la sua famiglia quando aveva otto anni.\nSi laure\u00f2 alla Rutgers University nel 1859. Dal 1861 lavor\u00f2 al Nautical Almanac Office a Cambridge (Massachusetts). Il suo lavoro era focalizzato sulla descrizione matematica del problema dei 3-corpi, successivamente il problema dei 4-corpi, per calcolare le orbite della Luna attorno alla Terra, cos\u00ec come quello dei pianeti intorno al Sole.\nHill descrisse la sfera di Hill che approssima il dominio di influenza gravitazionale di un corpo celeste di fronte alle perturbazioni di un altro corpo maggiore attorno al quale orbita.\nDivenne presidente della American Mathematical Society nel 1894 rimanendoci per due anni. Fu eletto dalla Royal Society of Edinburgh nel 1908, come pure dalle accademie di Belgio (1909), Oslo (1910), Svezia (1913), tra le altre.\nRiconoscimenti.\nPremi\nBattezzati in suo onore:"}
{"id": "750874", "revid": "49022", "url": "https://it.wikipedia.org/wiki?curid=750874", "title": "Alpes Maritimae", "text": ""}
{"id": "750880", "revid": "121890", "url": "https://it.wikipedia.org/wiki?curid=750880", "title": "Victorinox", "text": "Victorinox \u00e8 un'azienda svizzera con sede a Ibach, nel Canton Svitto. \u00c8 famosa per la fabbricazione ed esportazione in tutto il mondo del coltellino svizzero multifunzionale. Dal 2005 controlla anche l'altro storico produttore di coltellini, Wenger SA.\nStoria.\nLa fabbrica di coltelli \u00e8 stata fondata nel 1884 da Karl Elsener I, restando in mano alle varie generazioni di Elsener fino a tuttora.\nFin dal 1891 \u00e8 fornitrice per l'Esercito svizzero del \"coltello del soldato\" (Swiss Army Knife) che viene consegnato a tutti i militi.\nIl 12 giugno del 1897 venne depositato il marchio del coltello da Sport e da ufficiale dell'esercito, che \u00e8 il vero precursore del coltellino svizzero oggi in commercio.\nNell'anno 1909 alla coltelleria Elsener venne dato il nome di \"Victoria\" in memoria della defunta madre di Karl. L'invenzione dell'acciaio inossidabile chiamato \"inox\" diede l'idea al fondatore dell'impresa di ribattezzarla con l'attuale nome Victorinox. La produzione di Victorinox non si limita al coltello tascabile, ma spazia nel ramo della coltelleria, dell'abbigliamento, dell'industria orologiera, della valigeria e della profumeria.\nAbbinando l'arte della coltelleria tascabile con le necessit\u00e0 del moderno viaggiatore, l'azienda ha introdotto sul mercato coltellini con incorporati gadget elettronici quali riproduttori MP3 o schede di memoria USB per computer. L'azienda ha pi\u00f9 1800 impiegati e la superficie destinata alla produzione, uffici e magazzino \u00e8 di 27\u00a0000 metri quadrati.\nLa cifra d'affari annua pubblicata si aggira intorno ai 500 milioni di franchi svizzeri.\nI loghi.\nLa differenza tra i coltellini multiuso per l'esercito svizzero delle due aziende \u00e8 data dai loghi, entrambi croce bianca in campo rosso. Ma la croce della Victorinox \u00e8 racchiusa in uno scudo con simmetria bilaterale, la croce della Wenger \u00e8 rinchiusa in un diamante arrotondato con simmetria quadrilaterale. Nel gennaio 2017 \u00e8 entrata in vigore in Svizzera la legge che consente di proteggere i marchi. Dando vita ad una battaglia legale sui loghi tra Victorinox-Wenger da una parte e Swissgear dall'altra. Swissgear \u00e8 un'azienda fondata nel 2014 a Baar, nel Canton Zugo, di propriet\u00e0 di un cinese, Hunter Lee, e con un croce bianca in campo rosso nel logo molto simile a quella della Wenger."}
{"id": "750883", "revid": "17654", "url": "https://it.wikipedia.org/wiki?curid=750883", "title": "Die lustige witwe", "text": ""}
{"id": "750885", "revid": "767487", "url": "https://it.wikipedia.org/wiki?curid=750885", "title": "Vicenza Calcio 2002-2003", "text": "Questa pagina raccoglie i dati riguardanti il Vicenza Calcio nelle competizioni ufficiali della stagione 2002-2003.\nMaglie e sponsor.\nIl fornitore di materiale tecnico per la stagione 2002-2003 fu Biemme, mentre lo sponsor ufficiale fu Caff\u00e8 Vero.\nOrganigramma societario.\nArea direttiva\nArea tecnica\nArea sanitaria"}
{"id": "750886", "revid": "17654", "url": "https://it.wikipedia.org/wiki?curid=750886", "title": "Die lustige Witwe", "text": ""}
{"id": "750889", "revid": "49022", "url": "https://it.wikipedia.org/wiki?curid=750889", "title": "Alpes Poenninae", "text": ""}
{"id": "750892", "revid": "287204", "url": "https://it.wikipedia.org/wiki?curid=750892", "title": "Franz Leh\u00e0r", "text": ""}
{"id": "750895", "revid": "27723", "url": "https://it.wikipedia.org/wiki?curid=750895", "title": "Cucurbitacea", "text": ""}
{"id": "750896", "revid": "17654", "url": "https://it.wikipedia.org/wiki?curid=750896", "title": "Dido and Aeneas", "text": ""}
{"id": "750902", "revid": "121203854", "url": "https://it.wikipedia.org/wiki?curid=750902", "title": "Vicenza Calcio 2001-2002", "text": "Rosa del , dopo il mercato invernale (gennaio 2002), per la stagione 2001-2002"}
{"id": "750912", "revid": "120804595", "url": "https://it.wikipedia.org/wiki?curid=750912", "title": "Hippopotamus gorgops", "text": "Hippopotamus gorgops \u00e8 una specie estinta di ippopotamo che visse in Africa fra il Pliocene e il Pleistocene medio.\nEra molto simile all'odierno ippopotamo comune, dal quale differiva per due soli aspetti: la stazza, che era molto maggiore rispetto a quest'ultimo (2,10\u00a0m al garrese e 4,30 di lunghezza), e gli occhi, che erano posti su due vere e proprie sporgenze cranio, che rendevano possibile a questo animale lo stare completamente sommerso mentre osservava ci\u00f2 che avveniva sulla superficie dell'acqua."}
{"id": "750918", "revid": "120904633", "url": "https://it.wikipedia.org/wiki?curid=750918", "title": "Anna \u010cakvetadze", "text": "Carriera.\nEsordi.\nAnna \u010cakvetadze inizia a giocare a tennis all'et\u00e0 di otto anni, seguendo la passione materna. La giocatrice russa debutta nel circuito ITF nel 2001 nel torneo di Minsk. Nel 2003 raggiunge la finale Juniores a Wimbledon perdendo contro la belga Kirsten Flipkens con il punteggio di 4-6 6-3 3-6. Lo stesso anno si rif\u00e0 vincendo l'International Bavarian Junior Challenge, battendo Marta Domachowska 7-6 7-5. La \u010cakvetadze diventa professionista sempre nel 2003.\n2004.\nNel 2004, allo US Open, alla prima apparizione in un torneo del Grande Slam, nonch\u00e9 terzo torneo WTA della sua carriera, sconfigge al secondo turno la numero tre del ranking, la connazionale Anastasija Myskina 7-6(3) 6-3. Questo risultato le permette di entrare tra le top 100 del ranking, piazzandosi al n.91.\n2005.\nIl 2005 \u00e8 un'altra stagione di crescita, nella quale coglie importanti soddisfazioni. Esce al secondo turno dell'Australian Open, sconfitta da Elena Dement'eva. Raggiunge il terzo turno a Indian Wells, dopo avere battuto Martina Such\u00e1 e Jelena Jankovi\u0107, dove si imbatte nel ciclone Kim Clijsters, riuscendo a trascinarla comunque al tie break del secondo set. A Istanbul ottiene la qualificazione ai quarti, nei quali esce per mano di Venus Williams; la crescita prosegue al Roland Garros, in cui arriva al terzo turno, nel quale viene sconfitta da Marija \u0160arapova.\nSull'erba alterna risultati brillanti, come il quarto a Birmingham, ad altri pi\u00f9 modesti, come il primo turno a Wimbledon, anche se l'attenuante \u00e8 la sconfitta per mano della Jankovi\u0107, giocatrice di talento e pi\u00f9 esperta. Sul cemento americano raggiunge i quarti a San Diego e le semifinali a New Haven; dopo avere giocato un tennis brillante nulla pu\u00f2 contro la numero 1 Lindsay Davenport. Il risultato pi\u00f9 incoraggiante \u00e8 il terzo turno allo US Open, nel quale sfiora la clamorosa eliminazione della finalista uscente, Elena Dement'eva, con il punteggio di 1-6, 7-5, 7-6. La stagione indoor \u00e8 avara di successi, tuttavia Anna chiude l'anno positivamente alla posizione n.33 del ranking.\n2006.\nIl 2006 si apre male: la sorte le riserva un secondo turno all'Australian Open contro la stella nascente Nicole Vaidi\u0161ov\u00e1, che le impartisce una lezione di tennis sul cemento con il punteggio di 6-2, 6-1, mentre al successivo torneo indoor di Parigi esce al primo contro la Safina. Le cose vanno meglio sul cemento americano: a Indian Wells elimina la Kirilenko al secondo turno, ma al terzo nulla pu\u00f2 contro la Ivanovi\u0107, altra grande promessa del tennis femminile; a Miami raggiunge il quarto turno, nel quale subisce la vendetta fredda di Anastasija Myskina. Sul rosso ottiene una brillante semifinale a Varsavia, dopo avere sconfitto la Jankovi\u0107, la Hantuchov\u00e1 e la Ivanovi\u0107, ma poi raccoglie solo due game contro la top ten Svetlana Kuznecova.\nIl resto della stagione sul rosso \u00e8 decisamente deludente: prevedibile la sconfitta nel terzo turno a Berlino contro la Mauresmo, a Istanbul e Roma esce al primo round, mentre a Parigi si ferma al secondo contro Li Na. Anche l'erba non sembra riservarle soddisfazioni, sia nei tornei minori, che a Wimbledon, nel quale esce contro la Henin al terzo turno. Sar\u00e0 il cemento a riservare importanti soddisfazioni alla giovane russa: a San Diego fa fuori nell'ordine Kostani\u0107, Petrova e Ivanovi\u0107, mentre nei quarti esce, questa volta in tre set, contro la Vaidisova. A Montreal fa ancora meglio, raggiungendo le semifinali dopo avere eliminato, tra le altre, la Petrova e la Peer, ma \u00e8 costretta al ritiro nel secondo set contro la Hingis che stava comunque controllando il match senza problemi.\nEsce al quarto turno dello US Open contro un'altra giocatrice promettente, la francese Tatiana Golovin. La sorte le viene incontro al torneo di Canton, nel quale approfitta del ritiro della Jankovi\u0107 in semifinale: la finale le riserva la spagnola Anabel Medina Garrigues, che soccombe nettamente 6-1 6-4 permettendo ad Anna di conquistare il suo primo titolo. Grazie a questo risultato si presenta al torneo di casa a Mosca in grande forma: qui annienta al primo turno la Safina, vince la resistenza della tenace Francesca Schiavone, approfitta del forfait della \u0160arapova nei quarti e in semifinale prevale al terzo su Elena Dement'eva. In finale Anna affronta la favoritissima Nadia Petrova, che riesce a domare con un tennis pi\u00f9 fresco e lucido e sfruttando la stanchezza dell'avversaria reduce da una stagione pi\u00f9 intensa; Anna conquista cos\u00ec il primo tier I della sua carriera con il punteggio di 6-4, 6-4 e con questa vittoria raggiunge il numero 13 del ranking.\n2007.\nIl 2007 inizia in modo positivo per la tennista russa, che si aggiudica il torneo australiano di Hobart, nel quale era accreditata della testa di serie n.1, battendo in finale la giovane connazionale Vasilisa Bardina e mostrando una buona autorevolezza e forma per tutto il torneo. La \u010cakvetadze disputa anche un buon Australian Open, nel quale al quarto turno supera nettamente Patty Schnyder 6-1 6-4, guadagnandosi la sfida nei quarti contro la connazionale \u0160arapova. Anna disputa una buona partita, e pur perdendo 7-6 7-5 l'incontro conferma la crescita della \u010cakvetadze. La russa continua a mostrare sensibili miglioramenti che la conducono ai quarti dell'indoor di Parigi, in cui perde in due set tiratissimi contro Mauresmo, e soprattutto in semifinale ad Anversa, dopo avere battuto per l'ennesima volta nei quarti Nadia Petrova e poi in semifinale, strappando per\u00f2 un set, nuovamente contro Mauresmo.\nQuesti risultati le valgono l'ingresso per la prima volta nella top ten del ranking in decima posizione. Anna disputa un discreto torneo anche sul cemento di Indian Wells, dove ha ragione della connazionale Marija Kirilenko nel terzo turno, per poi cedere nel quarto turno contro l'israeliana Peer, che prevale sulla russa dopo un match molto tirato che si aggiudica grazie alla maggiore regolarit\u00e0 e solidit\u00e0 atletica per 6-4 7-6. La \u010cakvetadze disputa un buon torneo a Miami, in cui supera ai quarti la cinese Li Na prima di perdere in semifinale dalla n.1 del ranking, Justine Henin, che sfruttando la debolezza del servizio della russa ottiene svariati break chiudendo velocemente il match 6-2 6-3. A Varsavia la russa si ritira nei quarti contro la Jankovi\u0107, mentre a Berlino esce contro la Safarova al secondo turno. Anche Roma \u00e8 avara di soddisfazioni per la russa, che viene sconfitta al terzo turno dalla Hantuchova. Migliore il torneo disputato al Roland Garros: Anna supera la Safarova al quarto turno, per poi subire una sconfitta piuttosto netta da Marija \u0160arapova.\nSull'erba di s'-Hertogenbosch la \u010cakvetadze si prende la rivincita sulla Hantuchova in semifinale, per poi sconfiggere in una finale combattuta una delle migliori tenniste del 2007, la serba Jelena Jankovi\u0107. A Wimbledon, invece, dopo essere andata vicina alla vittoria nel terzo turno contro la Krajicek, smarrisce il suo gioco nel terzo set e viene cos\u00ec eliminata dalla giovane olandese. Ma la russa ha modo di rifarsi ampiamente: prima a Cincinnati dove supera la Morigami in finale, poi a Stanford in cui sconfigge in finale Sania Mirza. Con questi successi la russa ottiene il best ranking di n.6. Altro buon torneo \u00e8 il tier I di San Diego, in cui supera nei quarti la fresca vincitrice di Wimbledon, Venus Williams dopo essere andata vicina alla sconfitta, soccombendo infine alla connazionale \u0160arapova nella semifinale con il punteggio di 6-3 6-2.\nAllo Us Open la russa arriva sino alle semifinali, dove \u00e8 sconfitta in tre set dalla connazionale Kuznecova. Dopo questo exploit la russa non ottiene pi\u00f9 alcun risultato significativo salvo la semifinale nel WTA Championship in cui \u00e8 sconfitta con un doppio 6-2 dalla \u0160arapova. Il 19 dicembre Anna \u00e8 vittima di una rapina subita nella sua abitazione di Mosca: all'alba un gruppo armato fa irruzione in casa della tennista nonostante la famiglia di Anna fosse presente. Sono trenta minuti di terrore, ma alla fine se la cavano solo con tanta paura e qualche botta; illeso fortunatamente il fratellino di Anna, che i ladri non toccano nonostante siano al corrente della sua presenza.\n2008.\nL'inizio del 2008 non \u00e8 particolarmente positivo per la russa, che viene eliminata al primo turno dalla Srebotnik nel torneo di Sydney e successivamente al terzo turno dalla Kirilenko nell'Australian Open. Anna ha modo di rifarsi all'indoor di Parigi, in cui elimina nei quarti Am\u00e9lie Mauresmo in tre set e poi supera Marion Bartoli, vittima di un infortunio. In finale supera in tre set la giovane \u00c1gnes Sz\u00e1vay. Resta questa per ora l'unico successo di un anno ricco di delusioni per la \u010cakvetadze. Sono in molti a ritenere lo shock psicologico della rapina subita come principale colpevole dell'involuzione di Anna. La russa ha addirittura rifiutato di partecipare alle Olimpiadi di Pechino e dopo avere saltato anche il torneo di Cincinnati ha invece preso parte al torneo di New Haven, dove \u00e8 stata battuta in finale dalla danese Caroline Wozniacki per 3-6 6-4 6-1. Il terrificante 2008 tennistico per Anna continua agli US Open dove viene clamorosamente eliminata al primo turno dalla Makarova.\nDopo la mancata convocazione con la nazionale russa, impegnata in Fed Cup, Anna ha preso parte al torneo di Tokyo, ma anche qui \u00e8 uscita clamorosamente al primo turno contro Kaia Kanepi. Stranamente \u00e8 andata meglio nel doppio; in coppia con Agnieszka Radwa\u0144ska \u00e8 arrivata fino ai quarti perdendo contro la coppia Casey Dellacqua-Francesca Schiavone. Male anche il torneo di Pechino, dove a eliminare Anna \u00e8 stata la Cibulkov\u00e1 al secondo turno. Continua il pessimo periodo per Anna sempre pi\u00f9 allo sbando; nel torneo di Mosca infatti la \u010cakvetadze ha perso in tre set contro Caroline Wozniacki che l'ha estromessa gi\u00e0 al primo turno. Continuano i risultati negativi di questo pessimo 2008, che rischia di segnare pesantemente la giocatrice russa. Il torneo di Zurigo segna un altro passo falso per Anna: abbinata alla non irresistibile rumena Monica Niculescu la russa ha vinto il primo set, salvo poi spegnersi lentamente finendo per perdere anche questo incontro. Questo pi\u00f9 il fatto che non andr\u00e0 al Master di Madrid dovrebbe portare Anna al di fuori delle top 20. Il pessimo 2008 di Anna si \u00e8 concluso con l'ultima cocente delusione al torneo del Lussemburgo, dove la giocatrice russa \u00e8 stata eliminata al secondo turno.\n2009.\nAnche il 2009 non \u00e8 partito bene per Anna, che infatti \u00e8 stata eliminata al primo turno del torneo di Hobart. La giocatrice russa infatti \u00e8 stata eliminata al secondo turno degli Australian Open dalla giocatrice di casa Jelena Doki\u0107, che l'ha battuta in tre set. Dopo la buona prestazione in Fed Cup Anna \u00e8 stata clamorosamente eliminata dalla giapponese Morita, che l'ha estromessa al primo turno del torneo di Dubai. Non va meglio a Indian Wells; dopo la vittoria sulla Makarova che faceva ben sperare Anna \u00e8 stata eliminata facilmente dalla Peer che l'ha sconfitta in due set. Stesso copione al torneo di Miami: dopo la bella vittoria su Daniela Hantuchov\u00e1 Anna \u00e8 stata spazzata via da Viktoryja Azaranka, oggettivamente troppo forte per Anna. Dopo un periodo senza tornei Anna \u00e8 tornata in campo nella Fed Cup, che vedeva opposte la Russia e l'Italia. Anna per\u00f2 \u00e8 stata nettamente sconfitta da Flavia Pennetta nella partita d'esordio e non ha pi\u00f9 messo piede in campo. Anna deve comunque fare fronte a un'altra tremenda delusione: la russa \u00e8 stata infatti sconfitta da Flavia Pennetta anche nel primo turno del torneo di Stoccarda con un umiliante 6-2 6-0.\nAnna ha comunque dato timidi segnali di ripresa agli Internazionali di Roma. In Italia la russa ha eliminato facilmente la spagnola Anabel Medina Garrigues al primo turno; al secondo invece batte in rimonta la canadese Aleksandra Wozniak, forse facilitata da una sospensione dovuta alla pioggia. Nel terzo turno Anna si \u00e8 dovuta arrendere a Venus Williams; dopo avere perso malamente il primo set, conclusosi 6-0 per l'americana, Anna aiutata dallo sbandamento dell'avversaria si \u00e8 portata a casa il secondo set 7-6 salvo poi arrendersi 6-4 nel terzo, non prima di avere rimontato da 0-4 a 3-4 e da 3-5 a 4-5. Anna \u00e8 uscita al terzo turno anche al torneo di Madrid, dove \u00e8 stata eliminata da Al'ona Bondarenko in tre set.\nIn questo momento Anna occupa la ventisettesima posizione della classifica WTA. Dopo questi due tornei abbastanza incoraggianti Anna ha per\u00f2 fatto un deciso passo indietro facendosi eliminare dalla colombiana Mariana Duque Mari\u00f1o, che le sta dietro di cento posizioni: la giocatrice sudamericana ha eliminato Anna al primo turno del Roland Garros. Dopo essere uscita al secondo turno del torneo di Eastbourne Anna ha subito l'ennesima delusione della sua sempre pi\u00f9 mediocre carriera, finendo eliminata al primo turno del prestigioso torneo di Wimbledon dove a sconfiggerla \u00e8 stata la tedesca Sabine Lisicki. Anna ha continuato il 2009 con una serie di prestazioni deludenti, culminata con l'eliminazione al primo turno a Mosca dove viene battuta da Al'ona Bondarenko in due set, anche se qui Anna si \u00e8 presentata in condizioni fisiche non perfette.\n2010.\nIl 2010 non inizia bene per la giovane la russa. Infatti \u00e8 fuori al primo turno del torneo di Auckland contro la giapponese Kimiko Date Krumm, fuori nell'ultimo turno di qualificazione a Hobart e fuori al primo turno agli Open d'Australia contro Flavia Pennetta e la mancata convocazione per il primo turno della Fed Cup. Un po' meglio \u00e8 andato il torneo di Pattaya: Anna ha infatti raggiunto il terzo turno, dove per\u00f2 \u00e8 stata sconfitta da Tamarine Tanasugarn in due set. Va meglio nel doppio: in coppia con la giovane connazionale Ksenija Pervak ha infatti raggiunto la finale, finendo per\u00f2 sconfitta dal duo Tamarine Tanasugarn - Marina Erakovi\u0107. Il prolungamento del torneo tra l'altro ha impedito ad Anna di prendere parte alle qualificazioni del torneo di Dubai, dal quale \u00e8 rimasta esclusa.\nIl 25 luglio 2010 la giovane tennista russa vince il torneo di Portorose battendo in finale la svedese Johanna Larsson con il punteggio di 6-1, 6-2. Due settimane dopo raggiunge la semifinale a Copenhagan, lottando fino all'ultimo contro la numero 3 al mondo Caroline Wozniacki, mostrando segnali di ripresa. Anna si \u00e8 imposta nel torneo ITF giocato nel Bronx, uno dei pi\u00f9 prestigiosi e importanti dell'intero circuito, battendo in tre set la svedese Arvidsson.\n2011.\nLa \u010cakvetadze inizia la stagione al torneo di Brisbane perdendo contro la connazionale Ksenija Pervak gi\u00e0 al primo turno. La settimana seguente partecipa al torneo di Hobart, ma anche in questa circostanza esce al primo turno per mano dell'italiana Sara Errani. Agli Australian Open Anna supera il primo turno battendo la bielorussa Vol'ha Havarcova, ma al secondo turno viene sconfitta dalla ceca Petra Kvitov\u00e1. Nel mese di febbraio al torneo di Dubai durante il match contro la danese Caroline Wozniacki Anna \u00e8 costretta al ritiro per un problema fisico. A causa di tale problema salta il torneo di Doha. Rientra direttamente a Indian Wells dove, dopo avere passato il primo turno agevolmente, si ritira contro Marija Kirilenko nel secondo turno a causa di una forma di sincope.\nDopo un periodo di riposo, con il problema che sembrava risolto, Anna \u00e8 ritornata in campo a Stoccarda. Dopo avere passato abbastanza agevolmente le qualificazioni al tabellone principale si \u00e8 di nuovo sentita male e ha dovuto ritirarsi nuovamente. Anna \u00e8 rientrata al torneo olandese di Hertogenbosch, ma \u00e8 stata eliminata subito al primo turno. Partecipa al tabellone principale di Wimbledon, dove viene eliminata al primo turno da Marija \u0160arapova; dopo questa sconfitta e un breve periodo di inattivit\u00e0 si \u00e8 candidata per il parlamento russo. Dalle ultime notizie su di lei, sembra comunque pronta a ritornare sui campi da gioco\n2012.\nAnna \u00e8 tornata in campo nel torneo di Hobart, ma dopo avere brillantemente passato i primi due turni si \u00e8 dovuta ritirare contro l'israeliana Peer per problemi alla schiena. Questi problemi hanno condizionato anche la sua partecipazione agli Australian Open 2012, dove \u00e8 stata sconfitta al primo turno da Jelena Doki\u0107. Rientra in campo nel torneo di Copenaghen dove, dopo avere passato le qualificazioni, viene eliminata al primo turno. Passa le qualificazioni anche al torneo di Stoccarda ma anche qui perde al primo turno. Non passa le qualificazioni a Madrid, ma le supera a Roma venendo ancora eliminata al primo turno. Esce al primo turno nel torneo di Bruxelles per mano di Yanina Wickmayer. Non ha partecipato al Roland Garros e ha saltato tutta la stagione su erba. Ritorna nel mese di agosto nel torneo di Washington dove viene ancora una volta eliminata al primo turno. Arriva in finale nell'ITF del Bronx, ma viene battuta dalla Oprandi. Nel torneo di Tashkent supera le qualificazioni e viene eliminata nel secondo turno da Galina Voskoboeva.\n2013.\nDopo essere stata lontano dai campi per un anno annuncia ufficialmente il ritiro il 12 settembre a causa di un'ernia cervicale e spinale.\nVita privata.\n\u00c8 sposata con il Vice Presidente della Federazione Ucraina di scacchi Pavel Kuftyryev."}
{"id": "750921", "revid": "729019", "url": "https://it.wikipedia.org/wiki?curid=750921", "title": "Strada europea E74", "text": "La strada europea E74 \u00e8 una strada di classe A e, come si evince dal numero la cui seconda cifra \u00e8 pari, \u00e8 una intermedia ovest-est.\nIl suo percorso attraversa i territori di due stati (Francia e Italia) collegando Nizza ad Alessandria, situate, rispettivamente, sui percorsi della strada europea E80 e della strada europea E25.\nAttualmente si sviluppa sia su tracciati autostradali, sia su strade statali in Italia e strade nazionali in Francia. Quando sar\u00e0 completata la A33, il percorso in territorio italiano si svilupper\u00e0 quasi interamente su autostrada.\nLa E74 valicava le Alpi in corrispondenza del Colle di Tenda (attraversato da una galleria stradale). Il 2 ottobre 2020 in seguito agli ingenti danni causati dalla tempesta Alex il versante francese della strada del Tenda \u00e8 crollato pertanto con l'inagibilit\u00e0 della galleria omonima la E74 risulta spezzata in due tronconi e cos\u00ec rester\u00e0 per lungo tempo in attesa di nuove soluzioni ingegneristiche.\nPercorso.\n(1)La connessione con la strada europea E717 non \u00e8 diretta. Avviene mediante connessioni tramite strade provinciali ai caselli dell'autostrada A6 di Fossano e Marene."}
{"id": "750928", "revid": "339392", "url": "https://it.wikipedia.org/wiki?curid=750928", "title": "J-League", "text": ""}
{"id": "750930", "revid": "124455992", "url": "https://it.wikipedia.org/wiki?curid=750930", "title": "Carlomanno I", "text": "Origine.\nEra il figlio maschio secondogenito del Maggiordomo di palazzo di Neustria e Burgundia, poi anche di Austrasia ed infine re di tutti i Franchi, Pipino il Breve (che era figlio del Maggiordomo di palazzo di Austrasia e in seguito maggiordomo di palazzo di tutti i regni dei Franchi, Carlo Martello) e della moglie Bertrada di Laon, figlia del conte Cariberto di Laon (ca. 695 -ca. 750) e di Bertrada di Colonia. Quindi era il fratello minore di Carlo Magno.\nBiografia.\nNell'estate del 754, assieme al fratello maggiore Carlo, ricevette il titolo di \"Patrizio dei romani\" (cio\u00e8 protettori di Roma) dal papa Stefano II e, durante la Messa a Parigi, dallo stesso Stefano II fu unto erede del regno dei Franchi, assieme a tutta la famiglia, dopo che il padre era stato unto re dei Franchi.\nNel 756 la richiesta di aiuto del papa era rivolta oltre che a Pipino e Carlo anche a Carlomanno.\nNel 762, assieme al fratello Carlo, fu al seguito del padre, Pipino, quando, entrato in Vasconia, pose l'assedio a Bituricam (l'attuale Bourges) e la conquist\u00f2, permettendo a tutti i difensori inviati da Waifer che erano stati catturati di tornare alle proprie terre, mentre Bitorica ricostruita venne occupata dai franchi.\nNel 768 il padre Pipino si rec\u00f2 in Aquitania con la regina ed i due figli, Carlo e Carlomanno, per portare a termine la guerra contro il duca d'Aquitania, Waifer, che venne sconfitto catturato e ucciso.\nSempre in quello stesso anno, Carlomanno, con la madre, Berta, e il fratello, Carlo, seguirono il re Pipino, ormai ammalato e febbricitante, che lasciata l'Aquitania ritorn\u00f2 a Parigi a Saint-Denis dove, constatato che la sua vita era giunta al termine, col consenso dei notabili e dei vescovi dei Franchi, divise il regno tra i figli: a Carlo, il maggiore, andarono l'Austrasia e a Carlomanno la Burgundia, la Provenza, la Gotia, l'Alsazia e L'Alemannia, mentre l'Aquitania, appena conquistata, fu divisa tra i due: Carlo ebbe l'Austrasia, gran parte della Neustria e la met\u00e0 nord-occidentale dell'Aquitania (ossia il nord e l'Occidente della Francia pi\u00f9 la bassa valle del Reno); Carlomanno ebbe la Borgogna, la Provenza, la Gotia, l'Alsazia, l'Alamagna, e la parte sud-orientale dell'Aquitania (cio\u00e8 il sud e l'Oriente della Francia pi\u00f9 l'alta valle del Reno).\nSecondo il biografo di corte, il monaco Eginardo (775-840), Carlo Magno ricevette la parte del regno che era stata di suo padre, Pipino, mentre a Carlomanno tocc\u00f2 la parte di regno che era stata dello zio Carlomanno. Carlomanno e il fratello, Carlo, furono unti e incoronati re nello stesso giorno di ottobre, rispettivamente a Saxonis (l'attuale Soissons) e a Noviomem (l'attuale Noyon).\nNel 769 Carlomanno spos\u00f2 Gerberga, una nobile franca, che alcuni storici accreditano come figlia del re dei Longobardi, Desiderio.\nSiccome sembra accertato che il fratello maggiore Carlo fosse nato prima del matrimonio dei suoi genitori, Carlomanno forse riteneva Carlo alla stregua di un illegittimo; comunque sia i due fratelli non si trovarono mai d'accordo, mentre la loro madre, Berta, vedova dal 768, continu\u00f2 nella sua opera di consigliera dei figli.\nQuando Hunaldo II d'Aquitania, nel 769, si era ribellato a Carlo, secondo gli \"Annales Sangallenses Baluzii\" fu affrontato in Vasconia e sconfitto da Carlo Magno, poich\u00e9 Carlomanno si era rifiutato di aiutarlo a domare la rivolta aquitana (secondo gli \"Einhardi Fuldensis Annales\" invece Carlomanno cooper\u00f2 con Carlo e insieme catturarono Hunaldo II).\nSecondo gli \"Einhardi Annales\" Hunaldo II si rifugi\u00f2 in Guascogna, presso il nonno (padre di sua madre) e nello stesso tempo prozio (zio di suo padre), Lupo II di Guascogna, che venne, a sua volta, attaccato da Carlo Magno. Hunaldo allora venne consegnato, con la moglie, a Carlomanno, dopo che Lupo II si era riconosciuto suo vassallo.\nCarlomanno trascorse la fine del 769 e i primi mesi del 770, a Salocca (l'attuale Seltz), con la madre, Bertrada, che poi si rec\u00f2 in Italia, da dove rientr\u00f2 con una delle figlie del re Desiderio, Ermengarda, per darla in moglie al figlio Carlo. Anche in occasione di questo matrimonio, Carlomanno diede il suo sostegno al papa Stefano III, che si era preoccupato parecchio per la scelta delle alleanze di Carlo.\nIn pochi mesi per\u00f2 il partito longobardo a Roma prese il sopravvento, tanto che il papa invi\u00f2 una lettera a Carlo dove aveva parole di elogio per il re longobardo, e Carlomanno si trov\u00f2 isolato e antagonista del papa. Comunque, sempre secondo Eginardo, fu Carlomanno a nutrire difficolt\u00e0 nel mantenere la concordia col fratello e addirittura pare che Carlomanno avesse preso in considerazione una guerra contro Carlo; secondo Eginardo la prova di tutto questo si pu\u00f2 desumere dal fatto che, dopo la sua morte, la moglie, i figli e diversi notabili della sua corte si recarono in Italia per avere la protezione del re dei Longobardi, Desiderio.\nLa morte di Carlomanno, sempre secondo Eginardo, avvenne a seguito di una malattia, dopo poco pi\u00f9 di due anni di regno. Avvenne a Salmontiaco e fu improvvisa (4 dicembre 771) e chiacchierata, e pur avendo degli eredi, in particolare il figlio maschio maggiore, Pipino, la met\u00e0 del regno posseduta da Carlomanno, dopo una ristretta riunione di nobili, and\u00f2 a Carlo, che fu proclamato successore del fratello per cui ebbe il potere su tutto il regno dei Franchi, senza spargimento di sangue.\nCarlomanno venne inumato nella chiesa abbaziale di Saint-Remi, a Reims. Nel corso del XIII secolo il sepolcro fu trasferito a Parigi, nella Basilica di Saint-Denis.\nDiscendenti.\nCarlomanno da Gerberga ebbe due figli:"}
{"id": "750933", "revid": "1464106", "url": "https://it.wikipedia.org/wiki?curid=750933", "title": "ETAOIN SHRDLU", "text": "ETAOIN SHRDLU \u00e8 l'ordine approssimativo di frequenza delle dodici lettere pi\u00f9 comunemente usate nella lingua inglese, conosciuta negli Stati Uniti come frase priva di senso, ma a volte comparsa anche sulla carta stampata, a causa di un errore dovuto ad un'abitudine degli operatori delle macchine Linotype.\nLa causa.\nDal momento che le lettere sulle tastiere delle Linotype erano raggruppate per frequenza d'uso, i gruppi di lettere ETAOIN e SHRDLU formavano le prime due colonne verticali dalla parte di sinistra della tastiera.\nSecondo alcuni, la causa dell'erroneo inserimento di questi caratteri in un testo sarebbe conseguenza degli errori di battitura. Si ritiene infatti che quando un operatore commetteva un errore di battitura, risultasse pi\u00f9 rapido, anzich\u00e9 correggere manualmente la riga contenente l'errore, espellerla e ricomporla corretta: e poich\u00e9 l'espulsione di una linea era possibile solo dopo che questa era stata completata, uno dei modi pi\u00f9 rapidi per farlo era scorrere con il dito sui tasti, componendo pertanto la sequenza \"etaoin shrdlu\" (a volte prolungata con i caratteri \"CMFWYP\" della terza colonna).\nQuesta spiegazione non sempre risulta plausibile: se l'errore di battitura consisteva in una lettera sbagliata era pi\u00f9 semplice sostituirla piuttosto che riscrivere la riga, e comunque si poteva benissimo \"mandare\" la riga anche se incompleta.\nComunque sembrerebbe sempre pi\u00f9 facile e veloce riempire la riga con \"quadrati lineari\", ultimo tasto in basso a destra in corrispondenza del pollice della mano destra: probabilmente pi\u00f9 veloce e meno faticoso che battere etaoin.\nComunque, era uso corrente, in caso di errore, l'uso di battere la sequenza ETAOIN SHRDLU, forse anche per segnalare \"in codice\" che la riga era da scartare. D'altra parte ETAOIN SHRDLU CMFGYP WBVKXJ QZ era la sequenza completa dei caratteri della tastiera Linotype, e come tale veniva usata per testare la macchina, di conseguenza una linea con la sequenza ETAOIN doveva essere considerata come \"linea di prova\" da non mandare in stampa.\nNormalmente le linee errate (come le linee di prova) venivano scartate dall'operatore stesso o dagli addetti alle fasi successive di composizione della pagina. Occasionalmente, tuttavia, una di esse sfuggiva ai controlli ed arrivava in stampa.\nRiconoscimento.\nEssendo il refuso accaduto abbastanza spesso, il lemma \"ETAOIN SHRDLU\" ha finito per essere elencato nell'Oxford English Dictionary e nel \"Random House Webster's Unabridged Dictionary\".\nNel tempo la frase \u00e8 diventata parte della storia dei quotidiani. Un documentario sull'ultimo numero del New York Times ad essere composto con il sistema di stampa a metallo fuso (2 luglio 1978) \u00e8 stato intitolato \"Addio, Etaoin Shrdlu\"."}
{"id": "750938", "revid": "436907", "url": "https://it.wikipedia.org/wiki?curid=750938", "title": "Corridos de muerte", "text": "Corridos de muerte \u00e8 il primo album in studio del gruppo musicale statunitense Asesino, pubblicato nel 2002 dalla Kool Arrow.\nDescrizione.\nSi tratta di un disco molto potente e veloce tra il grindcore e il death metal. A caratterizzarne in modo particolare il suono \u00e8 la chitarra a 8 corde utilizzata da Dino Cazares. Nei brani si parla di morte, violenza, perversione, e droga."}
{"id": "750946", "revid": "531590", "url": "https://it.wikipedia.org/wiki?curid=750946", "title": "Geppo", "text": "Geppo \u00e8 un personaggio dei fumetti ideato nel 1954 dall'editore Renato Bianconi e creato graficamente da Giovan Battista Carpi insieme a Giulio Chierchini, protagonista di una serie a fumetti omonima pubblicata dalle Edizioni Bianconi per oltre 40 anni.\nStoria editoriale.\nIl personaggio di Geppo venne ideato da Giulio Chierchini, il quale ne realizz\u00f2 anche la prima storia negli anni cinquanta; poi il personaggio venne ripreso qualche anno dopo da Giovan Battista Carpi, che realizz\u00f2 una quindicina di storie e altre da Luciano Gatto; nel 1958, quando Pierluigi Sangalli inizi\u00f2 a lavorare per Bianconi, questi gli affid\u00f2 il personaggio mostrandogli le tavole disegnate da Carpi e Sangalli inizi\u00f2 a realizzare storie che vennero pubblicate sulla testata Soldino. L'opera di Sangalli convinse Bianconi, il quale credeva molto nel personaggio, a dedicargli una testata le cui storie verranno realizzate dal 1960 al 1968 da Sangalli che fece evolvere il personaggio fino a quando non venne sostituito da Sandro Dossi nella realizzazione delle storie; Sangalli torn\u00f2 a disegnarne le storie negli anni novanta.\nIl personaggio esord\u00ec su un supplemento della rivista \"Trottolino\" dal titolo \u201c\"Trottolino e la \u00abEnne\u00bb dimensione\"\u201d pubblicato nel dicembre 1954 con una storia disegnata da Giulio Chierchini. L'anno successivo venne ripreso da Giovan Battista Carpi e disegnato in una decina di storie per il mensile Volpetto fino al 1956.\nDal luglio 1961 l'editore gli dedica un mensile con storie scritte da Alberico Motta e disegnate da Pier Luigi Sangalli e Sandro Dossi che negli ultimi anni furono anche autori delle sceneggiature. Sangalli, che ne era gi\u00e0 lo sceneggiatore, cura la trasformazione grafica del personaggio disegnandolo per sette anni consecutivi. Questa prima collana verr\u00e0 pubblicata per 399 numeri da luglio 1961 a gennaio 1994 divisi in due serie, la prima edita fino al 1974 composta da 162 privi di numerazione progressiva e la seconda esordita nel gennaio 1975 e conclusa nel 1994 dopo 237 numeri; fino al 1978 presenter\u00e0 solo storie inedite e dal 1980, oltre a storie nuove presenter\u00e0 spesso anche una o pi\u00f9 ristampe di vecchie storie mentre dall'anno successivo le storie inedite saranno solo la prima e l'ultima e dal 1983 al 1988 solo la prima storia sar\u00e0 inedita e tutte le altre ristampe fino al 1989 da quando la testata pubblicher\u00e0 solo ristampe. Come per altre testate simili dell'editore, anche questa presenta brevi episodi di sei pagine dedicati ai comprimari della serie. Negli anni novanta ci furono vari tentativi di rilanciare il personaggio: le storie inedite verranno pubblicate dal 1990 su una nuova testata dalla breve vita editoriale, solo quattro numeri pubblicati fino al 1991, \"Geppo Pi\u00f9,\" seguito nello stesso anno da \"Geppo Serie Oro\" che venne pubblicato per soli sei numeri, l'ultimo tentativo di rilanciare il personaggio con storie inedite fu la collana \"Geppo - Nuovo\" pubblicata dal 1996 al 1998 per 18 numeri.\nLe storie del personaggio verranno ristampate nella collana \"Super Geppo\" della quale escono 156 numeri divisi in quattro serie pubblicate dal 1962 al 1999. Un'ulteriore ristampa delle storie del personaggio vengono presentate sulla collana \"Geppo Story\", pubblicata per 12 numeri dal 1984 al 1986.\nUna selezione di storie sono state pubblicate nel XXI secolo da vari editori in volumi singoli: nel 2002 nel volume \"Una vita d\u2019inferno\", edito da IF; nel 2011 venne edito il volume \"Geppo \u2013 Inferno 2000\"; nel 2013 RW Edizioni ha pubblicato il volume \"Geppo il buon diavolo\", seguito nel 2014 da \"Diabolicamente Geppo.\"\nBiografia del personaggio.\nGeppo \u00e8 un diavolo buono, in origine un angelo sfortunato che svenendo cadde all'inferno al momento della ribellione di Satana: tramutatosi cos\u00ec in diavolo, vive all'inferno dove, diversamente da tutti gli altri diavoli, cerca di soccorrere e aiutare i dannati dei vari gironi infernali, finendo spesso a contrastare il volere di Satana, che invece vorrebbe farne un diavolo cattivo come tutti gli altri. In un'altra storia si scopre invece che Geppo avrebbe dovuto essere portato in Paradiso dalla cicogna quando era ancora in fasce per diventare un angelo, ma quest'ultima, alcolizzata, venne corrotta da Satana, al quale lo cedette in cambio di un fiasco di vino. Come diavolo \u00e8 un fallimento e quando prova a fare delle cattive azioni alla fine risulteranno produrre azioni benefiche. Nonostante gli sforzi, per la sua natura sognatrice e pasticciona, finisce sempre per combinare guai suscitando l'ira di Satana e degli altri diavoli. Nelle prime storie lo affianca un giovane studente svogliato di nome Tomeo, con il quale vive divertenti avventure ambientate all'inferno. Altri comprimari sono Salvatore il serpente tentatore, che si diverte a prendere in giro l'ingenuo Geppo, e il gatto Caligola, i cui progetti di sterminare i topi vengono involontariamente bloccati da Geppo."}
{"id": "750950", "revid": "12290", "url": "https://it.wikipedia.org/wiki?curid=750950", "title": "Episodi di West Wing - Tutti gli uomini del Presidente", "text": ""}
{"id": "750952", "revid": "392652", "url": "https://it.wikipedia.org/wiki?curid=750952", "title": "Transetto", "text": "Il transetto \u00e8 un corpo architettonico delle chiese cristiane che interseca perpendicolarmente all'altezza del presbiterio la navata centrale o tutte le navate. Ha in genere la stessa altezza della navata centrale e pu\u00f2 essere diviso a sua volta in pi\u00f9 navate (solitamente tre). Il nome deriva dal latino \"trans\" (oltre) e \"saeptum\" (recinto): con ci\u00f2 s'intende indicare il braccio che interseca trasversalmente quello longitudinale della basilica cristiana, ai due terzi o al termine dello stesso, costituendo cos\u00ec simbolicamente la forma di una croce.\nStoria e struttura.\nIn origine, la tipologia pi\u00f9 diffusa, soprattutto in area orientale, era la pianta a croce greca, con navata e transetto che si sviluppano per uguale lunghezza: la croce che ne risulta traccia pertanto quattro bracci identici fra loro; ne \u00e8 un esempio la Basilica di San Marco a Venezia, che risente di influenze orientali, specialmente bizantine. Pi\u00f9 tardi, con grande fortuna in Occidente, si impose il modello a croce latina, caratterizzato dal braccio inferiore notevolmente pi\u00f9 esteso rispetto a tutti gli altri. La croce latina viene definita \"immissa\", se il transetto \u00e8 ai due terzi del corpo longitudinale; \"commissa\", se \u00e8 al suo termine (come nella basilica di San Pietro in Vaticano d'et\u00e0 costantiniana).\nAll'incrocio tra navata e transetto si trova spesso un elemento decorativo o strutturale, atto a sottolineare il ruolo architettonico svolto dallo stesso; non \u00e8 raro, infatti, specie in et\u00e0 medievale, che l'altare maggiore si trovi proprio in tale corrispondenza. Esso pu\u00f2 assumere le forme di una cupola (\u00e8 il caso del Duomo di Milano), una torre (come nella Cattedrale di Salisbury) o di una guglia (come nella Cattedrale di Notre-Dame a Parigi).\nL'orientamento della navata trasversale, cio\u00e8 il transetto, \u00e8 determinato da quello principale della navata centrale, che prevedeva originariamente la facciata a ovest e l'abside ad est, seguendo cio\u00e8 il corso del sole. In questa configurazione, comune in Italia fino al XIII secolo, la chiesa veniva detta \"orientata\".\nLe potenzialit\u00e0 della struttura, che interrompe le serie strutturali della navata, generalmente articolate in cappelle laterali o navate minori illuminate da finestroni, vengono spesso sfruttate per favorire l'ingresso e l'uscita dei fedeli dall'edificio: ecco allora apparire, anche in corrispondenza del transetto, maestose facciate, spesso ricche di richiami ornamentali e architettonici alla facciata principale, e portali laterali, solitamente in corrispondenza delle singole navate in cui \u00e8 suddivisa la navata trasversale.\nNel Medioevo, soprattutto in Francia ed Inghilterra, il transetto pu\u00f2 assumere forme grandiose a tre navate o addirittura essere doppio. In quest'ultimo caso, una navata trasversale di altezza e lunghezza minori rispetto alla principale e al transetto maggiore si colloca tra quest'ultimo e l'abside, dando luogo ad una pianta a croce ortodossa."}
{"id": "750955", "revid": "1431409", "url": "https://it.wikipedia.org/wiki?curid=750955", "title": "Gaizka Mendieta", "text": "Carriera.\nCalciatore.\nCresciuto nel , si \u00e8 successivamente trasferito al , di cui \u00e8 diventato capitano: con il club valenciano, dopo aver vinto la Coppa del Re e la Supercoppa spagnola nel 1999, disput\u00f2 due finali consecutive di UEFA Champions League, perdendole entrambe con e , ma ottenne comunque un premio di consolazione come miglior giocatore della competizione nella stagione 2000-2001.\nNell'estate del 2001 la , dopo aver ceduto Pavel Nedv\u011bd alla , decide di acquistare Mendieta versando nelle casse del Valencia 89 miliardi di lire, facendo cos\u00ec dello spagnolo il secondo acquisto pi\u00f9 costoso nella storia del club biancoceleste dopo Hern\u00e1n Crespo. Con la Lazio disput\u00f2 un campionato decisamente al di sotto delle attese, senza alcun gol realizzato.\nDopo l'esperienza italiana e il Mondiale 2002, nel quale viene convocato nella nazionale spagnola, \u00e8 tornato in prestito nella Liga, per una sola stagione, nel 2002-2003 al . Dal 2003 al 2008 ha giocato nel .\nDopo il ritiro.\nDopo il ritiro dal calcio agonistico, si \u00e8 stabilito a Yarm, vicino a Middlesbrough, dove si diletta a fare il deejay nelle principali discoteche della citt\u00e0.\nNel marzo 2019 viene scelto come ambasciatore per l\u2019Europeo 2020."}
{"id": "750958", "revid": "761672", "url": "https://it.wikipedia.org/wiki?curid=750958", "title": "Arresto in flagranza", "text": ""}
{"id": "750960", "revid": "1632387", "url": "https://it.wikipedia.org/wiki?curid=750960", "title": "Culurgiones", "text": "I culurgi\u00f2nes, (nome in lingua sarda, detti anche \"culurgi\u00f2nis\", \"culurj\u00f2nes\", \"culij\u00f2nis\", \"culurj\u00f2nis\", \"culunj\u00f2nis\", \"culinj\u00f2nis\", \"culurz\u00f2nes\", in italiano \"culurgi\u00f2ne\" o \"culurgi\u00f2ni\") sono una pasta ripiena (di tipo raviolo) della Sardegna, conosciuti anche come \"angiulotus\", cio\u00e8 agnolotti. Con questo nome si intende sia la versione a base di patate, pecorino e menta, specialit\u00e0 culinaria tipica della subregione barbaricina dell'Ogliastra, sia altre che nel resto dell'Isola adottano ricette diverse, come quella della Gallura, che aromatizza il prodotto con scorza di limone o arancia.\nDal 2015 i \"Culurgionis d'Ogliastra\" sono stati riconosciuti come prodotto IGP.\nVarianti.\nIl piatto, a seconda del paese d'origine, \u00e8 presente in pi\u00f9 varianti:\nCuriosit\u00e0.\nNel paese di Ulassai sino agli anni '60 la tradizione voleva che i culurgi\u00f2nes venissero consumati solo ed esclusivamente il giorno dei morti, \"Sa di' de sos mortus\", il 2 novembre.\n\u00a0In tutta l'Ogliastra e nei paesi di Sadali e Esterzili della Barbagia di Seulo, i culurgionis (\"culurxonis\", \"culurgi\u00f2nis\"\u00a0o\u00a0\"culingi\u00f2nis\")\u00a0non sono considerati solo un alimento, ma un dono prezioso, segno di stima, di rispetto ed amicizia. Venivano preparati per ricorrenze particolari come il ringraziamento alla fine del raccolto del grano, per ricordare ed onorare i morti, il giorno della commemorazione dei defunti a novembre, con il\u00a0grasso\u00a0ovino (\"culurgi\u00f2ni de ollu de seu\"), per festeggiare il carnevale a febbraio, con lo\u00a0strutto\u00a0(\"culurgioni de ollu de procu\"). \"Sa spighitta\", la tipica chiusura dei culurgionis, rappresenta il simbolo del grano per propiziare la nuova annata agraria a fine agosto. Secondo la tradizione venivano anche considerati amuleti che proteggevano la famiglia dai lutti."}
