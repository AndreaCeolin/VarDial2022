{"id": "766924", "revid": "729019", "url": "https://it.wikipedia.org/wiki?curid=766924", "title": "Servizio ferroviario metropolitano di Bologna", "text": "Il servizio ferroviario metropolitano di Bologna (SFM) \u00e8 un insieme di servizi ferroviari a carattere suburbano, con orario cadenzato, lungo alcune linee ferroviarie convergenti o passanti nella citt\u00e0 di Bologna.\nAttualmente (2021) la rete dell'SFM \u00e8 strutturata in 8 direttrici radiali, tutte attestate a Bologna Centrale, con l'eccezione di alcuni servizi passanti Ferrara-Imola.\nL'infrastruttura ferroviaria \u00e8 gestita da Ferrovie Emilia-Romagna e da Rete Ferroviaria Italiana, ciascuna per le linee di propria competenza. I servizi sono gestiti da Trenitalia Tper.\nStoria.\nLa rete ferroviaria sfrutta ferrovie gi\u00e0 esistenti integrate dalla riorganizzazione del nodo bolognese in seguito ai lavori per la costruzione della stazione ferroviaria interrata per i treni ad alta velocit\u00e0. Il progetto \u00e8 integrato dalla riorganizzazione del trasporto automobilistico pubblico e dall'integrazione tariffaria.\nAvviato dal 1995 con l'introduzione dell'orario cadenzato sulla linea per Ferrara, con l'accordo di programma del 2007 fu prevista l'attivazione di pi\u00f9 linee passanti con orari cadenzati per il 2012.\nA causa di ritardi nella piena attivazione della stazione di Bologna Centrale AV il completamento dell'intero progetto \u00e8 previsto per il 2015. Al giugno 2013 sono terminati il 90% dei lavori infrastrutturali e sono attivi il 70% dei servizi previsti nell\"assetto base\".\nL'ultimo significativo avanzamento si ebbe nel giugno 2013, con la simultanea attivazione del sito ufficiale, l'apertura al servizio della fermata di Bologna Mazzini e il lancio della campagna di informazione \"Arriva la esse bolognese\", finalizzata a dare riconoscibilit\u00e0 al servizio.\nInterventi infrastrutturali.\nIl progetto del servizio ferroviario metropolitano di Bologna prevede la costruzione di 13 nuove fermate, di cui 10 sono gi\u00e0 state attivate: Casalecchio Garibaldi (inaugurata nel 2002), Casteldebole (2002), Ozzano dell'Emilia (2002), Funo Centergross (2003), Rastignano (2004), Calderara-Bargellino (2008), San Lazzaro di Savena (2008), Musiano-Pian di Macina (2009), Bologna Mazzini (2013), Bologna San Vitale (2014).\nIl progetto comprende inoltre la riqualificazione della maggior parte delle fermate ferroviarie preesistenti, tra cui Bologna Zanolini (riattivata nel 2001 dopo i lavori di interramento della ferrovia Bologna-Portomaggiore, e contestualmente ribattezzata \"Zanolini\", abbandonando la precedente denominazione di \"Bologna San Vitale\"), Bologna Fiere e Bologna San Ruffillo.\nLa rete.\nIl sistema \u00e8 formato da otto linee, che effettuano tutte capolinea a Bologna Centrale.\nNel complesso, la rete tocca due regioni (Emilia-Romagna e Lombardia) e quattro province (Modena, Ferrara e Mantova, oltre alla citt\u00e0 metropolitana di Bologna).\nLinea S1.\nLa linea S1 collega Porretta Terme (ramo A) a San Benedetto Sambro-Castiglione Pepoli (ramo B), passando per Bologna Centrale.\nLa linea per Porretta, costruita tra il 1857 e il 1864, \u00e8 elettrificata; \u00e8 a doppio binario tra Bologna Centrale e Casalecchio Garibaldi, a binario unico tra Casalecchio Garibaldi e Porretta. La tratta per San Benedetto fa invece parte della linea direttissima Bologna-Firenze, inaugurata nel 1934, elettrificata e interamente a doppio binario. Entrambe le linee appartengono a RFI.\nAttualmente, i due rami sono gestiti separatamente; nessun treno collega direttamente i due capolinea.\nSi registrano circa 4\u00a0000 spostamenti giornalieri sul ramo B.\nLinea S2.\nLa linea S2 collega Vignola (ramo A) a Portomaggiore (ramo B), passando per Bologna Centrale; percorre binari dedicati, che non si sovrappongono a servizi ferroviari di altro tipo.\nLa linea ferroviaria tra Casalecchio e Vignola \u00e8 attiva dal 1882: inizialmente una tranvia, fu promossa a ferrovia tra Casalecchio e Vignola nel 1938. Il traffico ferroviario, interrotto nel 1967, fu reintrodotto nel 2003, grazie a una bretella di innesto sulla ferrovia Porrettana per consentire ai treni in arrivo a Casalecchio di proseguire fino a Bologna Centrale. L'intero ramo \u00e8 elettrificato, a binario singolo tra Casalecchio Garibaldi e Vignola.\nLa linea tra Bologna e Portomaggiore fu invece inaugurata nel 1887; percorre oggi un tratto interrato tra il piazzale Est di Bologna Centrale e la stazione di Bologna Zanolini. L'intero ramo \u00e8 elettrificato e a binario unico.\nEntrambe le linee appartengono a FER. Attualmente, i due rami sono gestiti separatamente; nessun treno collega direttamente i due capolinea.\nIl numero di spostamenti giornalieri ammonta a circa 6\u00a0500 per il ramo A, circa 8\u00a0000 per il ramo B.\nLinea S3.\nLa linea S3 collega Bologna a Poggio Rusco in 50 minuti, percorrendo i binari della ferrovia Bologna-Verona: attivata nel 1901, la ferrovia \u00e8 interamente elettrificata e a doppio binario. Appartiene a RFI.\nIl numero di spostamenti giornalieri \u00e8 pari a circa 11\u00a0000.\nLinea S4.\nLa linea S4 collega Ferrara (ramo A) a Imola (ramo B), passando per Bologna Centrale, in un'ora e 20 minuti. La tratta da Ferrara a Bologna Centrale percorre i binari della ferrovia Bologna-Venezia, inaugurata nel 1864 a binario singolo e raddoppiata nel Dopoguerra; la tratta per Imola percorre invece la ferrovia Adriatica, inaugurata nel 1861. Entrambe le tratte sono di propriet\u00e0 RFI.\nIl numero di spostamenti giornalieri \u00e8 quantificato in circa 11\u00a0000 per il ramo A, circa 6\u00a0700 per il ramo B.\nLinea S5.\nLa linea S5 collega Bologna a Modena in 30 minuti, percorrendo il relativo tratto della ferrovia Milano-Bologna, inaugurata nel 1859 e appartenente a RFI. \u00c8 interamente elettrificata e a doppio binario.\nIl numero di spostamenti giornalieri \u00e8 pari a circa 6\u00a0000.\nProgetti futuri.\nIl progetto del servizio ferroviario metropolitano di Bologna prevede la realizzazione di tre ulteriori fermate, al momento inattive:\nA regime, \u00e8 inoltre prevista un'estensione della linea S3 dall'attuale capolinea di Bologna Centrale a Bologna San Ruffillo, su una tratta gi\u00e0 coperta dalla linea S1 (ramo B per San Benedetto Sambro-Castiglione Pepoli), con fermate intermedie a Bologna San Vitale e Bologna Mazzini.\n\u00c8 inoltre prevista l'istituzione di una linea S6, caratterizzata dal colore arancione, sull'itinerario Bologna Centrale-Bologna Fiera, con fermate intermedie nelle istituende stazioni di Bologna Arcoveggio, Bologna CNR e Bologna Aldini.\nCaratteristiche.\nLo scopo dichiarato del servizio ferroviario metropolitano \u00e8 quello di riequilibrare le modalit\u00e0 di trasporto nell'area metropolitana bolognese, \nNella provincia di Bologna l'87% della popolazione risiede a meno di 4\u00a0km da una fermata ferroviaria: grazie al miglioramento delle frequenze e a una integrazione treno-bus, secondo le previsioni, gli spostamenti effettuati con i trasporti pubblici saranno destinati ad aumentare.\nA tal fine \u00e8 stato previsto di adottare:\nCosti.\nAl 2013 erano stati spesi come costi di investimento 490 milioni di euro la cui quota maggiore \u00e8 stata riservata per interventi infrastrutturale. La quota minoritaria \u00e8 stata utilizzata principalmente per acquistare il materiale rotabile.\nI costi di esercizio annuali dell'assetto base sono previsti in circa 50 milioni \u20ac\nRiconoscibilit\u00e0 del servizio.\nTra il 2008 e il 2012 il Comitato per il nodo ferroviario di Bologna (organismo di coordinamento tra i soggetti istituzionali e il gruppo delle Ferrovie dello Stato Italiane) ha elaborato un progetto di riconoscibilit\u00e0 del servizio a partire dal logo del servizio (una \"S\") e dagli elementi che caratterizzano le stazioni del servizio SFM (mappa di linea, bacheca orari). La prima stazione che \u00e8 stata costruita con questi elementi \u00e8 quella di Bologna Mazzini attivata nel giugno del 2013. Altre 5 stazioni sono state aggiornate con gli elementi grafici nel dicembre 2014. I fondi per installare gli elementi di riconoscibilit\u00e0 del servizio nelle altre stazioni derivano dal progetto europeo \"RAIL4SEE\" (\"Rail hub cities for south europe\")."}
{"id": "766926", "revid": "712828", "url": "https://it.wikipedia.org/wiki?curid=766926", "title": "Tar-Anducal", "text": ""}
{"id": "766944", "revid": "6312423", "url": "https://it.wikipedia.org/wiki?curid=766944", "title": "Crisis on Infinite Earths", "text": ""}
{"id": "766945", "revid": "110157", "url": "https://it.wikipedia.org/wiki?curid=766945", "title": "Arrondissement di Sint-Niklaas", "text": "L'arrondissement di Sint-Niklaas (in olandese \"Arrondissement Sint-Niklaas\", in francese \"Arrondissement de Saint-Nicolas\") \u00e8 una suddivisione amministrativa belga, situata nella provincia delle Fiandre Orientali e nella regione delle Fiandre.\nComposizione.\nL'arrondissement di Sint-Niklaas raggruppa 7 comuni:\nSociet\u00e0.\nEvoluzione demografica.\n\"Abitanti censiti\""}
{"id": "766947", "revid": "125836318", "url": "https://it.wikipedia.org/wiki?curid=766947", "title": "Bletchley Park", "text": "Bletchley Park, anche nota come Stazione X, \u00e8 una tenuta situata a Bletchley, un paese a circa a nord-ovest di Londra. Durante la seconda guerra mondiale, Bletchley Park fu il sito dell'unit\u00e0 principale di crittoanalisi del Regno Unito, nonch\u00e9 sede della Government Code and Cypher School (GC&amp;CS, \"Scuola governativa di codici e cifrazione\"), l'odierna Government Communications Headquarters. Codici e messaggi cifrati dei paesi dell'Asse sono stati decifrati a Bletchley Park. Il pi\u00f9 noto \u00e8 il codice nazista ottenuto con la macchina Enigma e la cifratrice di Lorenz. Le informazioni ottenute con le attivit\u00e0 svolte a Bletchley Park, con Ultra, hanno aiutato lo sforzo alleato e accorciato la durata della guerra, anche se gli effetti di Ultra sulla seconda guerra mondiale sono dibattuti.\nIl luogo \u00e8 ora un'attrazione storica ed educativa che ricorda e celebra tali risultati.\nStoria.\nIl luogo.\nSituato a 80\u00a0km a Nordovest di Londra, la zona, secondo il Domesday Book, appartiene al maniero di Eaton, presso Water Eaton.\nBrowne Willis vi costru\u00ec una villa nel 1711, che fu demolita nel 1793 dopo che Thomas Harrison acquist\u00f2 la propriet\u00e0. L'area divenne nota come Bletchley Park dopo il suo acquisto da parte di Samuel Lipscomb Seckham nel 1877.\nLa tenuta, di , fu acquistata nel 1883 da Sir Herbert Samuel Leon, che ampli\u00f2 ulteriormente la fattoria gi\u00e0 esistente trasformandola nell'attuale \"mucchio mostruoso e stucchevole\"\ncombinando architettura neogotica, architettura Tudor e stile barocco olandese.\nPassaggio al SIS.\nNel maggio 1938 l'ammiraglio Sir Hugh Sinclair, capo del Secret Intelligence Service (o MI6), acquist\u00f2 la villa e i di terreno per gli scopi militari del GC&amp;CS e del SIS.\nUn vantaggio fondamentale secondo Sinclair e i suoi colleghi, (che ispezionarono la zona sotto copertura, fingendosi i partecipanti alla battuta di caccia del capitano Ridley) era la centralit\u00e0 geografica di Bletchley.\nEra proprio accanto alla stazione di Bletchley, dove la \"Varsity Line\" tra Oxford e Cambridge, universit\u00e0 che avrebbero fornito la maggior parte dei crittoanalisti, incontra la West Coast Main Line, che connette Londra, Birmingham, Manchester, Liverpool, Glasgow e Edimburgo. Watling Street, la strada principale che connette Londra alle zone a Nordovest, era molto vicina, ed erano disponibili numerose connessioni di comunicazione presso la stazione telegrafica e telefonica nella vicina Fenny Stratford.\nBletchley Park era noto come \"B.P.\" a coloro che vi lavorarono. I nomi \"Stazione X\" (dove X indica il numero romano 10), \"London Signals Intelligence Centre\", e \"Government Communications Headquarters\" erano tutte coperture usate durante la guerra.\nIl personale.\nIl comandante Alastair Denniston fu il capo operativo della GC&amp;CS dal 1919 al 1942, istituendo inizialmente la \"Camera 40\" dell'ammiragliato (NID25) e la divisione MI1 b (dedita alla crittoanalisi) del War Office.\nI primi dipendenti della GC&amp;CS si trasferirono a Bletchley Park il 15 agosto 1939.\nTra i principali crittoanalisti del GC&amp;CS che si trasferirono da Londra a Bletchley Park ci furono John Tiltman, Dillwyn \"Dilly\" Knox, Josh Cooper, e Nigel de Grey. I crittoanalisti avevano i background culturali pi\u00f9 disparati: erano linguisti, campioni di scacchi, esperti di cruciverba; ma vi erano rappresentanti anche di discipline meno comuni: Knox, ad esempio, era esperto in papirologia.\nNel settembre 1939, appena la Gran Bretagna dichiar\u00f2 guerra alla Germania, Denniston scrisse al Foreign Office che era necessario reclutare \"uomini dal campo accademico\". Vennero effettuati reclutamenti anticipati, in particolare presso le universit\u00e0 di Cambridge e Oxford. Allo stesso modo vennero assunte donne fidate per lavori amministrativi e da impiegate. Un modo curioso utilizzato nel 1941 per assumere personale fu il seguente: venne chiesto al \"The Daily Telegraph\" di organizzare una gara di cruciverba, a seguito del quale i partecipanti pi\u00f9 promettenti vennero contattati in segreto con l'offerta di \"un lavoro particolare che avrebbe contribuito allo sforzo bellico\".\nDenniston per\u00f2 cap\u00ec che l'uso di macchine cifratrici elettromeccaniche necessitava anche l'assunzione di matematici istruiti; Peter Twinn, da Oxford, si un\u00ec alla GC&amp;CS nel febbraio 1939; mentre Alan Turing, da Cambridge, e Gordon Welchman cominciarono l'addestramento nel 1938 e vennero assunti a Bletchley il giorno successivo alla dichiarazione di guerra, assieme a John Jeffreys.\nSuccessivamente altri crittoanalisti vennero reclutati, tra cui i matematici Derek Taunt, Jack Good, Bill Tutte, e Max Newman; lo storico Harry Hinsley, e i campioni di scacchi Hugh Alexander e Stuart Milner-Barry.\nJoan Clarke (che pi\u00f9 tardi divenne vice direttrice della \"Baracca 8\") fu una delle poche donne impiegate a Bletchley Park come crittoanaliste a tutti gli effetti.\nQuesto variegato staff di \"professori e neofiti\" fece s\u00ec che la GC&amp;CS fosse soprannominata \"La societ\u00e0 del golf, del formaggio e degli scacchi (\"Golf, Cheese and Chess Society\"), mentre le impiegate donne nella sezione di Dilwyn Knox venivano ogni tanto chiamate \"puledrine di Dilly\" (\"Dilly's Fillies\"). Durante una visita nel settembre 1941 per rinfrancare il morale, si dice che Winston Churchill abbia detto a Denniston: \"Ti dissi di cercare dipendenti in ogni angolo, ma non pensavo mi avessi preso cos\u00ec alla lettera\". Sei settimane dopo, non essendo riusciti ad ottenere abbastanza personale per raggiungere i livelli di produttivit\u00e0 che avrebbero potuto ottenere, Turing, Welchman, Alexander e Milner-Barry scrissero direttamente a Churchill. Egli rispose: \"Con azione immediata, fate s\u00ec che essi ottengano quello che serve con priorit\u00e0 assoluta, e riferitemi di persona che ci\u00f2 sia stato fatto.\"\nDopo l'addestramento iniziale organizzato da John Tiltman alla Inter-Service Special Intelligence School (effettuato inizialmente in un deposito della RAF a Buckingham e successivamente a Bedford, dove era noto come \"la scuola delle spie\"), il personale lavorava sei giorni alla settimana, ruotando su tre turni: dalle 16 a mezzanotte, da mezzanotte alle 8 del mattino (il turno pi\u00f9 odiato), e dalle 8 alle 16, ognuno con una pausa di mezzora per mangiare. Alla fine della terza settimana, un lavoratore staccava alle 8 e ricominciava alle 4, lavorando sedici ore in un giorno. Le ore di lavoro irregolari colpivano la salute e la vita sociale dei dipendenti, e anche la routine delle case della zona, dove alloggiava la maggior parte dei lavoratori. Il lavoro era tedioso e richiedeva concentrazione costante; lo staff aveva una settimana di permesso quattro volte all'anno, ma alle volte alcune delle impiegate crollavano e richiedevano ulteriori periodi di riposo.\nAlcuni uomini (ad esempio gli esperti in codice Morse o di tedesco del Post Office) lavoravano part-time\nNel gennaio 1945, al picco dello sforzo di decrittazione, circa 9000 impiegati lavoravano a Bletchley; e pi\u00f9 di 12 000 individui (di cui circa l'80% erano donne, che erano state principalmente distaccate dalle forze armate britanniche e dal servizio civile) furono di stanza a Bletchley in diversi momenti della guerra.\nUltra.\nSe usate in maniera adeguata, la macchina tedesca Enigma e la cifratrice di Lorentz sarebbero state pressoch\u00e9 invulnerabili, ma delle falle nelle procedure crittografiche tedesche e la scarsa disciplina degli uomini che le eseguivano crearono delle leggere vulnerabilit\u00e0 che resero efficaci, seppur con fatica, gli attacchi portati avanti a Bletchley.\nSarebbe stato relativamente semplice porre rimedio a queste pecche nelle procedure tedesche, e se il successo di Bletchley fosse trapelato alla Germania, di certo queste modifiche sarebbero state messe in atto: per questo motivo alle informazioni acquisite a Bletchley fu assegnato il livello di segretezza \"Ultra\", grado persino superiore del livello \"Most secret\", che era il pi\u00f9 alto livello di classificazione assegnato. La sicurezza era di primaria importanza. Tutto il personale firm\u00f2 \"l'atto ufficiale di segretezza\" del 1939 (Official Secrets Act 1939), e nel 1942 venne emesso un avviso sulla sicurezza che rimarcava l'importanza della discrezione persino entro i confini stessi di Bletchley: \"Non parlate durante i pasti. Non parlate negli spostamenti. Non parlate mentre viaggiate. Non parlate negli alloggi. Non parlate davanti al vostro stesso focolare. State attenti a quello che dite persino nella Baracca\u2026\"\nIn aggiunta, ogni comandante sul campo che riceveva informazioni di livello Ultra riceveva anche una storia di copertura per giustificare da quale fonte (di livello non Ultra) provenissero le informazioni; alcune volte vennero persino inviati drappelli esplorativi, resi intenzionalmente visibili al nemico, per fingere di scoprire postazioni tedesche gi\u00e0 note da fonti di livello Ultra.\nIn alcuni casi le informazioni decrittate non furono nemmeno sfruttate, perch\u00e9 se lo fossero state questo avrebbe portato il nemico a pensare che le comunicazioni fossero state compromesse, nonostante in taluni casi la scelta delle autorit\u00e0 di non intervenire per proteggere i civili da pericolo imminente pur di preservare il segreto fu vigorosamente discussa, come ad esempio nel caso del bombardamento di Coventry.\nLe attivit\u00e0.\nTuring, Knox, e Jeffreys svolsero i primi compiti nella Baracca 3.\nLa sezione militare, navale e aeronautica erano poste a piano terra, dove si trovavano anche un centralino telefonico, la stanza della telescrivente, la cucina e la sala da pranzo, mentre il piano superiore era assegnato all'MI6.\nVenne iniziata la costruzione delle baracche di legno, e la Elmers School, un collegio l\u00ec vicino, fu acquistato per ospitare la sezione diplomatica e quella commerciale.\nDopo che gli Stati Uniti entrarono in guerra vennero assegnati alla Baracca 3 molti crittografi americani, e dal maggio del 1943 inizi\u00f2 una stretta collaborazione tra l'intelligence britannica e statunitense. Viceversa, l'Unione Sovietica non venne mai ufficialmente informata delle attivit\u00e0 di Bletchley Park, anche a causa della poca fiducia che Churchill riponeva nei sovietici anche durante l'alleanza imposta dalla minaccia nazista.\nL'unico attacco nemico che danneggi\u00f2 Bletchley si colloca tra il 20 e il 21 novembre 1940. Tre bombe, probabilmente destinate alla stazione ferroviaria di Bletchley, spostarono di mezzo metro dalle sue fondamenta la Baracca 4, che fu poi trainata al suo posto mentre il lavoro al suo interno continuava.\nTrasmissione delle informazioni.\nI messaggi di Enigma non relativi alla marina erano decifrati nella Baracca 6, venivano poi tradotti, archiviati e incrociati tra di loro nella Baracca 3. Solo allora venivano inviati all'MI6, ai capi dell'intelligence dei ministeri interessati, e solo successivamente ai comandanti sul campo pi\u00f9 alti in grado.\nI messaggi relativi alle operazioni navali venivano decifrati nella Baracca 8 e tradotti nella Baracca 4. La traduzione veniva immediatamente inviata\nalla divisione di intelligence della marina (Naval Intelligence Division, NID) dell\"'Admiralty's Operational Intelligence Centre (OIC)\",\ncorredati da informazioni circa il significato di alcuni termini tecnici relativi alla tecnologia navale tedesca presi dall'archivio e cross-referenziati.\nLa Baracca 4 decrittava anche il \"cifrario dockyard\", un sistema manuale che ogni tanto trasmetteva messaggi inviati poi anche tramite Enigma. Questi messaggi trasmessi alla Baracca 8 erano spesso utilizzati come base per la decodifica con testo in chiaro, che permetteva di ottenere la chiave giornaliera di Enigma per i messaggi della marina.\nStazioni di ascolto.\nInizialmente a Bletchley Park era presente una sola stanza adibita alle comunicazioni radio, posta nella torre idrica della villa. Era nota con il nome in codice \"Stazione X\", nome usato talvolta per indicare tutta l'attivit\u00e0 crittanalitica svolta a Bletchley.\nLa \"X\" indica il numero romano \"dieci\", essendo quella la decima stazione del SIS adibita allo scopo.\nLa stazione fu poi spostata alla vicina Whaddon Hall, per evitare che le lunghe antenne radio attirassero l'attenzione su Bletchley.\nSuccessivamente altre stazioni radio vennero adibite alla ricezione di messaggi cifrati da processare a Bletchley: erano le cosiddette \"Y-stations\", poste a Chicksands nel Bedfordshire, a Beaumanor Hall nel Leicestershire (dove era situato anche il quartier generale del Gruppo Y del War Office) e a Norfolk.\nI messaggi in codice erano trascritti a mano e mandati a Bletchley in copia cartacea via motocicletta, o, successivamente, con la telescrivente.\nBaracche.\nDurante la guerra fu necessario ampliare la costruzione con altri alloggi.\nSpesso il numero delle baracche veniva associato con il lavoro svolto presso di esse al punto che se tale lavoro veniva poi trasferito a un altro edificio, veniva comunque identificato con il numero della baracca dove veniva originariamente svolto. Le baracche sono:\nBlocchi.\nOltre alle baracche di legno, erano presenti anche numerosi \"blocchi\" in mattoni.\nLa decodifica delle trasmissioni di nazioni nemiche.\nGermania.\nLa maggior parte dei messaggi tedeschi decrittati a Bletchley erano codificati con una delle versioni della macchina cifratrice Enigma, ma una minoranza considerevole era cifrata tramite macchinari ancor pi\u00f9 complessi a dodici rotori, la cifratrice Lorenz SZ42, telescrivente tedesca nota presso la GC&amp;CS col nome di \"Tunny\".\nCinque settimane prima dello scoppio della guerra, a Varsavia, il \"Biuro Szyfr\u00f3w\" (sezione dell'intelligente che si occupava dell'analisi dei codici) rese noti i suoi risultati nella violazione del codice prodotto da Enigma, stupendo i colleghi francesi e britannici. Gli inglesi, usando le informazioni e le tecniche dei polacchi, e le riproduzioni della macchina Enigma che avevano ricevuto nell'agosto 1939, furono in grado di incrementare di molto la percentuale di successi delle decrittazioni dei messaggi codificati con Enigma.\nLa Bomba era un dispositivo elettromeccanico la cui funzione primaria era scoprire parte delle impostazioni di Enigma (che venivano cambiate ogni giorno) per le varie reti di telecomunicazioni militari tedesche.\nIl suo design pionieristico fu sviluppato da Alan Turing (con l'importante contributo di Gordon Welchman) e la macchina fu poi costruita da Harold 'Doc' Keen della \"British Tabulating Machine Company\".\nCiascuna macchina era alta e larga , profonda e pesava circa una tonnellata.\nAl culmine del suo lavoro, la GC&amp;CS decrittava circa 4 000 messaggi al giorno. Per tutelarsi dagli attacchi nemici, le Bombe vennero installate in luoghi diversi, nei villaggi di Adstock e Wavendon (soppiantate poi da quelle installate a Stanmore e Eastcote), e a Gayhurst.\nI messaggi della Luftwaffe furono i primi ad essere letti in gran numero.\nLa marina tedesca aveva procedure pi\u00f9 rigide, e fu necessario ottenere i libri dei codici prima di poter decifrare i messaggi.\nQuando la Germania introdusse la macchina Enigma a quattro rotori per comunicare con gli U-Boot nell'Atlantico nel febbraio 1942, fu impossibile decifrare queste comunicazioni per ben dieci mesi.\nIl Regno Unito produsse Bombe modificate, ma per leggere i messaggi codificati da questo tipo di macchine fu necessaria la Bomba inventata dalla marina degli USA, che venne poi impiegata per il resto della guerra.\nI messaggi venivano mandati attraverso l'Atlantico attraverso collegamenti criptati di telescriventi.\nI messaggi Lorenz erano definiti in codice \"Tunny\" a Bletchley Park. Vennero utilizzati con una certa frequenza solo da met\u00e0 1942. Le reti di telecomunicazione tramite \"Tunny\" erano usate per i messaggi pi\u00f9 importanti spediti nelle comunicazioni tra i vertici di comando tedeschi e i comandanti sul campo. Grazie agli errori degli operatori tedeschi, i crittoanalisti della sezione \"Testery\" (dal nome di Raplh Tester, che ne era a capo) riuscirono a ricostruire la struttura logica della macchina, pur non conoscendone quella fisica.\nProgettarono un macchinario automatico per aiutare nella decrittazione, che ebbe realizzazione nel computer Colossus, il primo computer elettronico digitale programmabile.\nColossus fu sviluppato e costruito da Tommy Flowers e dal suo team presso la \"Post Office Research Station\" a Dollis Hill.\nIl primo esemplare fu consegnato a Bletchley Park nel dicembre 1943 e collaudato completamente il febbraio successivo. Nel Colossus Mark 2 vennero introdotti alcuni miglioramenti, il primo di questi modelli era in funzione gi\u00e0 durante il giorno dello sbarco in Normandia nel giugno 1944.\nFlowers in seguito produsse un esemplare di Colossus al mese per il resto della guerra, costruendone dieci completi in totale pi\u00f9 un undicesimo parzialmente completato.\nSulle macchine operava principalmente Wrens, nella sezione detta la \"Newmanry\", dal nome del suo capo Max Newman.\nIl lavoro svolto a Bletchley fu essenziale per sconfiggere gli U-Boot nella battaglia dell'Atlantico, e per garantire la vittoria della Gran Bretagna nella battaglia di Capo Matapan e nella battaglia di Capo Nord.\nNella Campagna del Nordafrica del 1941 contro il generale tedesco Erwin Rommel Ultra ebbe un ruolo di rilievo: il generale Sir Claude Auchinleck scrisse che se non fosse stato per Ultra, \"Rommel sarebbe certamente penetrato al Cairo\".\nPrima dello sbarco in Normandia del giugno 1944, gli Alleati conoscevano la posizione di 56 delle 58 divisioni tedesche sul fronte occidentale.\nItalia.\nLe trasmissioni italiane furono soggetto d'interesse a partire dalla guerra d'Etiopia del 1935.\nDurante la guerra civile spagnola, la Regia Marina utilizzava il modello K della macchina Enigma in commercio, senza la \"plugboard\", tale macchina fu violata da Knox nel 1937.\nQuando l'Italia entr\u00f2 in guerra nel 1940 adott\u00f2 una versione migliorata della macchina, nonostante con essa venissero inviati pochi messaggi.\nA Knox venne assegnata una nuova sezione per lavorare sulle varianti di Enigma, egli assunse molte donne (\"le ragazze di Dilly\"), tra cui Margaret Rock, Jean Perrin, Clare Harding, Rachel Ronald, Elisabeth Granger e Mavis Lever, colei che riusc\u00ec per prima a violare i messaggi della marina italiana.\nDecodificando i segnali, svel\u00f2 i piani della marina italiana prima della Battaglia di Capo Matapan del 1941, il che port\u00f2 alla vittoria britannica.\nNonostante la maggior parte degli impiegati di Bletchley non conoscesse i risultati del proprio lavoro, l'ammiraglio Andrew Cunningham si rec\u00f2 a Bletchley di persona per congratularsi con lei.\nAll'entrata in guerra del giugno 1940, le forze italiane usavano perlopi\u00f9 libri codice, ad eccezione della Regia marina, che dopo la battaglia di Capo Matapan inizi\u00f2 ad utilizzare la macchina cifratrice C-38, nella versione a rotori di Boris Hagelin, in modo particolare per comunicare ai propri convogli militari e commerciali le rotte verso il conflitto in Nord Africa.\nDi conseguenza, James Butler chiese al suo ex studente Bernard Willson di unirsi al team della Baracca 4. Nel giugno 1941, Willson divenne il primo della squadra a decodificare il sistema di Hagelin, consentendo cos\u00ec ai comandanti di inviare la Royal Navy e la Royal Air Force ad affondare le navi nemiche che trasportavano dall'Europa gli equipaggiamenti e le scorte per gli Afrika Korps di Rommel. Questo port\u00f2 a una notevole riduzione delle spedizioni. Leggendo i messaggi intercettati, il team apprese che tra maggio e settembre 1941 le scorte di carburante per la Luftwaffe in Nord Africa erano state ridotte del 90%.\nDopo un corso di lingua intensivo, nel marzo 1944 Willson pass\u00f2 ai codici in lingua giapponese.\nIl \"Middle East Intelligence Centre (MEIC)\" venne istitutito al Cairo nel 1939.\nQuando l'Italia entr\u00f2 in guerra nel 1940, a causa dei ritardi nella ritrasmissione dei messaggi a Bletchley dovuti ai collegamenti intasati, alcuni crittoanalisti vennero inviati l\u00ec.\nIl \"Combined Bureau Middle East (CBME)\" venne fondato a novembre, bench\u00e9 le autorit\u00e0 del Medio Oriente si lamentassero che la GC&amp;CS desse troppa poca importanza ai messaggi italiani.\nIn ogni caso, l'alta concentrazione di esperti crittoanalisti a Bletchley fu mantenuta. e\nJohn Chadwick cominci\u00f2 nel 1942 il lavoro di crittoanalisi sui segnali italiani alla base della marina 'HMS Nile' di Alessandria.\nGiappone.\nIl \"Far East Combined Bureau (FECB)\", un avamposto della Government Code and Cypher School, era stato fondato a Hong Kong nel 1935.\nLo staff del FECB si trasfer\u00ec quindi a Singapore nel 1940, e poi a Colombo (Sri Lanka), e successivamente a Kilindini, Mombasa, in Kenya. La decrittazione dei codici giapponesi fu possibile grazie a un misto di perizia e di fortuna.\nA partire dall'inizio del 1942 venne tenuto a Bedfrod un corso accelerato di giapponese, per 20 studenti di Oxford e Cambridge, in un edificio di fronte all'ufficio postale principale. Il corso fu ripetuto ogni sei mesi fino alla fine della guerra. La maggior parte di coloro che completavano il corso and\u00f2 poi a lavorare alla decrittazione dei messaggi della marina giapponese nella Baracca 7, sotto la direzione di John Tiltman.\nAlla met\u00e0 del 1945 pi\u00f9 di 100 dipendenti erano addetti a questa operazione, cooperando da vicino con il FECB e la US Signal intelligence Service di sede ad Arlington Hall, Virginia.\nGrazie a questo sforzo condiviso, per l'agosto di tale anno le navi mercantili giapponesi in mare erano ridotte del 90%. Nel 1999, Michael Smith scrisse che: \"Solo ora i crittoanalisti britannici (come John Tiltman, Hugh Foss, e Eric Nave) cominciano a ricevere il riconoscimento che gli si deve per la violazioni dei codici militari giapponesi\".\nRussia.\nAnche le trasmissioni sovietiche furono oggetto di studio sin dagli anni Venti.\nNel 1939-1940 John Tiltman (che aveva avuto a che fare con il traffico d'armi russo sin dal 1930) istitu\u00ec due sezioni russe a Wavendon (una costruzione rurale vicino Bletchley) e a Sarafand in Palestina.\nDue sistemi ad alto livello russi per la marina e per l'esercito furono violati.\nTiltman pass\u00f2 due settimane in Finlandia, dove ottenne i messaggi scambiati tra Finlandia ed Estonia in cambio di equipaggiamenti radio.\nNel giugno 1941, quando l'Unione Sovietica fu attaccata dalla Germania e divenne alleata, Churchill ferm\u00f2 le operazioni di intelligence nei suoi confronti.\nNel dicembre 1941 la sezione russa fu chiusa, ma alla fine dell'estate 1943 una piccola sezione della GC&amp;CS dedicata ai cifrari russi fu istituita a Londra.\nDopoguerra.\nSegretezza.\nLa maggior parte delle attrezzature e dei documenti prodotti a Bletchley vennero distrutti alla fine della guerra, e la segretezza che era stata imposta ai dipendenti rimase in vigore: a molti dei parenti dello staff venne solo accennato che il loro caro avesse svolto un qualche tipo di lavoro segreto durante la guerra, o addirittura vennero fornite coperture come contabili o statistici.\nChurchill si rifer\u00ec ai dipendenti di Bletchley come \"le oche che deposero uova d'oro e non si spezzarono mai\".\nDetto questo, rari accenni al lavoro operato a Bletchley Park sfuggirono alla censura e vennero pubblicati.\nCon la pubblicazione del libro di Winterbotham, \"The Ultra Secret\" (1974) (\"Il segreto di Ultra\"), fu finalmente possibile parlare apertamente del lavoro svolto a Bletchley, anche se tutt'oggi parte degli ex impiegati si ritiene legato al silenzio. Nel luglio 2009 il governo britannico ha annunciato che il personale di Bletchley avrebbe ricevuto una medaglia commemorativa.\nSito.\nDopo la guerra il posto pass\u00f2 di mano in mano, e venne impiegato per gli usi pi\u00f9 disparati, tra cui come scuola di istruzione per insegnanti e come quartier generale del GPO locale. Nel 1991 il posto era quasi completamente vuoto e gli edifici erano a rischio demolizione per la riqualifica del luogo.\nNel febbraio 1992 il \"Milton Keynes Borough Council\" rese la maggior parte di Bletchley area da salvaguardare, e venne fondato il Bletchley Park Trust, per mantenere il luogo come museo. L'area venne aperta ai visitatori nel 1993, e fu ufficialmente inaugurata dal Duca di Kent, in quanto principale sponsor, nel luglio 1994. Nel 1999 il Trust concluse un accordo con il proprietario, acquisendo il controllo della maggior parte del sito."}
{"id": "766948", "revid": "125671332", "url": "https://it.wikipedia.org/wiki?curid=766948", "title": "Christiane Filangieri", "text": "Biografia.\nLa nascita e gli inizi.\nDi origini nobiliari (Filangieri di Candida Gonzaga), \u00e8 nata in Germania. Suo padre Antonio \u00e8 stato un esploratore e filantropo che ha raccolto nel palazzo di famiglia, a San Potito Sannitico, diversi oggetti degli indios dell'Amazzonia e del Mato Grosso. \u00c8 stato anche un abile assertore della costituzione del Parco nazionale del Matese. Sua madre, Elisabeth Felkel, boema nata a Praga nel 1938, citt\u00e0 che dovette abbandonare con la famiglia durante la seconda guerra mondiale, \u00e8 un'apprezzata pittrice di icone russe. Sua sorella, Yvonne Carolina, ha vissuto da bambina a lungo in Brasile. Ha lavorato per un breve periodo come accompagnatrice turistica e poi come modella.\nTrascorre la sua infanzia a Cava de' Tirreni. La sua carriera d'attrice inizia dopo la partecipazione al concorso di Miss Italia 1997, dove si classifica terza.\nNel 1998 conduce un programma di moda sull'emittente via cavo Stream TV.\nNel 1999 esordisce nel cinema con il film \"Non lo sappiamo ancora\", in cui interpreta il ruolo di \"Marina\" e, sempre nello stesso anno, \u00e8 la testimonial della compagnia telefonica TIM, comparendo oltre che sul materiale pubblicitario anche in diversi spot legati tra loro da una sorta di storia in evoluzione.\nGli anni 2000.\nSuccessivamente recita in varie fiction, tra le quali \"La squadra\" (2000), \"Una donna per amico 3\" (2001), \"Ma il portiere non c'\u00e8 mai?\", \"Cuori rubati\", e \"Perlasca - Un eroe italiano\" (2002), \"Amanti e segreti\" (2004) e \"Amanti e segreti 2\" (2005).\nNel 2006 interpreta il ruolo di \"Lorenza Petrai\" ne \"I colori della giovent\u00f9\", regia di Gianluigi Calderone; nel 2007 \u00e8 protagonista della miniserie tv in onda su Rai 1, \"Eravamo solo mille\", diretta da Stefano Reali, in cui interpreta il ruolo di \"Isabella\".\nSempre nello stesso anno gira la serie \"Ho sposato uno sbirro\", con la regia di Carmine Elia, in cui \u00e8 protagonista insieme a Flavio Insinna, con la partecipazione di Giovanna Ralli, Barbara Bouchet e Luisa Corna. Nell'autunno 2008 \u00e8 tra i protagonisti della serie \"Crimini bianchi\".\nGli anni 2010.\nNel 2010 gira nuovamente la serie \"Ho sposato uno sbirro 2\". Nel 2011 \u00e8 la professoressa Strada ne \"I liceali 3\" e nel 2012 interpreta il ruolo di Giuseppina Guarino ne \"Il generale dei briganti\".\nNel 2014 \u00e8 Sofia ne \"I Cesaroni 6\", mentre nel 2015 e nel 2017 \u00e8 tra gli interpreti principali delle due stagioni della fiction \"Il paradiso delle signore\".\nVita privata.\nDal settembre 2010 Christiane Filangieri \u00e8 sposata con il costruttore romano Luca Parnasi. Nell'aprile 2012 la coppia ha avuto un figlio, Alessandro."}
{"id": "766951", "revid": "21079", "url": "https://it.wikipedia.org/wiki?curid=766951", "title": "Variet\u00e0 orientabile", "text": ""}
{"id": "766954", "revid": "39479", "url": "https://it.wikipedia.org/wiki?curid=766954", "title": "Pado", "text": ""}
{"id": "766955", "revid": "1776051", "url": "https://it.wikipedia.org/wiki?curid=766955", "title": "Paul Johnson (bassista)", "text": "Biografia.\nLa sua prima esperienza \u00e8 con gli Heritage (dove figura anche il fratello Steve alla chitarra che avrebbe poi suonato negli Usi di Steve Dawson), con i quali incide nel 1982 \"Remorse Code\". Nel 1984 fonda gli Statetrooper assieme al fratello e all'ex cantante del Michael Schenker Group, Gary Barden. Quando nel 1986 i Saxon vengono abbandonati dal fondatore Steve Dawson (che militer\u00e0 negli Usi con Steve Johnson e con il futuro batterista dei Saxon Nigel Durham), iniziano le ricerche di un sostituto, pur incidendo nel frattempo \"Rock the Nations\" con Biff Byford al basso. Poco prima che il disco esca Johnson entra in formazione e viene fatto figurare sull'album come se fosse stato l'autore delle linee di basso. Il gruppo inizia la \"tourn\u00e9e\" di supporto al nuovo disco e torna in studio nel 1988 per registrare \"Destiny\". Durante il \"tour\" Johnson decide di lasciare il gruppo che torna ad avere nuovamente problemi nel trovare un bassista. Nel successivo disco in studio dei Saxon, \"Solid Ball of Rock\", figurano due tracce che presentano l'apporto compositivo di Johnson. Successivamente all'esperienza con il gruppo dello Yorkshire, fond\u00f2 un nuovo gruppo con il fratello Steve, i Guns n Oatcakes con i quali fece una serie di concerti. Nonostante la nuova attivit\u00e0, Johnson decise di abbandonare il mondo della musica per diventare istruttore di guida."}
{"id": "766956", "revid": "46291", "url": "https://it.wikipedia.org/wiki?curid=766956", "title": "Prunus padus", "text": "Il pado (Prunus padus ) \u00e8 una pianta della famiglia delle Rosacee, noto anche come ciliegio a grappoli.\nMolto utilizzato per motivi ornamentali anche nell'arredo urbano per via della sua appariscente fioritura.\nDescrizione.\nFoglie.\nFoglie decidue di 5\u201310\u00a0cm, di colore verde chiaro, con margini seghettati. Si dispongono alternamente sul ramo.\nFiori.\nI piccoli fiori ermafroditi sbocciano nel periodo tra aprile e maggio, in folti grappoli di colore bianco che pendono dai rametti con un forte profumo di mandorla.\nFrutti.\nI frutti sono delle drupe rotonde di colore nero e lucidi, hanno una forte presenza di tannino che gli conferisce un sapore astringente ed amaro per cui sono mangiati solamente dagli uccelli.\nCorteccia.\nLa corteccia piuttosto liscia si separa in piccole lenticelle sparse ed \u00e8 di colore grigio scuro. Ha la particolarit\u00e0 di emanare un cattivo odore e questa caratteristica viene sottolineata nel nome volgare francese \"Bois-puant\" (\"legno puzzolente\"). \nPortamento.\nIl pado \u00e8 una pianta molto alta che arriva massimo fino ai 15 m nella sottospecie \"P. padus padus\", altrimenti non supera i 10 m. Il fusto \u00e8 molto sottile e le radici profonde emettono numerosi polloni.\nCorologia ed ecologia.\nLa sua presenza si distribuisce in tutta l'Europa eccetto quella mediterranea e nell'Asia centro-settentrionale. In Italia \u00e8 diffuso soprattutto nelle regioni settentrionali in particolare sulle Alpi dove pu\u00f2 raggiungere il limite della vegetazione forestale ma anche nella pianura padana. \nSi tratta infatti di una pianta capace di sopportare il freddo. Preferisce terreni freschi silicei posti in penombra ed \u00e8 molto resistente all'acidit\u00e0 del suolo e riesce a vivere anche nei terreni torbosi.\nPropriet\u00e0 terapeutiche.\nNel Medioevo l'infuso con la sua corteccia veniva utilizzato come tonico sedativo per il mal di stomaco e ritenuto utile per prevenire la peste."}
{"id": "766959", "revid": "39479", "url": "https://it.wikipedia.org/wiki?curid=766959", "title": "Ciliegio a grappoli", "text": ""}
{"id": "766960", "revid": "376939", "url": "https://it.wikipedia.org/wiki?curid=766960", "title": "Rock in Rio Lisboa", "text": ""}
{"id": "766964", "revid": "33689", "url": "https://it.wikipedia.org/wiki?curid=766964", "title": "Nodulo di Sister Mary Joseph", "text": "Il nodulo di Sister Mary Joseph \u00e8 un nodulo localizzato sull'ombelico, indicativo di neoplasia metastatica maligna.\nNella maggior parte dei casi si tratta di neoplasie maligne metastatiche (un tipico esempio \u00e8 l'adenocarcinoma gastrico), in altri casi si pu\u00f2 trattare di neoplasie benigne (tumori non maligni dei melanociti, papillomi fibroepiteliali, cisti da inclusioni epiteliali, cheratosi seborroiche, dermatofibromi e polipi) o di alterazioni non neoplastiche della cicatrice ombelicale (alterazioni del dotto omfalo-mesenterico, chelodi della cicatrice ombelicale, ecc.).\nQuando associato ad ascite, calo ponderale, nausea, distensione addominale o dolore epigastrico dovrebbero essere indagati per neoplasie intra-addominali.\nLa biopsia del nodulo pu\u00f2 essere di grande utilit\u00e0 diagnostica.\nIl termine \"Nodulo di Sister Mary Joseph\" \u00e8 stato coniato nel 1949 da Hamilton Bailey ed \u00e8 dedicato a Mary Joseph Dempsey, che ha attirato l'attenzione del dottor William James Mayo sul fenomeno e ha pubblicato un articolo su tema nel 1928."}
{"id": "766966", "revid": "697352", "url": "https://it.wikipedia.org/wiki?curid=766966", "title": "Reinhold Mack", "text": "\u00c8 noto per le sue collaborazioni con le rock band Queen ed E.L.O.."}
{"id": "766969", "revid": "78273", "url": "https://it.wikipedia.org/wiki?curid=766969", "title": "Nazionale italiana di pallanuoto femminile", "text": ""}
{"id": "766971", "revid": "122914288", "url": "https://it.wikipedia.org/wiki?curid=766971", "title": "Paratormone", "text": "Il paratormone (paratirina, ormone paratiroideo o PTH) \u00e8 un ormone secreto dalle ghiandole paratiroidi assai importante nel rimodellamento osseo, che \u00e8 un processo continuo in cui il tessuto osseo viene alternativamente riassorbito e ricostruito nel tempo.\nIl PTH \u00e8 un polipeptide a catena singola formato da 84 amminoacidi sintetizzato dalle ghiandole paratiroidi: esercita il controllo del metabolismo del calcio, aumentandone i livelli sierici, regolandone l'assorbimento nell'intestino tenue indirettamente (per azione del calcitriolo), il riassorbimento a livello renale (assieme allo ione magnesio) e la rimozione dalla matrice ossea.\nDescrizione.\nIn presenza di una riduzione della concentrazione di calcio nel sangue (ipocalcemia) l'ormone aumenta la mobilizzazione del calcio dall'osso intervenendo sugli osteoblasti (direttamente) e sugli osteoclasti (indirettamente). Sempre a seguito dell'ipocalcemia, il paratormone stimola a livello renale il metabolismo del calcidiolo (anche noto come calcifediolo o 25-idrossicolecalciferolo) nella forma attiva di questa sostanza, il calcitriolo (o 1,25-diidrossicolecalciferolo, la forma attiva della vitamina D3 nell'organismo umano).\nLe cellule delle ghiandole paratiroidi hanno recettori di membrana per il calcio. Il legame di questi recettori con il calcio attiva una proteina G che causa la formazione di inositolo trifosfato e mobilizzazione di ioni calcio inibendo il rilascio di paratormone (il paratormone viene infatti inibito da alti livelli di calcemia e aumenta quando la calcemia si abbassa).\nLa forma attiva della vitamina D, l'1,25 diidrossicolecalciferolo, inibisce la sintesi del paratormone.\nUn aumento della concentrazione plasmatica di fosfato abbassa la calcemia e stimola la secrezione di paratormone.\nMeccanismo d'azione.\nA livello dell'osso il PTH non esplica la sua azione direttamente sugli osteoclasti, questi vengono attivati dall'unione fra il recettore RANK e RANKL (RANK ligando). L'osteoprotegerina (OPG) funge da falso recettore per RANKL competendo con il recettore RANK (un po' come l'azione svolta da denosumab). Il paratormone si lega alla membrana degli osteoblasti e li induce a produrre RANKL e al contempo inibisce la secrezione di OPG. Determinando un'attivazione degli osteoclasti. Contemporaneamente impedisce l'apoptosi degli osteoblasti, aumentando cos\u00ec la produzione di matrice ossea.\nA livello renale produce due effetti: il primo di aumentare l'assorbimento di calcio nei tubuli distali e di inibire il riassorbimento di fosfato, il secondo \u00e8 quello di stimolare l'idrossilazione della vitamina D per formare 1,25 diidrossicolecalciferolo che determina un aumento dell'assorbimento di calcio nell'intestino."}
{"id": "766972", "revid": "33689", "url": "https://it.wikipedia.org/wiki?curid=766972", "title": "Ace Combat", "text": "\u031f \u00e8 una serie di videogiochi per PlayStation, PlayStation 2, PlayStation Portable, Game Boy Advance, Nintendo 3DS, Xbox 360, PlayStation 3 e iPhone/iPod touch sviluppati dalla software house giapponese Namco. Sono simulatori di combattimenti aerei arcade, contenenti battaglie e vicende tratte da guerre realmente accadute, come la Seconda guerra mondiale, la Guerra Fredda e, nel quinto episodio, la Guerra del Golfo. Fino al quarto episodio della serie, non vi sono mai stati riferimenti espliciti a fatti realmente accaduti e le missioni dei capitoli canonici sono ambientate in un mondo fittizio chiamato, sia dai fan, che dagli sviluppatori, Strangereal. A partire da Joint Assault, il resto dei capitoli \u00e8 ambientato nel mondo reale. La serie \u00e8 soprattutto conosciuta per la trama, il gameplay e la colonna sonora.\nVideogiochi.\nLa serie al momento comprende diciannove titoli:\nIl primo titolo, Air Combat, \u00e8 separato dal resto della serie in termini di trama, ma ha considerevolmente influenzato il resto della saga. Molte delle missioni e delle idee viste in Air Combat vengono costantemente riproposte in ogni nuovo capitolo, anche se con diversi cambiamenti. L'eredit\u00e0 di Air Combat spazia dalla classica intercettazione di uno stormo di bombardieri B-52 alla distruzione di una fortezza volante, dalla distruzione di una flotta nemica in movimento, all'attacco notturno ad una citt\u00e0 occupata dal nemico. \nAir Combat ed Ace Combat 2 sono gli unici titoli della saga a possedere una fenice rossa come simbolo. Air Combat \u00e8 l'unico titolo nel quale gli aerei usati dal giocatore hanno una livrea rossa, bianca e viola, un chiaro riferimento alla fenice. In tutti gli altri AC, infatti, gli aerei hanno livree molto diversificate.\nLight Novel.\nNel 28 marzo 2012 venne pubblicato il primo romanzo della serie chiamato, Ace Combat: Ikaros in the Sky, pubblicato solo dalla ASCII Media Works. Il libro venne scritto da \"Heijiro Yamamoto\", e impreziosito con le illustrazioni dal noto artista Yusuke Kozuki. La trama inizia in Giappone nel 2002, dove la nazione nipponica ha subito un'incursione di pi\u00f9 velivoli non identificati. Le circostanze di questo incidente condussero alla nascita dell'ASF, un progetto con l'obiettivo di costruire un nuovo aereo da caccia per la difesa nazionale. Il protagonista della storia \u00e8 il Tenente Kei Nagase, scelta come pilota di un prototipo dell'ASF, nome in codice \"Shinden II\". \nQualche anno dopo, viene pubblicato un altro romanzo chiamato, Una Colomba blu per la Principessa, scritto da \"Ellinor Graun\" e illustrato da Arno Bester, racconto fortemente ispirato allo stesso romanzo che legge \"Kei Nagase\" in Ace Combat 5, dove si narra di una Colomba Blu, un uccello gravemente ferito in un non specificato incidente, morente nei pressi del castello di una principessa. Lei si prende cura della colomba riponendola in una gabbia nella sua stanza. La colomba sembra riconoscente delle cure della principessa per cui si affeziona molto alla sua salvatrice.\nGeografia.\nCon l'eccezione di Joint Assault, Assault Horizon, e Infinity, tutti ambientati nel mondo reale, il franchise si svolge in un mondo simile alla Terra chiamato, \"Strangereal\", con diverse geografie e paesi. Il pianeta per\u00f2, si trova nello stesso sistema solare della Terra reale, con lo stesso Sole, la Luna e le costellazioni. Una particolare costellazione, Crux, gioca un ruolo importante nella trama di Ace Combat X. Le uniche somiglianze geografiche tra il mondo di Ace Combat e la Terra \u00e8 che l'Antartide copre tutto il Polo Sud, un arcipelago a forma di Nuova Zelanda si trova nei suoi pressi, ed \u00e8 presente anche una nazione simile alla Groenlandia, situata a nord, parte del Canada settentrionale. Lo Strangereal inoltre contiene masse terrestri sparse e / o distorte, come ad esempio un Mediterraneo situato nei pressi dell'equatore, le Svalbard e le isole Bretagna a nord. La longitudine per il pianeta si basa su un sistema di 360\u00b0, orientato verso ovest.\nSono presenti quattro grandi masse continentali in Strangereal. La maggior parte dei giochi di Ace Combat \u00e8 separata da diverse grandi oceani e grandi mari, chiamati Osea, Anea, Verusea e Usea. Ace Combat 2, Ace Combat 3 e Ace Combat 04 sono tutti impostati nell'Usea. Ace Combat 6 si svolge in Anea, appena a nord di Verusea. Ace Combat 5 rivela l'intera mappa del mondo di Ace Combat per la prima volta, con la sua grande guerra, la Federazione Oseana e l'Unione delle Repubbliche di Yuktobania, uno di fronte all'altro attraverso l'Oceano. L'Oceano Atlantico \u00e8 il pi\u00f9 grande oceano, toccando Osea, Usea e Verusa. L'Oceano Cascade \u00e8 il secondo pi\u00f9 grande oceano, toccando Osea, Anea e Verusa. L'Oceano Artico copre il Polo Nord e l'Oceano Pacifico si trova sotto l'Oceano Ceres.\nIl principale evento storico che si svolge nel mondo Strangereal \u00e8 la storica caduta del grande asteroide, chiamato \"Ulisse 1994XF04\". La sua scoperta avvenuta nel 1994, condusse alla costruzione di diverse superarmi al fine di eliminare la minaccia di un'estinzione di massa. Una sola arma, la \"Stonehenge\", venne completata e resa operativa in tempo per distruggere l'asteroide, prima del suo arrivo nel 1999. L'asteroide venne soprattutto citato durante gli eventi di Ace Combat 4 e Ace Combat 6.\nI cacciabombardieri R-10X Delphinus.\nLa serie, \"R-10X Delphinus\", \u00e8 una linea di cacciabombardieri da combattimento all'avanguardia fittizi presenti del mondo di \"Ace Combat\", e progettata dalla societ\u00e0 \"Neucom Incorporated\". Ne esistono solo tre versioni: R-101, R-102 e R-103. Sono contraddistinte dall'appellativo, \"Delphinus\", e dall'identificativo, #X, dove la X rappresenta il numero finale della sigla del caccia. Questa linea di cacciabombardieri \u00e8 all'avanguardia nel settore delle nuove tecnologie aerodinamiche e propulsive e rappresenta la punta di diamante degli squadroni \"Neucom\". Presenta come tutte le altre serie di velivoli un sistema di pilotaggio COFFIN, per permettere la totale fusione del pilota con i velivoli. \u00c8 caratterizzata da linee d'ala molto lunghe e strette e da fusoliere allungate e smussate sulle punte. L'ultimo modello della serie presenta inoltre un'innovativa struttura multi-ala che aumenta notevolmente la maneggevolezza in imbardata, rollio e beccheggio. I motori in dotazione ai modelli conferiscono una potenza quasi ineguagliabile, permettendo il raggiungimento di picchi di velocit\u00e0 anche superiori a 4.200 chilometri orari. Questi modelli videro largo impiego nel 2040 dopo lo scoppio della guerra Useana, narrata in , dimostrando di essere superiore agli aerei rivali di fascia alta della sua epoca, fino alla fine del conflitto. Armamenti: mitragliatrici pesanti, autocannoni, laser ad impulsi, missili AIM-9X, MATM o Missili a testate multiple, bombe.\nModelli.\nPer la serie Ace Combat sono stati appositamente realizzati dei modellini di aereo. Alla fine del 1990, la ditta, \"Kit garage Reebhu Club,\" si \u00e8 unita alla ditta, \"Tokiwa Aircraft,\" per produrre un kit in scala 1:144 del modello, \"XFA - 27 Phoenix\", un aereo presente fin dall'episodio, Ace Combat 2, seguito, nel 1999, dal modellino in resina del velivolo, \"R-101 Delphinus 2.\" La ditta giapponese di modellini, Hasegawa, ha venduto a partire dal dicembre 2000, in scala 1:144, \"il kit del Delphinus 1 e del Delphinus 3.\" Nel marzo 2006, la Bandai ha prodotto un kit del velivolo, ADF-01 FALKEN in scala 1:100, presente nell'episodio Ace Combat 5\".\" Successivamente, nel 2007, venne prodotto l\"ADFX-02/01 Morgan\" presente nell'episodio, \"Ace Combat Zero\". Questi kit sono stati venduti al Wonder Festival in Giappone. La produzione \u00e8 proseguita, nell'aprile 2011, con un F-14, presente nell'episodio Ace Combat 5, in realt\u00e0 un kit in edizione limitata modellato con una livrea dei Sakura, e un kit simile in scala dell\"ASF-X Shinden II\" seguito, nel mese di luglio 2012, dal modello dell'Assault Horizon.\nNel corso dei mesi Hasegawa ha prodotto i seguenti modelli in scala:\nAnche la Tomytec ha prodotto modellini in scala 1/144:\nDifferenze nei titoli.\nIl primo \"Ace Combat\" giapponese venne rinominato in Nord America e in Europa come \"Air Combat\". In Giappone, il quarto capitolo della serie \u00e8 conosciuto come \"Ace Combat 04: Shattered Skies\" (traducibile \"cielo in frantumi\"), mentre nei territori con codifica colore PAL il gioco \u00e8 conosciuto come \"\" (traducibile \"tuono lontano\"). Un altro cambiamento venne realizzato nella versione spagnola del gioco, essendo rinominato \"Ace Combat: Trueno de Acero\" (traducibile \"tuono d'acciaio\"). Il quinto capitolo del gioco \u00e8 conosciuto come \"Ace Combat 5: The Unsung War\" (traducibile \"La guerra sconosciuta\"), mentre la versione PAL \u00e8 stata ribattezzata \"Ace Combat: Squadron Leader\". Nei territori PAL, \"Ace Combat Zero: The Belkan War\" aveva una leggera ridenominazione di \"Ace Combat: The Belkan War\", diventando cos\u00ec il primo gioco a non avere un significativo cambio di nome nei territori PAL.\nIl cambio di titolo pi\u00f9 recente \u00e8 \"Ace Combat: Assault Horizon Legacy\", che \u00e8 conosciuto in Giappone come \"Ace Combat 3D: Cross Rumble\" (\"Rombo incrociato\").\nColonna sonora.\nLa serie di Ace Combat \u00e8 nota per la sua musica drammatica, in particolare le serie in cui viene usata un'orchestra. Ogni singolo gioco della serie di solito fa uso per sua colonna sonora, di uno stile musicale diverso, inoltre, buona parte delle tracce sembrano aver preso ispirazione da quelle di altri videogiochi o di Anime.\nI principali compositori per la colonna sonora del gioco sono \"Keiki Kobayashi, Tetsukazu Nakanishi, Ryuichi Takada, Junichi Nakatsuru e Hiroshi Okubo.\"\nLa traccia \"The Unsung War\", da \"Ace Combat: Squadron Leader\", descrive, sotto forma di musica lirica, la leggenda di Razgriz, eseguita dal vivo dall'Eminence Symphony Orchestra durante gli eventi \"A Night in Fantasia 2005\" e \"A Night in Fantasia 2009\", mentre \"Zero\", da \"Ace Combat: Zero\", utilizza alcuni brami di \"The Unsung War\"."}
{"id": "766981", "revid": "64537", "url": "https://it.wikipedia.org/wiki?curid=766981", "title": "Eryngium marittimum", "text": ""}
{"id": "766988", "revid": "1289427", "url": "https://it.wikipedia.org/wiki?curid=766988", "title": "Chiesa cattolica greca di rito bizantino", "text": "La Chiesa cattolica greca di rito bizantino \u00e8 una Chiesa sui iuris nell'ambito della Chiesa cattolica, che fa uso del rito bizantino in lingua greca, antica e moderna. \u00c8 diffusa in Grecia e in Turchia.\nStoria.\nAnche se tentativi di ricomporre il Grande Scisma (1054) tra cristiani greci e latini erano stati posti in essere nel tardo medioevo tramite il concilio di Lione (1274) e quello di Firenze (1439) le prime conversioni greche al cattolicesimo non si verificarono che alla fine del XIX secolo, durante l'occupazione ottomana, con la creazione di una chiesa cattolica sui iuris creata appositamente per i greci cattolici di rito bizantino. Furono cos\u00ec costruite chiese cattoliche nel villaggio di Malgara in Tracia e, prima della fine del secolo, a Costantinopoli e a Calcedonia, in Turchia.\nMolto meno numerosi erano in quel periodo i cattolici di rito latino, che formavano la maggior parte della popolazione in alcune isole greche (come Rodi) e che per la maggior parte erano discendenti di quei veneziani, genovesi, pisani ed amalfitani che si erano stabiliti su quelle isole per fini legati al commercio.\nNel 1907 un prete nativo della Grecia, padre Isaias Papadopoulos, che aveva contribuito a costruire la Chiesa in Tracia, fu nominato da Roma vicario generale per i cattolici greci all'interno della delegazione apostolica di Costantinopoli e nel 1911 gli fu data la consacrazione episcopale stabilendo in tal modo un nuovo ordinamento per i cattolici greci, che pi\u00f9 tardi sarebbe diventato un esarcato. In questo modo fu fondata la Chiesa cattolica greca di rito bizantino. Nel 1922 era vescovo dei greci cattolici mons. Calavassi.\nDopo il conflitto armato tra Grecia e Turchia, in seguito alla \"Catastrofe dell'Asia Minore\", i cattolici greci traci si rifugiarono in Macedonia mentre la comunit\u00e0 di Costantinopoli emigr\u00f2 ad Atene insieme al proprio vescovo e all'Istituto religioso delle Sorelle del Pammakaristos, fondato nel 1920. \nNel 1932 il territorio dell'Esarcato greco-cattolico di rito bizantino fu limitato unicamente allo stato greco e separato dall'Esarcato apostolico di Costantinopoli creato per i cattolici residenti in Turchia. A causa della continua emigrazione e dei frequenti incidenti che avevano come bersaglio i greci, la comunit\u00e0 in tale esarcato si \u00e8 tuttavia ridotta notevolmente, tanto che l'ultimo prete greco cattolico, morto nel 1997, non \u00e8 mai stato sostituito.\nLe autorit\u00e0 religiose ortodosse greche, anche quelle che hanno sempre avuto buoni rapporti con i cattolici latini, hanno visto di cattivo occhio una Chiesa cattolica greca di rito bizantino."}
{"id": "766990", "revid": "1776051", "url": "https://it.wikipedia.org/wiki?curid=766990", "title": "Live at Donnington", "text": "Live at Donnington \u00e8 un album dal vivo dei Saxon uscito non ufficialmente nel 1996. \u00c8 la testimonianza dello storico concerto tenuto dal gruppo al Festival Monsters of Rock a Castle Donington il 16 agosto 1980, che consacr\u00f2 il gruppo al successo. Rimasto inedito per pi\u00f9 di quindici anni, venne infine pubblicato nel 1996.\nLive at Donnington 1980.\n\u00c8 la riedizione edita nel 2000 di \"Live at Donnington\" uscito nel 1996 con l'aggiunta di canzoni inedite tratte dalla raccolta non ufficiale \"Diamonds and Nuggets\"."}
{"id": "766995", "revid": "28406", "url": "https://it.wikipedia.org/wiki?curid=766995", "title": "Lascaridi", "text": ""}
{"id": "767000", "revid": "1051614", "url": "https://it.wikipedia.org/wiki?curid=767000", "title": "Egisto Volterrani", "text": "Presidente del Teatro Stabile di Torino dal 1975 al 1984, \u00e8 stato anche pittore, incisore, scrittore e grafico. Ha collaborato a lungo con riviste d'arte, di architettura e di letteratura e con diversi quotidiani.\nBiografia.\nAttivit\u00e0 di intervento sul territorio e nelle arti visive.\nFormatosi attraverso la collaborazione con gli studi di Nicola Diulgheroff, Gabriele Manfredi e Alberto Todros, Franco Berlanda, Giovanni Astengo e con la partecipazione e direzione in strutture professionali collettive (COPER di Roma, ASCO di Brazzaville), ha sviluppato la sua attivit\u00e0 professionale di architetto e urbanista, autonoma dal 1969, in Italia e all'estero (Medio Oriente, Africa mediterranea e sub-sahariana, e Antille).\nNel 1993 per The Aga Kahn award for Architecture e per la Triennale di Milano ha preparato e allestito, nella sede milanese della stessa Triennale, una grande esposizione retrospettiva Omaggio a Hassan Fathy, il grande architetto-demiurgo egiziano.\nDal 1979 al 1986 ha diretto un'\u00e9quipe internazionale di pianificazione territoriale e urbanistica (ASCO) nella Repubblica Popolare del Congo (Brazzaville), partecipando prima con la redazione del Piano Territoriale alla definizione del Piano Quinquennale 1982-1986 di quel Paese, poi (dall'82 all'86) allo studio e alla progettazione dei programmi attuativi.\nNello stesso periodo, l'\u00e9quipe ASCO da lui diretta \u00e8 stata attiva in modi diversi in altri 11 paesi. Del gruppo ASCO hanno fatto parte importanti esperti italiani tra cui: Franco Berlanda, Guido Morbelli, Ruggero Cominotti, Liliana Treves, Marina Storaci, Giuseppe Giordanino, Loris Florio, Mino Turvani, Roberto Gandus, Anna Gilibert, Ugo Mattei, Bruno Contini, e alcuni altri; inoltre \u00e8 stato importante il contributo al gruppo di lavoro della geografa francese prof. Josy Richez Battesti, docente dell'Universit\u00e0 di Aix-Marseille. \nDocumentano la sua attivit\u00e0 artistica e di architetto numerosi premi nazionali e internazionali. Tra i concorsi, \u00e8 segnalato per la Casa di riposo di Bra (CN), il Piano Regolatore e piano turistico di Antalya (Turchia), l'Universit\u00e0 Abdel Aziz di Jeddah (Arabia Saudita) e altri. \nPer il FED, in Mauritania, ha sviluppato studi per il recupero di una biblioteca medievale sepolta dal Sahara a Chinguetti, e il progetto di ristrutturazione dell'ospedale di Ka\u00e9di (dell'architetto Fabrizio Carola).\nSue opere sono presenti in collezioni pubbliche e private in Italia e all'estero. Si ricordano le sculture e i progetti realizzati per i monumenti ai Caduti della Resistenza di Melle (CN) e ai Caduti delle Forze Sanitarie nell'Ospedale Militare Augusto Riberi di Torino. Pittore, incisore (personali a Torino, nel '52, '58, '62, '67, '70, a Aix-en-Provence e Arles nel '66, ...), grafico, illustratore, scultore, scenografo e architetto, ha insegnato per alcuni anni Architettura teatrale e Arte scenica alla Scuola di Scenografia dell'Accademia Albertina di Belle Arti di Torino. Successivamente ha insegnato Prossemica e Prossemantica e tenuto corsi su Spazio e finzione dello spazio alla Scuola di teatro e di specializzazione dell'attore del Teatro Stabile della Citt\u00e0 di Torino, diretta da Gian Renzo Morteo e Beppe Bartolucci.\nDel Teatro Stabile di Torino, dal 1964 \u00e8 stato membro del Consiglio Amministrativo; poi, brevemente direttore, cura l'allestimento di I Cattedratici di Nello S\u00e0ito, con la regia di Gualtiero Rizzi; invita a Torino il Caf\u00e9 La Mama, il Grand Magic Circus e The Footsbar Theatre); infine ne \u00e8 responsabile per la gestione, come Presidente dal 1975 al 1984. \nHa tenuto corsi e seminari su contratto, a Torino presso il BIT (Bureau International du Travail) e anche presso diverse universit\u00e0 e istituzioni culturali in Italia e all'estero (Urbino, Aix-Marseille, Brazzaville).\nDal 1983 al 1994 ha fatto parte del Consiglio di Amministrazione e, dal 1987 al 1994, del Consiglio di Presidenza della Camera di Commercio Italo-Araba in Italia. Nel 1992 e 1993 \u00e8 stato Presidente del Consorzio delle imprese italiane per la ricostruzione del Kuwait.\nDal 1985 al 2000 \u00e8 stato presidente del Centro culturale italo-arabo di Torino, Dar al Hikma. Dal 1986 \u00e8 presidente dell'associazione culturale Le nuove muse. Con queste associazioni e come presidente e direttore artistico dell'Ente Festival Internazionale del Nuovo Teatro (Festival di Chieri, manifestazione riconosciuta \u201cdi interesse nazionale e sovrannazionale\u201d con decreto del Ministero dei Beni Culturali), ha realizzato (con la collaborazione di Sergio Toffetti) festival di cinema (cinema africano, cinema arabo, cinema della Nuova Zelanda), di musica (musica dell'Africa Mediterranea, Ra\u00ef di Orano), e di teatro africano (con la collaborazione di Claudio Gorlier, Sergio Zoppi, Ruggero Bianchi) in diverse citt\u00e0 italiane (Torino, Roma, Messina, Milano, Napoli), con compagnie provenienti dal Congo, dall'Angola, dal Malawi, dal Madagascar, dalla Nigeria, dalla Tunisia, ecc. e con la partecipazione di autori come Wole Soyinka, Sylvain Bemba, Sony Labou Tansi, Francis Bebey, Ben Tomoloju, Tahar Ben Jelloun, Habib Tengour, Pepetela, Viphya Harawa, Edge Kanyongolo, David Kerr, Rowland Mbvundula, Charlotte-Harrisoa Raf\u00e9nomanjato, ecc.\nHa anche organizzato importanti esposizioni degli editori africani al Salone del libro di Torino nel 1989, dei fondi fotografici sull'Africa della Biblioteca Reale di Torino nel 1990, del giocattolo africano al Centro Gioco Educativo di Milano nel 1992, dei fotografi del Maghreb nel quadro della Biennale di Torino Fotografia del 1994; e la mostra Le pietre di Tenguenengue, sculture d'artisti africani contemporanei, presso l'Archivio di Stato di Torino, nel 1999.\nDal 1994 al 1997, ha fatto parte del Consiglio Direttivo del Centro piemontese di Studi Africani, del quale, dal 2002 al 2005, \u00e8 stato membro del Comitato scientifico e del Comitato di redazione. Dall'anno 2000 \u00e8 responsabile dei corsi di Francofonia e di traduzione dal francese in italiano della Scuola europea di traduzione letteraria (SETL, Scuola post-universitaria attivata in Piemonte, Trentino-Alto Adige, Toscana e Campania, diretta da Magda Olivetti).\nIn occasione del G8 di Genova, nel 2001, per l'Istituzione per i servizi culturali della Citt\u00e0 di La Spezia, diretta da Antonello Pischedda, ha organizzato il colloquio internazionale di scrittori Il Potere della Letteratura, del quale ha curato la pubblicazione degli atti. Nell'anno 2002 \u00e8 stato incaricato del corso di Teoria e pratica della traduzione della poesia per il Master di Poesia dell'Universit\u00e0 di Urbino, coordinato da Umberto Piersanti. Dal 2002 \u00e8 anche membro del Comitato scientifico e del Comitato di Redazione di Paesi Arabi, rivista della Camera di Commercio Italo-Araba. Dal 2004 al 2006, \u00e8 stato presidente del Collegio Italiano dei Traduttori Letterari Europei, di Procida .\nNel 2006 ha costituito, con alcuni amici, la casa editrice internazionale \"Le nuove muse\", della quale \u00e8 stato direttore editoriale e per la quale ha curato diverse pubblicazioni.\nL'attivit\u00e0 di traduttore.\nHa curato la traduzione di pi\u00f9 di 150 saggi, romanzi, opere teatrali, raccolte di racconti o di poesie, poemi di autori prevalentemente francofoni, di differenti aree culturali.\nTra i testi curati, tradotti e pubblicati:\nPer la sua attivit\u00e0 di traduttore gli sono stati attribuiti premi nazionali (\"Alberobello\" 1998, \"Giuseppe Malattia\" 2000) e internazionali (\"Arti senza frontiere\", Trieste 2002).\nHa fatto parte del comitato di esperti del Ministero dei Beni e delle Attivit\u00e0 culturali per la traduzione e la diffusione del libro e della lettura.\n\u00c8 stato consulente editoriale di importanti case editrici (\"Einaudi\", \"Bompiani\", \"Bollati &amp; Boringhieri\", \"Tullio Pironti\", \"Ananke\", \"Epoch\u00e9\"), lo \u00e8 per altre (\"Ilisso\", \"Falcone\") per la francofonia e per le letterature d'Africa, del bacino del Mediterraneo, del Medio Oriente e delle Antille. Ha collaborato al Catalogo della mostra realizzata alla GAM di Torino Africa - Capolavori da un Continente, (Skira, Firenze, 2003), traducendo tra l'altro i testi redatti per quel catalogo da Ahmadou Kourouma e una ventina di poesie di poeti africani. Per il catalogo della mostra \"Marc Chagall\", allestita nel 2004 alla GAM di Torino, ha tradotto 20 poesie di Marc Chagall.\nL'attivit\u00e0 di scenografo e di scrittore di sceneggiature.\nTra gli allestimenti scenici:\" I Cattedratici\", di Nello Saito, per il Teatro Stabile di Torino, Torino (1970);\" Una stagione all'inferno\", di Arthur Rimbaud, Teatro Carignano di Torino, (2000), per il Gruppo teatrale di Anna Cuculo.\nHa adattato per la scena i romanzi di Tahar Ben Jelloun \"Creatura di sabbia\" e \"Notte Fatale\", nella versione rappresentata al Festival di Parma 1989, con la regia di Daniele Abbado e l'interpretazione di Giovanna Bozzolo e Moni Ovadia; ha tradotto e adattato per la scena Il sandalo di Empedocle di Habib Tengour, rappresentato al festival di Erice del 1993 con l'interpretazione di Carla Tat\u00f2 e la regia di Roberto Guicciardini. Pi\u00f9 recentemente ha adattato per la scena Il cerchio delle rappresaglie di Kateb Yacine, con la collaborazione del drammaturgo Piero Ferrero (2003). \nNel 1996, per l'ETI (Ente Teatrale Italiano), ha preparato i testi di riferimento per il progetto I Porti del Mediterraneo diretto da Marco Baliani.\nHa scritto (con Marzia Spanu) il testo teatrale Le crociate dalla parte degli Arabi, liberamente tratto da testi di Amin Maalouf, pubblicato da PrimaFila nel giugno 2003 e messo in scena nello stesso mese al Teatro della Tosse di Genova con la regia di Consuelo Barilari e l'interpretazione di Elia Schilton.\nPi\u00f9 recentemente, un suo testo teatrale, Federico II - Notte di presagi, \u00e8 stato messo in scena con l'interpretazione di Paolo Bonacelli, diretto da Consuelo Barilari.\nCon Erri De Luca ed altri, ha partecipato alla sceneggiatura del film di Armando Ceste \"Porca Miseria\", interpretandone una parte (2006). Nel 2006 e nel 2007 ha scritto testi per azioni di balletto della compagnia di danza Belfioredanza, diretta da Maria Cristina Fontanelle.\nNel 2007 ha scritto la sceneggiatura del film \"Amoremorte\" di Armando Ceste, interpretando la parte principale. Questo film \u00e8 stato presentato in concorso al 25\u00ba Torinofilmfestival. Successivamente presente in molte rassegne, \u00e8 stato invitato al Paris Festival Cin\u00e9ma 2008 e presentato al festival di Bellaria (2009).\nL'attivit\u00e0 di scrittore.\nHa scritto e pubblicato saggi, raccolte di novelle e di fiabe e curato antologie:\nNel 2007 ha pubblicato una piccola raccolta di testi poetici: \"Amore-ricette\". Nel 2009, presso le Edizioni \"Blu\" di Torino, ha pubblicato una raccolta di scritti con il titolo \"FRATTAGLIE, ricette dell'amor perduto\".\nL'attivit\u00e0 di giornalista.\nHa collaborato con diverse riviste d'arte, d'architettura, di letteratura, tra le quali \"Urbanistica\", \"Domus\", \"Problemi del Socialismo\", \"Sipario\", \"Nuova Societ\u00e0\", \"Hystrio\", \"Linea d'ombra\", \"Paesi Arabi\", \"Scrivere\", \"Panta\", \"Lumi\u00e8res\" (Montr\u00e9al), \"Passages d'encres\" (Parigi), \"L'indice dei libri del mese\", \"RivaRossa\", \"Si scrive\", \"Atlas\" (Istanbul).\nHa collaborato saltuariamente, generalmente sulle pagine culturali e su temi dell'interculturalit\u00e0 e delle identit\u00e0 etno-culturali, con i quotidiani La Stampa di Torino, la Repubblica di Roma, \"Il Mattino\" di Napoli.\n\u00c8 stato direttore della rivista di cultura internazionale \"EUROs\", rassegna di vita europea e mediterranea."}
{"id": "767001", "revid": "19933", "url": "https://it.wikipedia.org/wiki?curid=767001", "title": "Ray tracer", "text": ""}
{"id": "767003", "revid": "1543377", "url": "https://it.wikipedia.org/wiki?curid=767003", "title": "Calcitonina", "text": "La calcitonina \u00e8 un ormone costituito da un polipeptide di 32 aminoacidi che viene prodotto, negli esseri umani, dalle cellule parafollicolari della tiroide (note anche come cellule C, da \"clear\", chiaro, per la loro scarsa colorabilit\u00e0 al microscopio ottico rispetto ai tireociti), dalle cellule K dell'epitelio respiratorio e in molti altri animali dall\"Ultimopharyngeal body\" (ghiandola associata all'ultimo arco branchiale).\nLa principale funzione della calcitonina \u00e8 l'abbassamento della concentrazione di calcio nel sangue (Ca2+), contrasta gli effetti dell'ormone paratiroideo \"paratormone\" (PTH). Tale meccanismo di regolazione del calcio \u00e8 stato riscontrato nei pesci, rettili, uccelli e mammiferi. A differenza degli studi sugli animali la sua importanza negli esseri umani non \u00e8 stata ben definita, in quanto non \u00e8 chiaro quanto sia rilevante la sua funzione nella regolazione dell'omeostasi del calcio normale rispetto ad altre molecole.\nL'ormone calcitonina agisce anche a livello renale, stimolando l'eliminazione tubulare di calcio. \nVeniva utilizzato nella terapia dell'osteoporosi e di altre patologie osteometaboliche. Il ruolo in queste patologie \u00e8 stato per\u00f2 ampiamente rivalutato, ad oggi infatti la calcitonina non ha nessuna indicazione terapeutica accertata. In recenti studi inoltre \u00e8 stato osservato un aumento di incidenza di osteosarcoma in pazienti in pregressa terapia cronica con calcitonina.\nScoperta.\nLa calcitonina \u00e8 stata purificata nel 1962 da Coppola e Cheney. Inizialmente fu ritenuto che si trattasse di una secrezione delle ghiandole paratiroidi, in seguito fu identificata come la secrezione delle cellule C della tiroide.\nBiosintesi.\nLa calcitonina, nell'uomo, viene codificata dal gene \"CALC1\" o \"CALCA\" localizzato sul cromosoma 11 a 11p15 14.94-14.95 Mb tale gene codifica per la preprocalcitonina. Uno splicing alternativo del gene, che avviene in alcuni tessuti, pu\u00f2 portare alla produzione di un secondo peptide, il CGRP (peptide correlato al gene calcitonina). Il CGRP, sebbene simile alla calcitonina nella sequenza N-terminale, differisce in quella C-terminale. Queste sono simili, dal punto di vista strutturale, all'amilina e all'adrenomedullina.\nStruttura.\nLa calcitonina \u00e8 un ormone polipeptidico di 32 aminoacidi, con un peso molecolare di 3454,93 dalton. La sua struttura comprende un unico dominio alfa elica. A seguito di splicing alternativo dell'RNA che codifica per la calcitonina il peptide risultante sar\u00e0 di 37 aminoacidi, chiamato peptide correlato al gene della calcitonina tipo beta (CGRP).\nSequenze amminoacidiche della calcitonina:\nFisiologia.\nLa concentrazione fisiologica nel siero di sangue della calcitonina \u00e8 lievemente inferiore a 10 pg/ml, tale ormone partecipa al metabolismo di calcio e fosforo. In molti modi, la calcitonina neutralizza gli effetti dell'ormone paratiroideo (PTH).\nLa regolazione della concentrazione della calcitonina nel sangue \u00e8 definita a feed-back negativo, ovvero bassi livelli di calcio plasmatico inibiscono la secrezione dell'ormone; mentre gli alti livelli ne aumentano la secrezione.\nPi\u00f9 specificamente, la calcitonina abbassa i livelli di calcio e fosforo nel sangue mediante:\nLa secrezione di calcitonina viene stimolata da:\nRecettore per la calcitonina.\nIl recettore della calcitonina, viene espresso dagli osteoclasti, dalle cellule del rene e da alcune regioni del cervello, tale recettore \u00e8 costituito da un recettore associato a proteina G, la quale a sua volta \u00e8 legato alla subunit\u00e0 alfa Gs della via metabolica dell'adenilato ciclasi, e quindi alla produzione di AMP ciclico (cAMP) nelle cellule bersaglio, cio\u00e8 quelle che esprimono tale recettore. Esso pu\u00f2 anche essere espresso a livello delle ovaie nelle donne e testicoli negli uomini.\nMarcatore tumorale.\nIl carcinoma midollare \u00e8 considerato un tumore non \"della\" tiroide ma \"nella\" tiroide. Esso infatti si origina dalle cellule parafollicolari o cellule C che producono l'ormone Calcitonina.\nIl \"carcinoma midollare della tiroide\", nell'essere umano, provoca una sovrapproduzione dell'ormone calcitonina; I casi in cui il dosaggio dei livelli nel sangue di calcitonina mostrino un incremento di tale ormone, quantit\u00e0 superiore a 10 pg/ml, vengono associati alla possibile insorgenza del \"carcinoma midollare della tiroide\" tuttavia livelli elevati di calcitonina possono riscontrarsi anche in gravidanza, dopo esercizio fisico intenso, in casi di etilismo non cronico, nei portatori di insufficienza renale cronica, di tiroidite cronica autoimmune, e nel 15% dei casi di tumori neuroendocrini"}
{"id": "767014", "revid": "76963", "url": "https://it.wikipedia.org/wiki?curid=767014", "title": "Jane Griffiths", "text": "Da giovane si trasfer\u00ec in Olanda. Studi\u00f2 all'Universit\u00e0 di Oxford, dove vinse il Newdigate prize per la poesia. Dopo aver preso la laurea, con una tesi su John Skelton, divenne un editore dell'Oxford English Dictionary."}
{"id": "767015", "revid": "73843", "url": "https://it.wikipedia.org/wiki?curid=767015", "title": "Prima battaglia di Bir el Gobi", "text": "La prima battaglia di Bir el Gobi ebbe luogo il 19 novembre 1941, nell'ambito dell'offensiva britannica, Operazione Crusader, in cui si vide lo scontro fra la divisione \"Ariete\" (comandata dal generale Mario Balotta) e la \"22\u00aa Armoured Bigade\" della \"7th Armoured Division\" britannica. Dopo un aspro combattimento la \"Ariete\" imped\u00ec alla divisione britannica di proseguire l'azione pianificata.\nL'origine del combattimento.\nIl 15 novembre 1941 il generale Claude Auchinleck, comandante dell'8\u00aa Armata britannica, diede il via all'operazione Crusader, che aveva lo scopo di costringere l'armata italo-tedesca a togliere l'assedio a Tobruk e, possibilmente, di respingerla fuori dalla Cirenaica. L'8\u00aa Armata era articolata sul XIII Corpo (con divisioni di fanteria) e sul XXX Corpo, che comprendeva anche la 7\u00aa Divisione corazzata, veterana della guerra del deserto, facente parte dalla Western Desert Force che, poco meno di un anno prima, aveva pesantemente sconfitto la 10\u00aa Armata italiana nell'operazione Compass. Il piano britannico era di aggirare da sud le posizioni italo-tedesche con la 7\u00aa \"Armoured Division\" per poi prendere al rovescio le forze che assediavano Tobruk.\nNegli stessi giorni Rommel progettava un nuovo attacco su Tobruk, quindi aveva radunato le forze corazzate tedesche (raggruppate nel \"Deutsches Afrikakorps\" (DAK) a nord ovest, fra Tobruk ed il confine egiziano in prossimit\u00e0 della costa. L'Ariete in questo piano aveva il compito di fronteggiare il XIII Corpo (quindi con fronte ad est) coprendo il nodo stradale di Bir el Gobi, da cui partivano le carovaniere verso Bir Hakeim (nord-ovest), Giarabub (sud), Sidi Omar (sud-est) e El Adem e successivamente Tobruk (nord).\nForze contrapposte.\n132\u00aa Divisione corazzata \"Ariete\" (generale Mario Balotta)\nIn totale erano disponibili circa 130 M13/40, dato che il \"32\u00ba Reggimento Fanteria Carrista\" non era operativo ed era lontano dall'area dell'azione.\n22nd Armoured Brigade\nIn totale i britannici avevano 150 carri Mk VI Crusader e un numero imprecisato di autoblindo.\nIl combattimento.\nIl 15 novembre l\u2032\"Ariete\", che fronteggiava il \"XXX Corps\" (quindi aveva il fronte verso est) fu fatta ruotare con perno su Bir el Gobi (al centro dello schieramento) in direzione sud, dato che erano stati rilevati concentramenti di truppe britanniche (la 7th Armoured Division) nella zona della Ridotta Maddalena. A questo punto la difesa fu riorganizzata su una linea di capisaldi tenuti dai bersaglieri, appoggiati direttamente da cannoni 47/32 e mortai da 81 mm, con l'appoggio indiretto dell'artiglieria divisionale da 75/27; la costruzione delle opere di fortificazione dei capisaldi inizi\u00f2 immediatamente e prosegu\u00ec fino al mezzogiorno del 18.\nLa \"7th Armoured Division\" era su tre brigate corazzate: \"7th, 4th\" e \"22nd Armoured Brigade\" (quest'ultima distaccata dalla \"1st Armoured Division\"), di queste la 4th mosse direttamente a nord dalle basi di partenza, in appoggio diretto all'avanzata del \"XXX Corps\", la 7th punt\u00f2 si Sidi Rezegh (dove si trovavano le basi aeree dell'Asse) e la 22nd (immediatamente a sinistra della 7th) mosse direttamente verso Bir el Gobi per respingere l\u2032\"Ariete\" e prendere al rovescio la \"21\u00aa Panzer\". La 22nd era preceduta dalle autoblindo dell'11th Hussars Regiment, che era un'unit\u00e0 esplorante divisionale.\nCombattimenti del 18 novembre.\nAlle 14 del 18 novembre le autoblindo britanniche (Squadron B dell'11th Hussars) furono avvistate a circa 10\u00a0km a sud est di Bir el Gobi da un plotone di M 13/40 che, serrate le distanze, apr\u00ec il fuoco sui britannici, queste furono le prime cannonate del combattimento. Le autoblindo, grazie alla loro maggiore velocit\u00e0, ruppero agevolmente il contatto con gli italiani. Il tentativo britannico di far affluire una sezione del RHA per permettere alle autoblindo di proseguire la ricognizione fu impedito dal sopraggiungere dell'oscurit\u00e0.\nIntanto una formazione aerea nemica bombardava il grosso dell\u2032\"Ariete\", provocando alcuni feriti e la distruzione di un trattore del 132\u00ba Reggimento Artiglieria.\nIn seguito alla comparsa del nemico il generale Balotta ordinava alla divisione di assumere uno schieramento difensivo. La linea del fronte tenuto dai bersaglieri fu accorciata, mentre i 5 pezzi della Milimart furono schierati subito a nord di Bir el Gobi ed il 132\u00ba Reggimento Fanteria Carrista fu schierato a 6\u00a0km a nord ovest di Bir el Gobi, in posizione per un eventuale contrattacco ed in copertura della carovaniera per el Adem. La linea difensiva dei bersaglieri era tenuta (da destra a sinistra) dal 12\u00b0, dal 5\u00ba e dal 3\u00ba Battaglione.\nIl combattimento del 19 novembre.\nLa mattina del 19 novembre la \"22nd Armoured Brigade\" si mosse verso Bir el Gobi, sempre schermata dalle autoblindo dell'11th Hussars che, contrastate dalla 3\u00aa Compagnia del 7\u00ba Battaglione Carri M, appoggiata da una sezione da 75/27, furono costrette a ritirarsi. Tuttavia la posizione dei carri italiani era scoperta sul fianco destro, quindi, bloccata sul fronte dal tiro dei 25\u00a0lb della RHA, la compagnia fu aggirata ed attaccata alle spalle dai Crusader dello Squadron H/2nd RGH. In questo scontro, dopo la perdita di tre M 13/40 i carri italiani ripiegarono sulle proprie linee insieme alla sezione di artiglieria, con la perdita di ben tre ufficiali.\nA questo punto le autoblindo dell'11th Hussars ripresero la testa della brigata e, verso le 12, avvistarono la linea di resistenza dei bersaglieri circa 4,5\u00a0km a sud est di Bir el Gobi. Quasi contemporaneamente, alle 10.30 la \"22nd Armoured Brigade\", coperta dal fuoco della RHA, avanzava con il 2nd RGH a destra ed il 4th CLY a sinistra, mentre il 3rd CLY restava in riserva. La prima unit\u00e0 italiana impegnata dai carri fu il III Battaglione armi d'accompagnamento, che, non ancora completamente schierato, fu travolto dai carri dello Squadron H/2nd RGH, un plotone del IX Battaglione carri M, inviato a supportare i bersaglieri, fu distrutto dall'azione combinata degli Squadron G ed H del 2nd RGH, con la morte anche del comandante del plotone. Invece lo Squadron F del 2nd RGH si trov\u00f2 di fronte il V Battaglione bersaglieri che, ben attestato a difesa e coperto dal tiro delle artiglierie e dei cannoni della Milimart (Milizia Marittima di Artiglieria) , ne blocc\u00f2 l'avanzata.\nTuttavia i carri inglesi si raggrupparono nuovamente e gli Squadron F e G del 2nd RGH riuscirono a sfondare le linee del III Battaglione armi d'accompagnamento, aprendosi la strada verso nord.\nIl 4th CLY si diresse sulle posizioni (non ancora fortificate) del XII Battaglione bersaglieri, lo Squadron A, che guidava l'attacco, fu fermato dal fuoco delle artiglierie italiane, mentre lo Squadron B tentava di superare l'ala destra italiana, per avvolgere il battaglione bersaglieri. Diversi carri britannici riuscirono ad infiltrarsi fra i capisaldi, tanto da tagliare fuori il comando di reggimento, che riusc\u00ec solo a fatica a ricongiungersi con il XII Battaglione.\nIn questa situazione critica, alle 13.30 scatt\u00f2 il contrattacco del 132\u00ba Reggimento Fanteria Carrista, la 1\u00aa Compagnia/VII Battaglione, seguita a breve distanza dalla 2\u00aa Compagnia, e dall'intero VIII Battaglione fu lanciata verso sud per attaccare il 2nd RGH. Questi 60 carri impegnarono a fondo ed aggirarono i due reggimenti britannici, che furono costretti ad arrestarsi. Un tentativo del 4th CLY di inviare lo Squadron C per tentare un aggiramento delle posizioni dei bersaglieri fu arrestato dal fuoco dei pezzi controccarri e degli autocannoni della Milimart, con gravi perdite britanniche.\nL'intervento del 3rd CLY, che era stato spostato a coprire il fianco destro del 2nd RGH, sorprese il plotone che aveva aggirato questa unit\u00e0 da destra e riusc\u00ec facilmente ad avere ragione dei carri italiani. Lasciato lo Squadron B in posizione difensiva (scafo sotto) per tenere i contatti con l'altro reggimento, il comando del reggimento avanz\u00f2, incappando nelle difese controcarri dei bersaglieri, che ben presto misero fuori combattimento quattro carri, compreso quello del comandante del reggimento.\nAlle 16.30, il 2nd RGH fu costretto a ripiegare, sotto la pressione dei carri italiani, sempre tenuto sotto il fuoco dai pezzi anticarro e dagli autocannoni. A questo punto si ritir\u00f2 anche il 4th CLY. Il 3rd CLY (che era stato il meno provato nei precedenti combattimenti) alle 16.50 ricevette l'ordine di raggrupparsi per tentare un nuovo attacco, ma un'ora dopo arriv\u00f2 un contrordine, motivato dalle perdite gi\u00e0 subite. A quel punto l'attacco della \"22nd Armoured Brigade\" era finito in un completo fallimento.\nLe perdite.\nLe perdite fra i britannici erano state pesanti:\nIn totale la \"22nd Armoured Brigade\" aveva perso 42 carri, 21 morti e una settantina fra feriti e dispersi (i dispersi erano stati tutti fatti prigionieri)\nD'altra parte anche le perdite italiane non erano state lievi:\nIn totale l\u2032\"Ariete\" aveva perso 34 carri, un cannone, tre automezzi, 25 morti, 177 fra dispersi e feriti\nConseguenze del combattimento.\nLa battuta d'arresto della \"22nd Armoured Brigade\" costrinse la \"7th Armoured Brigade\" a fermare l'avanzata verso Sidi Rezegh, dato che sarebbe stato estremamente rischioso lasciare il fianco scoperto agli italiani che, nonostante le perdite, avevano ancora un centinaio di carri e le artiglierie pressoch\u00e9 intatte. L'attacco del \"DAK\" alla \"4th Armoured Brigade\" costrinse quest'ultima a cedere il passo, e nella prosecuzione dell'azione anche la \"7th Armoured Brigade\" fu costretta a ritirarsi. In questo modo and\u00f2 completamente a vuoto il piano britannico per l'Operazione Crusader, e solo la successiva battaglia di attrito permise all\u2032\"VIII Armata\" di respingere l'armata italo-tedesca in Tripolitania, nei primi giorni di dicembre.\nAnalisi del combattimento.\nIl combattimento fu portato avanti dai carristi inglesi secondo i canoni di impiego dei carri britannici, cio\u00e8 utilizzando i carri incrociatori come arma autonoma, senza l'appoggio della fanteria, e con l'artiglieria utilizzata solo da lunga distanza (non si ha notizia dell'impiego nel combattimento n\u00e9 dei 2 libbre n\u00e9 dei 40 mm Bofors). Invece l\u2032\"Ariete\" oper\u00f2 coordinando la fanteria con i carri armati, evidentemente ispirata dalle teorie di impiego tedesche, dato che nei mesi precedenti si era addestrata insieme alle unit\u00e0 \"Panzer\" del \"DAK\". Questo utilizzo di unit\u00e0 corazzate con impiego pluriarma si era gi\u00e0 dimostrato in precedenza nettamente superiore all'impiego tattico dei soli carri armati nell'attacco al fronte nemico.\n\u00c8 abbastanza interessante notare che le perdite italiane, furono leggermente superiori a quelle britanniche, principalmente perch\u00e9 a subire i danni maggiori fu la fanteria (i bersaglieri) nei confronti dei reparti di carri. \u00c8 importante notare anche l'elevata percentuale di ufficiali persa fra i carristi nel corso del combattimento (5 morti e 5 feriti su una sessantina di ufficiali in organico)."}
{"id": "767017", "revid": "1305772", "url": "https://it.wikipedia.org/wiki?curid=767017", "title": "Lock 'n' Chase", "text": "Lock 'n' Chase \u00e8 un videogioco arcade realizzato dalla Data East Corporation nel 1981. Il gioco \u00e8 basato sul personaggio di fantasia Arsenio Lupin, nato dalla penna di Maurice Leblanc nel 1905, che allora era piuttosto popolare in Giappone. \nLock 'n' Chase fu concesso in licenza alla Mattel, che produsse la versione da casa per l'Intellivision e l'Atari 2600 nel 1982 ed una versione per Apple II nel gennaio del 1983. La Data East realizz\u00f2 una versione per il Nintendo Game Boy nel luglio del 1990.\nIl gioco.\nIl protagonista \u00e8 un ladro di nome Lupin. Scopo del gioco \u00e8 di far entrare Lupin nel labirinto e raccogliere tutte le monete e, se possibile, ogni altro tesoro che potrebbe apparire; Lupin deve poi uscire dal dedalo tramite il soffitto, senza essere catturato dai poliziotti (Super D). Lupin pu\u00f2 aprire e chiudere i passaggi all'interno del labirinto, in modo da intrappolare temporaneamente i Super D e permettergli di distanziarli. Egli pu\u00f2 chiudere solo due porte per volta. I poliziotti Super D si chiamano Stiffy, Scaredy, Smarty e Silly .\nLe monete (raffigurate come puntini) valgono 20 punti l'una. In ogni livello di Lock 'n' Chase, vi sono delle borse di denaro che appaiono casualmente nel centro dello schermo. Tali borse hanno un valore crescente di 500, 1000, 2000 e fino a 4000 punti . Ogni livello ha anche uno specifico tesoro che appare vicino al centro del labirinto (molto simile al cibo bonus di \"Pac-Man\"): un cappello a cilindro, una corona, una valigetta ed un telefono. I primi tre hanno rispettivamente un valore di 200, 300 e 500 punti. Altri tesori divengono noti al giocatore man mano che supera i livelli successivi ."}
{"id": "767019", "revid": "1305772", "url": "https://it.wikipedia.org/wiki?curid=767019", "title": "Grandezza", "text": ""}
{"id": "767021", "revid": "44735", "url": "https://it.wikipedia.org/wiki?curid=767021", "title": "Gran Premio dello Spettacolo", "text": ""}
{"id": "767022", "revid": "1305772", "url": "https://it.wikipedia.org/wiki?curid=767022", "title": "Battaglia di Bir el Gobi", "text": "Nel corso della Seconda guerra mondiale furono combattute due battaglie a Bir el Gobi, a pochi giorni di distanza, ed entrambe nell'ambito dell'Operazione Crusader"}
{"id": "767045", "revid": "115364508", "url": "https://it.wikipedia.org/wiki?curid=767045", "title": "Benteshina", "text": "Benteshina (o Pendishena) fu un sovrano del regno di Amurru, da lui governato nella met\u00e0 del XIII secolo a.C.\nTrovandosi nella zona di influenza ittita ed egiziana, i cui regni erano allora governati da Muwatalli e da Ramses II, scelse di allearsi con il secondo, quando invece il suo predecessore Aziru era un vassallo del regno ittita. \nSostenne il faraone nella battaglia di Kadesh e il suo apporto fu decisivo permettendo a Ramses II di sganciarsi facilmente dal campo di battaglia e ritirarsi in Egitto. \nA causa del suo appoggio alla causa egiziana, si ritrov\u00f2 - dopo la battaglia di Kadesh - a dover subire la ritorsione degli ittiti che lo catturarono, dando il suo regno ad un altro.\nBenteshina riusc\u00ec comunque ad entrare nella cerchia di Hattushili, fratello del re ittita, seguendolo e servendolo nel regno vassallo di Hakpis. Quando poi Hattushili, in seguito alle lotte per la successione al regno - dopo la morte del fratello Muwatalli - , riesce ad avere la meglio sul nipote Mur\u0161ili III e diventa il sovrano degli ittiti, ricompens\u00f2 generosamente Benteshina per la sua fedelt\u00e0 e lo incoron\u00f2 nuovamente re dell'Amurru. \nDa allora in poi rest\u00f2 sempre fedele al re ittita. Per rinsaldare le alleanze, fece sposare una sua figlia con un altro vassallo degli ittiti, il re Ammistamru II di Ugarit."}
{"id": "767056", "revid": "106537194", "url": "https://it.wikipedia.org/wiki?curid=767056", "title": "Hometown", "text": ""}
{"id": "767058", "revid": "123168794", "url": "https://it.wikipedia.org/wiki?curid=767058", "title": "Speculum", "text": "Lo speculum o specolo \u00e8 un dispositivo medico utilizzato per mantenere aperto un orifizio (per esempio le narici, la vagina, l'ano, ma anche l'occhio) in modo da permettere l'effettuazione di analisi o interventi medici.\n\u00c8 prevalentemente utilizzato in ginecologia, come strumento principale nelle visite di \"routine\". \u00c8 in genere prodotto in plastica trasparente e/o metallo.\nStoria.\nInventato dai romani (lo strumento fu rinvenuto tra le rovine di Pompei, presso la Casa del Chirurgo), si diffuse a livello mondiale nei secoli successivi. Archigene, col nome di \"dioptro\", lo adoperava per osservazioni della cervice uterina. Ippocrate ne descrisse uno per l'uso anale, all'epoca conosciuto con il nome di \"catoptere\". Anche Paolo di Egina ne fu utilizzatore, nel VII secolo, cos\u00ec come successivamente i medici arabi Rhazes e Abu al-Qasim al-Zahrawi, fra l'Ottocento e l'anno mille. Tra il 1500 e il 1600 se ne ritrovano descrizioni sulle caratteristiche e l'utilizzo da parte, tra gli altri, di Paracelso, Girolamo Fabrici d'Acquapendente, Pierre Franco, Ambroise Par\u00e9 e Jacques Guillemeau. Anche Fran\u00e7ois Mauriceau, Cosme Viardel, Philippe Peu ne furono utilizzatori e promotori.\nDopo questo periodo, tuttavia, lo strumento cadde in disuso, fino alla prima met\u00e0 del 1800, quando il chirurgo francese Joseph R\u00e9camier lo reintrodusse per la medicina generale e la ginecologia, dando un nuovo impulso alla sua diffusione. In particolare, oltre alla funzione di dilatatore, il dispositivo di R\u00e9camier utilizzava un tubo di stagno (o altro metallo) levigato a specchio, per osservare con maggiore precisione le pareti interne vaginali. La scoperta dell'antico speculum tra le rovine romane di Pompei avvenuta nel 1818, diede ulteriore impulso alla diffusione del dispositivo nella comunit\u00e0 medica internazionale.\nDa allora \u00e8 d'utilizzo comune nella medicina moderna, rimasto in buona parte immutato rispetto all'invenzione romana.\nCaratteristiche.\nCon il nome di speculum si definisce una serie di strumenti utilizzati per l'osservazione all'interno di orifizi o cavit\u00e0 dell'organismo, umano o animale.\nLo speculum ha generalmente una forma conica, e dispone di due o tre valve per la dilatazione. Le dimensioni e la forma possono variare in base alla destinazione d'uso dello strumento (in ambito ginecologico, otorinolaringoiatrico, oculistico, ecc.).\nEsistono due tipologie principali, lo speculum di Cusco e lo speculum di Collin. Il primo dispone di due valve simmetriche. Il secondo ha invece due valve poste da un singolo lato. Quello di Cusco \u00e8 di uso prevalente, ed essendo prodotto in diverse misure e materiali (plastica o metallo), trova applicazione sia per visite con minima dilatazione, come in caso di imene intatto, sia per dilatazioni ampie, come in donne con pi\u00f9 parti. Lo speculum di Collin \u00e8 invece di utilizzo prevalente nel caso di interventi terapeutici in cui si necessita maggiore libert\u00e0 di movimento."}
{"id": "767064", "revid": "384917", "url": "https://it.wikipedia.org/wiki?curid=767064", "title": "Homeville", "text": ""}
{"id": "767067", "revid": "289247", "url": "https://it.wikipedia.org/wiki?curid=767067", "title": "Jan Nepomuck\u00fd", "text": ""}
{"id": "767076", "revid": "122354394", "url": "https://it.wikipedia.org/wiki?curid=767076", "title": "Valle Umbra", "text": "La Valle Umbra, detta anche \"Valle Spoletana\", \u00e8 un'ampia ed estesa pianura alluvionale, la seconda dell'Umbria, anticamente occupata da due laghi, il \"Lacus Clitorius\" ed il \"Lacus Umber\", precedentemente uniti in un unico bacino ed oggi prosciugati, la cui unica traccia residua \u00e8 costituita dalle Fonti del Clitunno. Di forma allungata, delimitata ad est dalla catena Appenninica e ad ovest dalla catena dei Monti Martani, si estende nella direttrice nord-sud, da Spoleto fino alla confluenza nella valle del Tevere ed \u00e8 attraversata dal fiume Topino e dai suoi affluenti, tra cui il fiume Clitunno (che deriva il nome dal \"Lacus Clitorius\"), che la attraversa per tutta la sua lunghezza. \nDescrizione.\nAbitata da circa 150.000 abitanti, le principali citt\u00e0 sono Foligno, che si estende al centro della valle stessa, e Spoleto, che si trova all'estremo sud. Altre citt\u00e0 che occupano il fondovalle o si affacciano sulla valle sono Assisi, Bastia Umbra, Bevagna, Castel Ritaldi, Spello, Trevi e Montefalco. La valle \u00e8 occupata da un continuum quasi ininterrotto di tessuto urbano ed industriale che va da Spoleto allo sbocco nella valle del Tevere, lungo le direttrici stradali della Flaminia e della Centrale Umbra e che comprende gli abitati principali di Spoleto, San Giacomo, Campello sul Clitunno, Borgo Trevi, Matigge, Sant'Eraclio, Foligno con le sue frazioni contigue, Spello, Capitan Loreto, Capodacqua, Santa Maria degli Angeli, Assisi, Bastia Umbra, fino a raggiungere Ponte San Giovanni nella valle del Tevere.\nComuni.\n\u00c8 totalmente compresa nel territorio della provincia di Perugia e, da un punto di vista geografico, dei comuni di:\nIl termine Valle Umbra ha anche un significato amministrativo ed indica quella parte del territorio della regione umbra principalmente occupato dalla Valle Umbra, ma che si estende anche alle montagne limitrofe e che insieme alla Valnerina costituisce un circondario amministrativo (\"Associazione dei comuni\", AUSL, \"bacino di trasporto\", vari consorzi intercomunali, ecc. a volte chiamato anche \"Area vasta\") che alcuni vedono come possibile \"terza provincia umbra\" avendo caratteristiche storiche, culturali, economiche e sociali nettamente distinte da quelle delle altre due grandi aree della regione.\nOggi le amministrazioni (tra cui anche la AUSL n.2) fanno tutte riferimento ad un unico territorio (che per\u00f2 esclude i comuni di Assisi, Bastia Umbra e Bettona) a cui va aggiunta la \"Valnerina\" e la Provincia di Terni. Tale area viene spesso anche definita come \"Flaminia-Valnerina\". Anche le federazioni dei partiti politici hanno adeguato la propria struttura terriitoriale a questa divisione.\n- Pertanto da un punto di vista amministrativo fanno parte della \"Valle Umbra\" i comuni sopra elencati ed i seguenti che non ne fanno parte da un punto di vista geografico:\nin Valnerina:\nIn passato la valle era stata divisa in tre comprensori amministrativi: \"Valle Umbra Nord\" (che comprendeva il circondario di Assisi), \"Valle Umbra Sud\" (comprendente il circondario di Foligno) e \"Spoletino\" (comprendente il circondario di Spoleto) e tutta la regione era divisa in 11 comprensori, ma tale suddivisione non \u00e8 pi\u00f9 utilizzata.\nTrasporti.\n\u00c8 attraversata per tutta la sua lunghezza dalla superstrada Flaminia e dalla superstrada SS75 che si origina a Foligno dalla Flaminia stessa. \u00c8 attraversata anche per tutta la sua lunghezza dalla ferrovia Roma-Ancona e dalla Foligno-Terontola che corrono parallelamente alle strade. Si trovano nella Valle Umbra gli unici due aeroporti dell'Umbria, l'aeroporto di Foligno e l'aeroporto di Sant'Egidio che \u00e8 situato all'estremit\u00e0 nord della valle."}
{"id": "767079", "revid": "21287455", "url": "https://it.wikipedia.org/wiki?curid=767079", "title": "Azienda di lavoro interinale", "text": ""}
{"id": "767082", "revid": "1776051", "url": "https://it.wikipedia.org/wiki?curid=767082", "title": "Starkers in Tokyo", "text": "Starkers in Tokyo \u00e8 un album dal vivo del gruppo musicale britannico Whitesnake, pubblicato nel settembre del 1997 solo per il mercato giapponese. \u00c8 stato pubblicato nel resto del mondo l'anno successivo.\nIl disco.\nIl disco cattura una performance acustica di David Coverdale e Adrian Vandenberg, rispettivamente cantante e chitarrista degli Whitesnake, il 5 luglio 1997 a Tokyo. I due musicisti erano in tour in Giappone per promuovere l'ultimo album della band, \"Restless Heart\", quando fu loro proposto da parte della casa discografica EMI di suonare un set acustico di canzoni per farne un album dal vivo. Nacque cos\u00ec questo disco, una rivisitazione dei brani degli Whitesnake in una chiave intima e minimalista poi molto apprezzata dai fan.\nL'album \u00e8 uscito in due edizioni leggermente diverse per il missaggio, come \"live\" e come \"unplugged\", per soddisfare le esigenze dei diversi mercati mondiali. Il concerto fu distribuito anche in formato VHS e Laserdisc.\nNel 2018 l'intera esibizione, sia in formato audio che video, viene inclusa come parte del cofanetto acustico \"Unzipped\"."}
{"id": "767091", "revid": "23", "url": "https://it.wikipedia.org/wiki?curid=767091", "title": "Thermal Design Power", "text": "Il thermal design power (TDP, chiamato anche thermal design point) rappresenta un'indicazione del \"calore\" (potenza termica) dissipato da un microprocessore, che il sistema di raffreddamento dovr\u00e0 smaltire per mantenere la temperatura del processore stesso entro una soglia limite di sicurezza per i propri componenti. La sua unit\u00e0 di misura \u00e8 il watt.\nPer esempio, il sistema di raffreddamento di un processore per computer portatili pu\u00f2 essere progettato per un TDP di 20 watt, il che significa che deve potere dissipare 20 joule di calore (energia) al secondo, senza eccedere la temperatura di giunzione del chip, ovvero la massima temperatura interna di funzionamento. La dissipazione del calore avviene normalmente tramite un sistema di raffreddamento \"attivo\" come una ventola, in modo \"passivo\", usando il principio della convezione o tramite \"radiazione del calore\", o in tutti e tre i modi insieme.\nLa definizione di TDP nel mercato dei processori varia tra i diversi produttori, perci\u00f2 spesso non corrisponde alla massima potenza realmente dissipabile dal microprocessore, ma ad un valore inferiore raggiungibile con un utilizzo normale senza rischiare di danneggiare le giunzioni dei semiconduttori interni per l'eccessivo calore. Al contrario, attuando modalit\u00e0 di overclocking del microprocessore si pu\u00f2 ottenere un aumento delle prestazioni ma anche del calore dissipato, imponendo l'uso di sistemi di dissipazione pi\u00f9 efficienti di quelli comunemente consigliati."}
{"id": "767102", "revid": "287204", "url": "https://it.wikipedia.org/wiki?curid=767102", "title": "Kawkaban", "text": "Kawkaban \u00e8 una citt\u00e0 dello Yemen posizionata sulla cima del Jebel Kawkaban, a circa 2.800 metri di altitudine; nel XV secolo era la capitale della dinastia bai Sharaf al-D\u012bn.\nUn tempo la citt\u00e0 era famosa per la sua scuola di musica. Oggi \u00e8 rinomata per la sua architettura e per le antiche cisterne, tuttora in uso."}
{"id": "767104", "revid": "36426", "url": "https://it.wikipedia.org/wiki?curid=767104", "title": "Cicogne", "text": ""}
{"id": "767105", "revid": "78273", "url": "https://it.wikipedia.org/wiki?curid=767105", "title": "Rane", "text": ""}
{"id": "767107", "revid": "827882", "url": "https://it.wikipedia.org/wiki?curid=767107", "title": "David Prowse", "text": "Biografia.\nDart Fener.\nNonostante sia stato lui ad interpretare fisicamente Fener nei film della trilogia originale di \"Guerre stellari\", per ridoppiare la voce del personaggio fu scelto, dopo la produzione, James Earl Jones; Prowse cov\u00f2 sempre dei risentimenti verso George Lucas per la scelta fatta in quanto non era stato avvisato. Lucas afferm\u00f2 che per il personaggio avrebbe preferito una voce 'pi\u00f9 profonda' (Dart Fener doveva avere una voce profonda ed echeggiante) che l'attore non avrebbe potuto fornire. Nel documentario del 2004, \"\", l'attrice Carrie Fisher, che aveva interpretato Leila Organa nel film, ha detto che a causa dell'accento della West Country di Prowse, l'attore era stato soprannominato \"Darth Farmer\".\nSecondo Prowse, l'incidente pi\u00f9 seccante riguardante il lavoro di doppiaggio di Fener si verific\u00f2 durante la produzione di \"L'Impero colpisce ancora\". Nel momento cruciale del film viene rivelato che Fener \u00e8 il padre di Luke Skywalker. Secondo il regista Irvin Kershner, il copione aveva una pagina fasulla che spiegava come il dialogo di Fener includeva Obi-Wan Kenobi come l'uccisore del padre di Luke, ma in quel momento solo Kershner e il produttore Gary Kurtz sapevano che Fener e il padre di Luke erano la stessa persona. Pochi attimi prima della registrazione della scena, Mark Hamill, l'attore che interpretava Luke, venne preso a parte da Kershner, che gli rivel\u00f2 la parte segreta del copione dicendogli di ignorare ci\u00f2 che Prowse stava dicendo. La ragione di tale sotterfugio era che Lucas voleva assolutamente evitare una fuga di notizie come era avvenuto nel primo film.\nAltro aneddoto emblematico del rapporto tra Prowse e Lucas \u00e8 la ripresa della scena della morte di Fener sulla Morte Nera in \"Il ritorno dello Jedi\". Tale scena, l'unica in cui si vede il volto di Dart Fener, fu girata in gran segreto all'insaputa di Prowse stesso, che non pot\u00e9 quindi prestare il volto in quell'unica occasione. Infatti, per interpretare tale scena, Lucas scelse l'attore Sebastian Shaw su richiesta di Alec Guinness (interprete di Obi-Wan Kenobi), il quale era un grande amico di Shaw e, sapendo che in quel momento se la passava male economicamente, chiese a Lucas di dargli una parte. Il regista accett\u00f2, anche perch\u00e9 sapeva che Guinness non amava la saga e quello era l'unico modo per convincerlo a girare il terzo capitolo.\nProwse ha cercato di riprendere il ruolo di Fener in \"\", ma Lucas non accett\u00f2 di assecondare la sua richiesta, poich\u00e9 Hayden Christensen lo aveva pregato di poter interpretare il personaggio lui stesso, nonostante fosse pi\u00f9 basso di 15 centimetri rispetto a Prowse.\nAltri ruoli.\nProwse esord\u00ec al cinema in un film italiano, \"Col cuore in gola\" di Tinto Brass, dove interpretava uno degli uomini di Prescott, la prima vittima del film.\nSei anni prima di \"Guerre stellari\", David Prowse apparve in \"Arancia meccanica\" di Stanley Kubrick nel ruolo di Julian, l'aiutante forzuto dello scrittore F. Alexander: il ruolo era l'unico che Kubrick avesse inventato di sana pianta rispetto al libro di A. Burgess; curiosamente, il doppiatore italiano Massimo Foschi fu lo stesso che poi gli avrebbe dato la voce nella trilogia stellare. David Prowse ha poi partecipato in ruoli minori di tipo cameo in alcuni fanfilm, come in \"Order of the Sith: Vengeance\" e il seguito \"Downfall\" assieme a Jeremy Bulloch e Michael Sheard. Questi fanfilm sono stati girati per scopi di beneficenza.\nMorte.\nProwse \u00e8 morto il 28 novembre 2020, all'et\u00e0 di 85 anni, a causa di complicazioni dovute al Covid-19, aggiuntosi a osteoartrite, tumore alla prostata e malattia di Alzheimer: la notizia del decesso \u00e8 stata annunciata dal suo ex manager su Twitter e Facebook, e dalla figlia. "}
{"id": "767111", "revid": "1610933", "url": "https://it.wikipedia.org/wiki?curid=767111", "title": "Bradipo didattilo", "text": ""}
{"id": "767120", "revid": "767487", "url": "https://it.wikipedia.org/wiki?curid=767120", "title": "Gioco di donna", "text": "Gioco di donna (\"Head In The Clouds\") \u00e8 un film del 2004 diretto da John Duigan.\nTrama.\nGilda \u00e8 una donna anticonformista, che crede in due cose: che bisogna vivere la vita al massimo e che la vita \u00e8 tutta predeterminata dal destino. Conosce Guy in circostanze fortuite. Si ritrovano e fanno l'amore; dopo qualche settimana Gilda va a trovare Guy per dirgli che vuole abbandonare questa vita e che viagger\u00e0 per un po', nei primi periodi lei mander\u00e0 a lui delle cartoline, per poi non scrivergli pi\u00f9. Fin quando trovata una sua dimensione gli invia una cartolina chiedendogli di andarla a trovare a Parigi dove lei, diventata fotografa, tiene una prima personale.\nA breve Guy si trasferisce a casa di Gilda e della sua amica spagnola Mia, sfuggita dalla Spagna in guerra per poter diventare infermiera dopo che il suo sogno di diventare ballerina \u00e8 svanito a causa di una ferita. A Parigi i tre vivono felici, ma l'aggravarsi della guerra spinge Guy e Mia a partire come volontari: Gilda rimasta sola si sente tradita. In Spagna Mia presta servizio come infermiera, Guy come combattente repubblicano, si incontrano solo una volta e poco dopo Mia rimane uccisa in un'esplosione.\nPersa la guerra, Guy torna a Parigi, ma Gilda non vuole pi\u00f9 rivederlo, torna quindi in Inghilterra fino allo scoppio della Seconda guerra mondiale, quando torna in Francia come parte del reparto spionistico della Resistenza francese. A Parigi Guy scopre che Gilda \u00e8 diventata l'amante di molti ufficiali nazisti. Nonostante facciano l'amore, Gilda sostiene che Guy non fa pi\u00f9 parte della sua vita. Ma ne \u00e8 ancora innamorata e quando questi star\u00e0 per cadere in una trappola della Gestapo lo salva, grazie alle informazioni a cui ha accesso tramite il suo amante tedesco. Gilda in realt\u00e0 dall'inizio della guerra passa informazioni agli alleati, ma ci\u00f2 non la salva: dopo che i partigiani uccideranno l'ufficiale nazista Franz Bietrich, suo amante, viene imprigionata e uccisa per tradimento mentre Guy la cerca per le strade di Parigi, appena liberata dai nazisti e nella loro casa, ormai semidistrutta."}
{"id": "767122", "revid": "60765", "url": "https://it.wikipedia.org/wiki?curid=767122", "title": "Gruppo di Klein", "text": "In matematica, il gruppo di Klein (o anche 4-gruppo di Klein, 4-gruppo, gruppo quadrinomio, Vierergroup o gruppo trirettangolo, spesso indicato dalla lettera V (cfr. il ted. \"Vier\", quattro) \u00e8 il gruppo Z2 \u00d7 Z2, prodotto diretto di due copie del gruppo ciclico di ordine 2 (o ogni variante isomorfo). Fu chiamato \"4-gruppo\" da Felix Klein nel suo \"Vorlesungen \u00fcber das Ikosaeder und die Aufl\u00f6sung der Gleichungen vom f\u00fcnften Grade\" nel 1884.\nIl gruppo di Klein \u00e8 il pi\u00f9 piccolo gruppo non ciclico. L'unico altro gruppo con 4 elementi, a meno di isomorfismi, \u00e8 il gruppo ciclico di ordine 4: Z4 (guarda anche la lista dei gruppi piccoli).\nTutti gli elementi del gruppo di Klein (eccetto l'identit\u00e0) hanno periodo 2.\n\u00c8 un abeliano, e isomorfo al gruppo diedrale di ordine 4.\nLa tabella di Cayley del gruppo di Klein \u00e8 la seguente:\nIn 2D \u00e8 il gruppo simmetrico di un rombo e di un rettangolo, essendo i 4 elementi l'identit\u00e0, la riflessione verticale, la riflessione orizzontale, e la rotazione di 180 gradi. \nIn 3D ci sono tre differenti gruppi di simmetria che algebricamente sono il gruppo di Klein: \nI tre elementi di ordine 2 nel gruppo di Klein sono intercambiabili: il gruppo di automorfismo \u00e8 il gruppo di permutazioni dei 3 elementi. Questa simmetria essenziale pu\u00f2 anche essere vista tramite la rappresentazione della permutazione su 4 punti:\nIn questa rappresentazione, V \u00e8 un gruppo normale del gruppo alterno \"A\"4\n(e anche del gruppo simmetrico \"S\"4) su 4 lettere. Infatti, \u00e8 il nucleo di una mappa suriettiva da \"S\"4 a \"S\"3.\nSecondo la teoria di Galois, l'esistenza del gruppo di Klein (e in particolare, questa rappresentazione) spiega l'esistenza della formula per calcolare le radici delle equazioni di quarto grado in termini di radicali."}
{"id": "767125", "revid": "287204", "url": "https://it.wikipedia.org/wiki?curid=767125", "title": "Pizzolungo", "text": "Pizzolungo (\"Pizzulongu\" in siciliano) \u00e8 una localit\u00e0 italiana frazione del comune di Erice, in provincia di Trapani.\nGeografia fisica.\nTerritorio.\n\u00c8 una localit\u00e0 costiera posizionata nella parte occidentale della Sicilia a pochi chilometri da Trapani, nell'estremit\u00e0 occidentale del golfo di Bonagia. Essa prende il nome dall'omonima collinetta che sovrasta tutta la zona; il suo nome evoca letteralmente tale rilievo di bassa altitudine a forma di \"pizzo allungato\" (81 m s.l.m.).\nLa frazione \u00e8 bagnata a nord dal mar Tirreno e delimitata a sud dalle pendici del monte Erice.\nClima.\nSi caratterizza per il tipico clima mediterraneo, costituito da inverni raramente freddi ed estati calde ma generalmente non torride e molto ventilate; solo durante le onde di calore e in presenza di venti di scirocco le temperature massime possono attestarsi attorno ai 40 \u00b0C. I venti sono frequenti, e le precipitazioni si attestano sui 450\u00a0mm annui, con marcato minimo estivo e picco autunnale molto contenuto.\nStoria.\nDegni di esser citati sono i numerosi rilevamenti preistorici all'interno delle grotte della zona, che affermano che la presenza umana a Pizzolungo risale al Paleolitico superiore.\nIn passato.\n\u00c8 il luogo dove secondo la leggenda approd\u00f2 Enea quando mor\u00ec il padre Anchise. \u00c8 visibile, pertanto, alle porte della frazione la famosa \"Stele di Anchise\" eretta nell'ottobre del 1930. Riapprodatovi un anno dopo, Enea organizz\u00f2 i giochi sportivi in suo onore.\nQuasi tutte le vie del paese vengono identificate con nomi inerenti alla mitologia, per il forte legame che essa ha con i tempi remoti.\nEt\u00e0 contemporanea.\nPurtroppo \u00e8 conosciuta anche per la strage mafiosa del 2 aprile 1985, quando una bomba destinata alla vettura del giudice Carlo Palermo colp\u00ec per errore un'auto che transitava, uccidendo i due poveri gemellini Salvatore e Giuseppe e la rispettiva madre Barbara Asta che si stavano recando a Trapani a scuola.\nSul luogo della strage \u00e8 oggi collocato un monumento per ricordare quel tragico avvenimento; i pizzolunghesi ogni anno per l'anniversario collocano una corona di fiori sul posto dell'attentato per non scordare mai quel tragico 2 aprile.\nSociet\u00e0.\nEvoluzione demografica.\nConta circa 800 residenti, sebbene \u00e8 da segnalare il sostanziale incremento demografico che Pizzolungo registra durante la stagione estiva. La localit\u00e0, infatti, \u00e8 una rinomata meta turistica dell'hinterland trapanese per via delle invidiabili coste e dei ricchi fondali marini.\nTradizioni e folclore.\nLa festa paesana viene festeggiata il 26 luglio per commemorare la patrona del paese: Sant'Anna. In suo onore, nel corso della processione, un carro con un quadro raffigurante la santa patrona sfila per le vie dell'intera frazione, con numerosi fedeli al seguito. Al termine dell'evento, infine, si tiene un breve spettacolo di fuochi pirotecnici."}
{"id": "767130", "revid": "599013", "url": "https://it.wikipedia.org/wiki?curid=767130", "title": "Marcel Arland", "text": "Biografia.\nLanci\u00f2 con Ren\u00e9 Crevel e Roger Vitrac \"Aventure\", un piccolo giornale che sosteneva il dadaismo. Arland trov\u00f2 questo sostegno troppo violento e fond\u00f2 un altro foglio, \"D\u00e9s\", che dur\u00f2 solo due numeri. Uno dei suoi primi saggi, \"Un nouveau mal du si\u00e8cle\", attir\u00f2 l'attenzione su di lui. La sua opera critica fu considerevole, sia per le sue cronache alla Nouvelle Revue Fran\u00e7aise (della quale fu direttore negli anni 1968-1977) che per le sue prefazioni e le sue antologie di poesia e di prosa francesi. Nel 1952 pubblic\u00f2 un racconto autobiografico, \"La Consolation du voyageur\".\nRicevette il Premio Goncourt nel 1930 per \"L'Ordre\". Ricevette anche il Grand Prix national des lettres nel 1960] e il Gran premio di letteratura dell'Accademia francese, della quale venne eletto membro nel 1968."}
{"id": "767135", "revid": "1170", "url": "https://it.wikipedia.org/wiki?curid=767135", "title": "Dichiarazione di indipendenza padana", "text": ""}
{"id": "767136", "revid": "143542", "url": "https://it.wikipedia.org/wiki?curid=767136", "title": "Ouverture", "text": "Ouverture (in italiano \"apertura\", raramente italianizzato in \"overtura\") \u00e8 un brano orchestrale che si esegue a sipario chiuso prima dell'inizio di un'opera lirica. \u00c8 frequentemente inserita all'inizio di una grande composizione musicale di genere drammatico, anche se in origine era usata come pezzo introduttivo delle suite.\nFra le composizioni che vengono premesse alle opere, si possono ricordare, oltre alla \"ouverture\", il breve preludio e la sinfonia all'italiana, che pur avendo la stessa funzione di fare da introduzione ad un'opera, hanno forme diverse.\nStoria dell'ouverture.\nL'overture si \u00e8 sviluppata intorno al XVII-XVIII secolo. Inoltre inizia ad essere impiegata nella musica di Jean-Baptiste Lully. Egli mise a punto uno schema che, nonostante non fosse sempre utilizzato dallo stesso Lully, costitu\u00ec la classica \"ouverture francese\" fino al tempo di Johann Sebastian Bach e Georg Friedrich H\u00e4ndel. L'ouverture francese \u00e8 costituita da un'introduzione lenta, in un marcato ritmo puntato, seguita da un vivace movimento in stile fugato. La lenta introduzione veniva sempre ripetuta e, qualche volta, il movimento veloce era seguito dal ritorno del tempo lento iniziale con la stessa linea melodica (vedi l\"'Ouverture francese\" BWV 831 della seconda parte della \"Clavier-\u00dcbung\" di Johann Sebastian Bach). Le ouverture francesi premesse alle opere erano spesso seguite da una serie di danze prima dell'apertura del sipario. In questo caso venivano usate come preludio ad una suite; nel caso dell'\"Ouverture francese\" della \"Clavier-\u00dcbung\" di Johann Sebastian Bach, l'ouverture precede una suite di sei danze. Per la stessa ragione, le quattro suites orchestrali BWV 1066-1069 di Bach vengono chiamate ouverture e di nuovo, il preludio alla quarta \"partita\" della prima parte della \"Clavier-\u00dcbung\" \u00e8 un'ouverture.\nBach fu capace di usare la forma dell'ouverture francese sia nei cori che nel trattamento dei corali. Proprio l'ouverture della sua quarta suite orchestrale, divenne il primo coro della cantata da chiesa \"Unser Mund so voll Lachens\"; i cori delle cantate \"Preise Jerusalem den Herrn\" e \"H\u00f6chst erw\u00fcnschtes Freudenfest\" sono in forma di ouverture; nella prima delle due cantate \"Nun komm der Heiden Heiland\", Bach ha adattato, molto ingegnosamente, la forma ouverture al trattamento di un corale.\nCon l'avvento della musica drammatica e della forma sonata, l'ouverture francese divenne inadatta per l'opera; Gluck si bas\u00f2 sul modello italiano della sinfonia. Da Wolfgang Amadeus Mozart le successive ouverture scritte nello stile della forma sonata sono chiaramente differenti dalla musica strettamente sinfonica. Esse sono costituite da un movimento veloce (con o senza una introduzione lenta) in forma sonata, senza ripetizioni, frequentemente senza una sezione di sviluppo, ma alcune volte sostituendo ad essa un episodio melodico in tempo lento. Esempi di questo nuovo modello si trovano nelle seguenti opere di Mozart: sinfonia in Sol che ingloba l'ouverture ad un'opera sconosciuta e le ouverture a \"Il ratto dal serraglio\" e \"Lo sposo deluso\". L'ouverture delle \"Nozze di Figaro\" all'inizio era stata pensata con una sezione lenta a met\u00e0, che per\u00f2 Mozart cambi\u00f2 non appena inizi\u00f2 la sua composizione.\nNelle mani di Ludwig van Beethoven, l'ouverture assunse al rango di vero e proprio lavoro sinfonico. Per l'opera \"Fidelio\" Beethoven compose ben quattro ouverture, ma solo la quarta fu considerata adatta all'opera. Le altre tre vennero pubblicate a parte come \"Leonora n. 1\", Leonora n. 2\" e \"Leonora n. 3\", ed eseguite nei concerti sinfonici.\nMolto famose e conosciute sono le ouverture di Gioachino Rossini come \"La gazza ladra\", \"Il barbiere di Siviglia\", \"L'Italiana in Algeri\" e il celeberrimo finale dell'ouverture del \"Guglielmo Tell\", apprezzatissime per la vivacit\u00e0, il brio, il temperamento ritmico e la freschezza tipicamente rossiniana, nelle quali si trovano i pi\u00f9 famosi e travolgenti crescendo del compositore. Alcune di queste ouverture sono cos\u00ec famose da essere addirittura pi\u00f9 conosciute dell'opera stessa, come nel caso de \"La gazza ladra\". Sono anche molto famose alcune ouverture di Giuseppe Verdi, una su tutte quella de \"La forza del destino\" e di Richard Wagner tra cui spiccano quelle di \"Tannh\u00e4user\" e \"Lohengrin\".\nL'ouverture nella musica sinfonica.\nSi definisce \"da concerto\" un'ouverture non legata ad alcun programma ma esistono pure ouverture scritte con intento programmatico.\nAd esempio la \"Ouverture 1812\" di P\u00ebtr Il'i\u010d \u010cajkovskij non \u00e8 stata classificata come poema sinfonico dal suo autore ed \u00e8 nota come ouverture da concerto.\nIn epoca romantica, Felix Mendelssohn compose \"La fiaba della bella Melusina\", \"La grotta di Fingal\" (meglio conosciuta come \"Le Ebridi\") e \"Calma di mare e felice viaggio\", che possono essere considerate come le primogenitrici del poema sinfonico (mentre l'ouverture per \"Il sogno di una notte di mezza estate\" effettivamente introduce le musiche di scena della commedia), Hector Berlioz compose il \"Carnevale romano\", ispirandosi ad alcune scene del carnevale romano descritte nella sua opera \"Benvenuto Cellini\".\nSuccessivamente, nella stagione del massimo successo del poema sinfonico, Johannes Brahms scrisse l'\"Ouverture accademica\" op. 80 e l'\"Ouverture tragica\" op. 81. La prima di esse \u00e8 curiosa perch\u00e9 contiene molte canzoni goliardiche e il celebre inno universitario Gaudeamus igitur, e questo perch\u00e9 l'Universita di Breslavia aveva conferito a Brahms la laurea \"honoris causa\".\nRobert Schumann scrisse ouverture basate su opere letterarie di Friedrich Schiller, Shakespeare e Johann Wolfgang von Goethe come \"Die Braut von Messina\" (\"La sposa di Messina\"), \"Julius Caesar\" e \"Hermann und Dorothea\".\nSia Schumann che \u010caikovskij, incorporarono frammenti dell'inno nazionale francese \"La Marsigliese\", rispettivamente nelle ouverture \"Hermann und Dorothea\" e nell'\"Ouverture 1812\".\nL'ouverture nel musical di Broadway.\nLe ouverture poste all'inizio dei Musical di Broadway sono generalmente composte da frammenti delle pi\u00f9 belle canzoni del musical. Esse vengono eseguite prima dell'apertura del sipario. Comunque, nella recente ripresa dell'opera \"Kiss Me, Kate\" di Cole Porter, l'ouverture viene eseguita dopo il coro iniziale \"Another Op'ning, another show\", con gli artisti del coro fermi sulla scena. (Nella produzione originale del 1948, e tutte le altre fino al 1999, l'ouverture era al suo posto, ovvero prima della prima canzone)."}
{"id": "767147", "revid": "239497", "url": "https://it.wikipedia.org/wiki?curid=767147", "title": "Villasimius", "text": "Villasimius (IPA: , \"Crabonaxa\" in sardo) \u00e8 un comune italiano di 3 680 abitanti della provincia del Sud Sardegna, noto come localit\u00e0 turistica.\nGeografia fisica.\nTerritorio.\nVillasimius si estende dalla catena montuosa dei Sette Fratelli (a nord-ovest) sino alle coste del promontorio di Capo Carbonara (sud-est).\nLe montagne occupano il lato occidentale del territorio; il monte Minni Minni ha un'altitudine di circa 700 metri. A ovest del promontorio di capo Carbonara sono presenti la spiaggia di Campulongu e il porto turistico, mentre nel versante orientale si trovano lo stagno di Notteri e le spiagge di Simius e porto Giunco.\nA Villasimius appartengono anche due isole: l'isola dei Cavoli e l'isola di Serpentara.\nIl centro urbano di Villasimius \u00e8 collocato a circa dalla spiaggia Simius.\nClima.\nVillasimius gode del tipico clima mediterraneo, con inverni miti ed estati calde. I valori estremi estivi superano di poco i , mentre quelli invernali si attestano a 10 gradi circa. A causa della latitudine e della presenza del mare, \u00e8 veramente raro che nevichi se non sui sistemi montuosi che circondano il territorio (600 metri di altitudine). Il promontorio di Villasimius, capo Carbonara, risulta essere il punto pi\u00f9 arido d'Italia con la sua media pluviometrica annua di nel trentennio 1971-2000.\nPer le barriere collinari che si estendono a ovest e per lo sbocco sul mare da sud a est, Villasimius \u00e8 esposta maggiormente alla forza dei venti, soprattutto del maestrale che qualche volta riesce a raggiungere delle raffiche di .\nOrigini del nome.\nIl toponimo Villasimius, in uso dal 1862, deriva dall'antico nome del borgo \"Simius\". Secondo il linguista Massimo Pittau sull'etimologia di quest'ultimo termine vi sono due teorie, entrambe riconducibili al latino \"semus\" (scemato, scomparso): la prima ipotesi potrebbe correlarsi al fatto che come altri centri costieri della Sardegna meridionale il villaggio fu abbandonato in seguito alle frequenti razzie dei saraceni in epoca medievale. La seconda richiama invece l'aspetto idrografico dell'area e farebbe riferimento alla siccit\u00e0 dei corsi d'acqua locali, in secca per buona parte dell'anno.\nStoria.\nPer la sua posizione strategica il territorio fu abitato fin da tempi remotissimi, come testimoniato dalle domus de janas, risalenti al periodo prenuragico, e dai resti di nuraghi, edificati nel corso del II millennio a.C..\nI fenici, che frequentarono questa zona a partire dal VII secolo a.C. circa, vi costruirono un santuario, forse dedicato alla dea Astarte, che fu in seguito distrutto e incendiato dagli invasori punici intorno al 540 a.C.. Della successiva dominazione romana rimangono alcune tracce tra cui le terme, delle monete e una statua.\nDurante il medioevo, il villaggio di Carbonara (il nome compare fin da documenti del XIII secolo) appartenne al giudicato di Cagliari e fece parte della curatoria del Campidano. Alla caduta del giudicato (1258) pass\u00f2 sotto il controllo di Gherardo della Gherardesca e dei suoi eredi. Intorno al 1324 il territorio pass\u00f2 sotto il dominio aragonese, e fu infeudato \nalla potente famiglia dei Carroz, a cui appartenne per diverso tempo finch\u00e9 and\u00f2 decadendo e spopolandosi per le continue incursioni barbaresche, fino a restare del tutto disabitata. Sono vestigia del periodo spagnolo alcune torri di avvistamento e una fortezza costiera (\"Fortezza Vecchia\") (secoli XVI-XVII).\nFra il 1821 e il 1822 il Marchese di Quirra , ultimo feudatario succeduto ai Carroz e proprietario del Salto di Simius fece dono di alcuni possedimenti terrieri a diverse famiglie nobiliari, fra i quali gli Incani. Il Generale Antonio Incani vi fece costruire la chiesa di San Pietro e un primo nucleo di abitazioni popolando la zona chiamando a raccolta alcuni coloni dai vicini paesi di Sinnai, Maracalagonis, Settimo San Pietro, Selargius e Quartu. Con l\u2019ausilio dei coloni e dei forzati Incani fece coltivare i terreni e costruire altre case, nasceva cosi il primo impianto di quello che il 3 maggio del 1845 diventava Carbonara, frazione del comune di Sinnai.\nNel 1848 iniziarono le lunghe trattative per ottenere l\u2019autonomia, fatto che accadde nel 1853 quando il Regio decreto del 25 luglio firmato da Vittorio Emanuele II\u00b0 e Cavour istituiva la borgata di Carbonara in comune autonomo. Il 17 agosto 1862 il consiglio comunale scelse di cambiare il nome da Carbonara in Villasimius.\nOriginariamente le risorse economiche di Carbonara-Villasimius erano essenzialmente legate all'agricoltura e alla pastorizia (non alla pesca, nonostante il mare) e all'intenso sfruttamento del carbone di legna, da cui proviene il toponimo originario; inoltre dal 1875 agli anni '50 anche l'estrazione di granito. Il turismo per villeggiatura estiva ha inizio dagli anni '50, ma solo dopo gli anni '60 si sviluppa come attivit\u00e0 principale, facendo del luogo uno dei pi\u00f9 frequentati della Sardegna e del Mediterraneo.\nNel 1998 (DM del 15.09.1998, modificato con DM del 03.08.1999 - G.U. n. 229 del 29.09.1999) nel territorio di Villasimius \u00e8 stata istituita l'Area Marina protetta di Capo Carbonara.\nSociet\u00e0.\nEtnie e minoranze straniere.\nAl 1\u00ba gennaio 2020 gli stranieri residenti nel comune di Villasimius sono 195, pari al 5% della popolazione totale. Tra le nazionalit\u00e0 pi\u00f9 rappresentate troviamo:\nLingue e dialetti.\nLa variante del sardo parlata a Villasimius \u00e8 il campidanese occidentale.\nCultura.\nCucina.\nUno delle pi\u00f9 importanti ricette di Villasimius \u00e8 la \"costedda\" (\"sa costedda\" in sardo), una tipica focaccia locale a base di pomodori freschi o cipolle. Questo tipo di focaccia \u00e8 poco conosciuta, se non addirittura assente, negli altri territori sardi. L'origine della costedda \u00e8 sconosciuta, ma \u00e8 possibile che sia stata diffusa dalle donne villasimiesi agli inizi del Novecento.\nInfrastrutture e trasporti.\nVillasimius \u00e8 collegata dalla SP 17 a Cagliari e dalla SP 19 a Muravera. Il servizio pubblico regionale ARST potenzia il numero di mezzi durante il periodo estivo.\nIl porto turistico di Villasimius \u00e8 operativo per tutto l'anno accettando imbarcazioni fino ai trenta metri di lunghezza.\nAmministrazione.\nGemellaggi.\nVillasimius \u00e8 gemellata con:\nTra la fine degli anni cinquanta e gli inizi degli anni sessanta, l'antica e rinomata tradizione dei cavatori e dei maestri scalpellini di Villasimius port\u00f2 numerosi suoi esponenti a emigrare in alcune localit\u00e0 del Piemonte centrale e subalpino, in particolare i comuni di Bussoleno in provincia di Torino e Bagnolo Piemonte in provincia di Cuneo. Questo spinse a muoversi interi nuclei familiari, tanto che tutt'oggi molte famiglie tengono stretti legami affettivi con relativi residenti in queste localit\u00e0. L'amministrazione locale ha quindi proposto e messo agli atti il gemellaggio con queste due localit\u00e0 nell'anno 2011.\nSport.\nCalcio.\nLa squadra di calcio \u00e8 l\"'A.S.D. Villasimius\" che milita nel girone A sardo di Promozione. I colori sociali sono il giallo, il bianco e il blu."}
{"id": "767152", "revid": "15756", "url": "https://it.wikipedia.org/wiki?curid=767152", "title": "Antonio Graziosi", "text": "Vita.\nTra le prime opere si ha un trattato di agricoltura del padovano Africo Clementi, che, secondo l'uso del tempo, aveva un lunghissimo titolo. Nel 1773 stampa la traduzione italiana del saggio di Montesquieu \"Lo spirito delle leggi\" (\"L'esprit des lois\"), con il falso luogo di stampa di Amsterdam.\nIl nome di Antonio Graziosi \u00e8 legato soprattutto alla sua attivit\u00e0 come editore di gazzette. Nel 1769 esordisce con il bisettimanale \"Notizie del Mondo\" (inizialmente \u00e8 la ristampa fittizia dell'omonimo foglio fiorentino, nato l'anno prima). Nel 1789 inizia il periodo filo-francese. Per cinque anni la gazzetta \u00e8 diretta da Giuseppe Compagnoni (1789-1794). Per tre anni (dal 22 maggio 1797 a tutto il 1799) la periodicit\u00e0 passa da bisettimanale a quotidiana, per poi ritornare a bisettimanale nel 1800. Le \"Notizie\" attraversano indenni il periodo di occupazione francese, continuando ad essere pubblicate dopo il ritorno di Venezia all'Austria. \nAnche con il successivo passaggio del Veneto ai francesi (Pace di Presburgo, 26 dicembre 1805), la gazzetta continua le sue uscite.\nNel 1812, considerata conclusa l'esperienza con le \"Notizie\", Graziosi crea una societ\u00e0 con Antonio Caminer, figlio di uno dei padri del giornalismo italiano, Domenico Caminer. Nasce il \"Giornale Dipartimentale dell'Adriatico\", che esce fino alla fine dell'occupazione francese del Veneto (n. 34 del 23 aprile 1814). Dal numero 35 (del 27 aprile), in concomitanza del ritorno di Venezia sotto la dominazione austriaca, il periodico cambia nome in \"Giornale di Venezia\" e viene pubblicato fino al n. 175 del 31 dicembre 1814. Con questo numero il sodalizio Graziosi-Caminer si scioglie.\nDal 1\u00ba gennaio 1815 Graziosi ritorna a pubblicare le \"Notizie del mondo\". Un anno dopo (1\u00ba gennaio 1816) passa alla \"Gazzetta privilegiata di Venezia\". Dopo la morte del Graziosi il giornale continua le pubblicazioni ."}
{"id": "767154", "revid": "1305772", "url": "https://it.wikipedia.org/wiki?curid=767154", "title": "Processo SME", "text": "Il processo SME \u00e8 una complessa vicenda giudiziaria riguardante la mancata vendita della SME (comparto agro-alimentare dell'IRI, il cui presidente era Romano Prodi) alla CIR di Carlo De Benedetti. Lo svolgimento del processo \u00e8 stato di particolare interesse presso l'opinione pubblica data la rilevanza politica degli imputati, tra i quali Silvio Berlusconi e Cesare Previti.\nStoria.\nVicenda SME.\nLa vicenda SME risale al 1985, quando l'IRI e la Buitoni (societ\u00e0 appartenente al gruppo CIR) raggiunsero un'intesa per la vendita del 64,36% del capitale sociale della SME ad un valore di mercato in linea con le perizie effettuate dai periti dell'Universit\u00e0 Bocconi, dal CdA dell'IRI all'unanimit\u00e0, da una perizia disposta dal Ministro Clelio Darida, da un voto unanime della Commissione Bilancio, e dal CIPE.\nIl valore venne stabilito in 497 miliardi di lire, da una perizia del professor Roberto Poli (all'epoca docente di ragioneria generale presso l'Universit\u00e0 Cattolica del Sacro Cuore di Milano). Una perizia successiva effettuata dal professor Luigi Guatri (all'epoca rettore dell'Universit\u00e0 Bocconi) conferm\u00f2 la stima di Poli.\nLe perizie private fatte dalla controparte e presentate successivamente durante lo stesso processo, attestarono un valore commerciale della SME pari a 472,6 miliardi secondo la Ferrero (in cordata per l'acquisizione della SME con la Barilla e la Fininvest) e 492 miliardi secondo la perizia della stessa Barilla, quindi, in realt\u00e0, la cifra chiesta e accettata dalla commissione bilancio presieduta da Paolo Cirino Pomicino era addirittura superiore di 27 miliardi in un caso e di 7 nell'altro.\nAltre ditte erano per\u00f2 interessate alla trattativa: oltre alla cordata Barilla-Ferrero-Fininvest che aveva presentato una offerta di 600 miliardi, vi erano offerte ancora pi\u00f9 elevate da parte della Lega delle Cooperative, dell'Unicoop e della Cofima (gruppo di imprenditori meridionali), e l'accordo con la Buitoni fu ritenuto non vincolante.\nLa Buitoni di De Benedetti quindi cit\u00f2 l'IRI in giudizio davanti al Tribunale di Roma, ma il ricorso della Buitoni non fu accolto nei tre gradi di giudizio in quanto fu ritenuto che l'IRI non aveva la corretta delega alla cessione della partecipazione nella SME.\nInchiesta giudiziaria.\nL'inchiesta giudiziaria fu aperta dalla Procura di Milano mentre indagava sui conti del finanziere Franco Ambrosio, conosciuto come il \u00abre del grano\u00bb. I magistrati, partendo da alcuni suoi conti, risalirono a quelli di Pietro Barilla (in affari con Ambrosio) e ne scoprirono uno usato da Barilla per pagare tangenti a DC e PSI. Da quel conto, il 2 maggio e il 26 luglio 1988, partirono due bonifici (750 milioni e un miliardo di lire) destinati all'avvocato Attilio Pacifico. Secondo l'accusa il primo bonifico fu ritirato in contanti, portato in Italia e consegnato in parte al giudice Filippo Verde (200 milioni), mentre il secondo lasci\u00f2 tracce documentali che ne ricostruirono il percorso: 850 milioni finirono sul conto Mercier, intestato a Cesare Previti, mentre 100 milioni andarono al conto Rowena del giudice Renato Squillante.\nUn altro filone d'indagine, iniziato nel 1995 in seguito alla testimonianza di Stefania Ariosto, accert\u00f2, tramite le rogatorie con la Svizzera, che Squillante aveva un conto bancario comunicante con quello di Cesare Previti, e che il 6 marzo 1991 part\u00ec un bonifico di 434.404 dollari (circa mezzo miliardo di lire) dal conto Ferrido (della Fininvest) al conto Mercier: nella stessa giornata la stessa cifra pass\u00f2 dal conto Mercier al conto Rowena.\nIl processo SME cominci\u00f2 il 9 marzo 2000 al Tribunale di Milano dal sospetto che la sentenza di primo grado del 1986 fosse stata comprata attraverso il versamento di tangenti da parte di Silvio Berlusconi (proprietario della Fininvest), al giudice Filippo Verde, presidente del Tribunale civile di Roma, al giudice Renato Squillante, agli avvocati Cesare Previti e Attilio Pacifico (il primo dei quali era legale della Fininvest).\nDopo un lungo iter processuale, il 30 novembre 2006 la Corte di Cassazione stabil\u00ec che la Procura di Milano non avrebbe mai dovuto iniziare le indagini, in quanto incompetente, annullando le sentenze emesse dal Tribunale e dalla Corte d'appello di Milano.\nCapi di imputazione.\n\u00c8 stato imputato di corruzione in atti giudiziari (capo A):\n\u00c8 stato imputato di corruzione ai fini della mancata vendita della SME (capo B):\nSono stati imputati di entrambi i capi d'accusa:\nSono stati imputati di favoreggiamento:\nNel giugno 2003, grazie alla legge sull'immunit\u00e0 per le cinque cariche istituzionali pi\u00f9 alte (lodo Schifani), la posizione di Silvio Berlusconi, Presidente del Consiglio in carica, \u00e8 stata stralciata dal processo.\nIl 13 gennaio 2004 la Corte costituzionale dichiar\u00f2 l'incostituzionalit\u00e0 del lodo Schifani, perch\u00e9 in contrasto con l' che proclama il diritto inviolabile alla difesa. Esso sarebbe stato violato perch\u00e9 la legge in questione imporrebbe la sospensione del processo anche contro la volont\u00e0 dell'imputato, precludendogli la possibilit\u00e0 di dimostrare la propria innocenza subito nel contraddittorio. Il processo nei confronti di Silvio Berlusconi riparte quindi separatamente.\nSentenza del 22 novembre 2003.\nDopo oltre tre anni e mezzo dall'inizio del processo, la I sezione penale del Tribunale di Milano ha condannato:\nLa corte ha assolto:\nI giudici hanno inoltre dichiarato prescritto il reato di favoreggiamento commesso da Fabio e Mariano Squillante, grazie alle attenuanti generiche.\nSentenza: \u00abVisti gli articoli 533, 535 del codice di procedura penale dichiara Pacifico Attilio, Previti Cesare e Squillante Renato, responsabili del reato loro ascritto al capo A ed esclusa la continuazione interna e qualificato il fatto nei confronti di Pacifico e Previti come violazione degli articoli 319 e 321 del codice penale condanna Pacifico Attilio alla pena di 4 anni di reclusione, di Previti Cesare alla pena di anni 5 di reclusione, Squillante Renato alla pena di anni 8 di reclusione e tutti i suddetti in solido al pagamento delle spese processuali. Il Tribunale assolve Pacifico Attilio, Previti Cesare e Verde Filippo dalla imputazione loro ascritta al capo B perch\u00e9 il fatto non sussiste. Assolve Misiani Francesco dalle imputazioni a lui ascritte, perch\u00e9 il fatto non sussiste. Assolve Savtchenko Olga dalla imputazione a lei ascritta perch\u00e9 il fatto non costituisce reato. Dichiara di non doversi procedere nei confronti di Squillante Fabio e Squillante Mariano in ordine alle imputazioni loro ascritte, perch\u00e9, riconosciute ad entrambi le circostanze attenuanti generiche, il reato \u00e8 estinto per intervenuta prescrizione\u00bb.\nSentenza del 10 dicembre 2004.\nNel procedimento stralcio la I sezione penale del Tribunale di Milano ha assolto Silvio Berlusconi dall'accusa di corruzione relativa alla vicenda SME (capo B) perch\u00e9 il fatto non sussiste e ha dichiarato prescritto il reato di corruzione semplice (capo A), commesso dall'imputato, grazie alle attenuanti generiche.\nSentenza: \u00abVisto l'articolo 531 CPP dichiara non doversi procedere nei confronti di Berlusconi Silvio in ordine al reato di corruzione ascrittogli al capo A) limitatamente al bonifico in data 06-7 marzo 1991 perch\u00e9, qualificato il fatto per l'imputato come violazione degli articoli 319 e 321 C.P. e riconosciute le circostanze attenuanti generiche, lo stesso \u00e8 estinto per intervenuta prescrizione; visto l'articolo 530 CO.2 C.P.P. assolve Berlusconi Silvio dal reato di corruzione relativo al bonifico in data 26-29 luglio 1988 contestato al capo A) per non aver commesso il fatto; visto l'articolo 530 C.P.P. assolve Berlusconi Silvio dagli altri fatti di corruzione contestati al capo A) per non aver commesso il fatto; Visto l'articolo 530 CO.2 C.P.P., assolve Berlusconi Silvio dal reato di corruzione a lui ascritto al capo B) perch\u00e9 il fatto non sussiste\u00bb.\nSentenza del 2 dicembre 2005.\nLa II Corte d'appello di Milano ha confermato le condanne per:\nLa corte ha ridotto la condanna di:\nPer il resto, i giudici hanno confermato le assoluzioni e prescrizioni del primo grado.\nSentenza: \u00abVisti gli articoli 592 e 605 cpp, in parziale riforma della sentenza emessa dal Tribunale di Milano in data 22/11/2003, appellata dagli imputati Pacifico Attilio, Previti Cesare, Squillante Renato, Squillante Mariano e Squillante Fabio, nonch\u00e9 dal Procuratore della Repubblica e dalla parte civile Cir Spa, riduce la pena inflitta a Squillante Renato ad anni 7 di reclusione. Conferma nel resto. Rigetta la domanda risarcitoria avanzata dalla parte civile Cir spa con l'atto di appello nei confronti di Pacifico Attilio, Previti Cesare e Squillante Renato relativamente al capo a della rubrica\u00bb.\nSentenza di Cassazione del 30 novembre 2006.\nIl 30 novembre 2006 la Cassazione, stabilendo che i fatti contestati a Cesare Previti, Attilio Pacifico e Renato Squillante erano avvenuti a Roma, e che questi fatti riguardano dei magistrati, dichiara che la Procura di Milano non avrebbe nemmeno potuto iniziare il procedimento penale, in quanto incompetente. Le sentenze di condanna emesse dal tribunale di Milano vengono quindi annullate.\nL'anno seguente, su richiesta della procura competente, il GIP di Perugia ha archiviato la vicenda per intervenuta prescrizione.\nSentenza del 27 aprile 2007.\nLa II sezione della Corte d'appello di Milano ha assolto:\nSentenza: \u00abVisto l'articolo 605 cpp, in riforma della sentenza del tribunale di Milano in data 10 dicembre 2004, assolve Silvio Berlusconi dal reato a lui ascritto sub capo A) ai sensi dell'articolo 530 comma 2 del codice di procedura penale, per non aver commesso il fatto, e dal reato a lui ascritto sub capo B) ai sensi dell'articolo 530 comma 1 cpp perch\u00e9 il fatto non sussiste\u00bb.\nSentenza del 26 ottobre 2007.\nLa VI sezione penale della Corte di Cassazione ha rigettato il ricorso presentato dalla Procura generale di Milano contro la sentenza con cui la Corte d'appello del capoluogo lombardo aveva pronunciato l'assoluzione nei confronti di Silvio Berlusconi.\nSentenza del 30 gennaio 2008.\nLa I sezione penale del Tribunale di Milano ha assolto Silvio Berlusconi dall'accusa di falso in bilancio per le attivit\u00e0 Fininvest tra il 1986 e il 1989, nell'ambito dell'ultimo stralcio del processo SME, in quanto \u00abi fatti non sono pi\u00f9 previsti dalla legge come reato\u00bb dalla modifica introdotta dal , varato dallo stesso governo Berlusconi.\nQuesta parte dell'inchiesta era stata stralciata dal troncone principale dopo che i magistrati milanesi si erano rivolti alla Corte di giustizia europea, chiedendo di valutare la corrispondenza tra la normativa italiana e le direttive comunitarie.\nConclusioni.\nPer i giudici non ci sono prove che la sentenza del Tribunale civile di Roma, relativa alla vicenda SME, fosse comprata, per cui gli imputati sono stati assolti. \u00c8 stato invece dimostrato che il giudice Renato Squillante era \u00aba libro paga\u00bb della Fininvest, tramite gli avvocati Attilio Pacifico e Cesare Previti (reato di corruzione in atti giudiziari commesso ma prescritto).\nSilvio Berlusconi \u00e8 stato assolto sia dall'accusa di corruzione relativo alla sentenza SME, sia dall'accusa di corruzione relativa ai versamenti cash pagati da Previti a Squillante (raccontati da Stefania Ariosto) e al bonifico Orologio del 1991."}
{"id": "767157", "revid": "729019", "url": "https://it.wikipedia.org/wiki?curid=767157", "title": "Heinrich Br\u00fcning", "text": "Biografia.\nNato a M\u00fcnster nella Vestfalia, Heinrich perse il padre quando aveva un anno di et\u00e0 e fu educato dal fratello maggiore, Hermann Joseph.\nSebbene fosse stato allevato come un fervente cattolico, tuttavia, rimase influenzato anche dal profondo senso del dovere, tipico del Luteranesimo, in quanto la regione di M\u00fcnster, a maggioranza cattolica, presentava non ininfluenti minoranze protestanti.\nDopo aver conseguito il diploma al \"Gymnasium Paulinum\", in un primo momento si volse verso l'indirizzo legale, per poi studiare filosofia, storia, tedesco e Scienze Politiche presso Strasburgo, la London School of Economics e l'Universit\u00e0 di Bonn.\nSempre a Bonn, nel 1915, ricevette un dottorato per la sua tesi sulle implicazioni finanziarie, economiche e giuridiche nella nazionalizzazione del sistema ferroviario britannico. Di questo periodo occorre segnalare il suo rapporto profondo con lo storico Friedrich Meinecke, uno dei suoi professori a Strasburgo, che avrebbe avuto una grande influenza sull'allievo.\nNel 1915, nonostante la miopia e la debolezza fisica, fu arruolato nell'esercito e serv\u00ec nella Prima guerra mondiale; divenne tenente nel XXX reggimento di fanteria, \"Werder Graf\", e comandante di compagnia per la fine della guerra. Fu anche menzionato per il coraggio mostrato e premiato con la Croce di Ferro di prima e seconda classe.\nA seguito dell'Armistizio di Compi\u00e8gne, fu eletto in un consiglio di soldati, ma non approv\u00f2 la Rivoluzione tedesca del 1918, che port\u00f2 alla caduta della monarchia e alla costituzione della repubblica federale di Weimar.\nAscesa politica.\nRiluttante a parlare della sua vita privata, si presume che la sua esperienza di guerra e i postumi della guerra lo abbiano convinto a non proseguire la sua carriera accademica, preferendo aiutare i reduci a reintegrarsi nella vita civile assistendoli nella ricerca di un lavoro o nella formazione.\nDopo una collaborazione con il riformatore sociale Carl Sonnenschein, lavor\u00f2 per sei mesi nel \"Segretariato sociale per il lavoro degli studenti\" ed infine entr\u00f2 nel dipartimento del welfare prussiano, divenendo uno stretto collaboratore del ministro Adam Stegerwald. Questi, leader dei sindacati cattolici, nel 1920 lo nomin\u00f2 amministratore delegato, incarico che mantenne per un decennio.\nCome direttore del giornale sindacale \"Der Deutsche\", sostenne uno \"stato sociale popolare\" e una forma di \"democrazia cristiana\", basata sulle idee del corporativismo cattolico. Fu, inoltre, attivamente coinvolto nell'organizzazione della resistenza passiva durante l'Occupazione della Ruhr.\nDopo aver aderito al Zentrum, un partito di centro, nelle elezioni del 1924 ottenne un seggio nel Reichstag, in rappresentanza di Breslavia. In parlamento, si fece rapidamente un nome come esperto finanziario e riusc\u00ec a far approvare la cosiddetta \"lex Br\u00fcning\", che limitava la quota delle imposte sul reddito dei lavoratori a non pi\u00f9 di 1,2 miliardi di Reichsmark.\nDal 1928 al 1930 fu anche membro del parlamento prussiano. Nel 1929 divenne presidente del gruppo parlamentare del Zentrum nel Reichstag. In questa veste, subordin\u00f2 l'accordo del partito per l'approvazione del Piano Young al fatto che esso venisse pagato per mezzo di aumenti fiscali e tagli di bilancio, mossa che gli valse l'attenzione del Reichspresident Hindenburg.\nTale politica fu certamente influenzata anche dalla rigida educazione di Br\u00fcning, persona assai sobria, da sempre incline a un approccio parsimonioso al denaro, critico sia degli indiscriminati aumenti degli stipendi pubblici sia del lussuoso stile di vita dei profittatori.\n\"Reichskanzler\".\nNel 1930, quando la grande coalizione, sotto la guida del socialdemocratico Hermann M\u00fcller, croll\u00f2, il 29 marzo dello stesso anno il presidente Paul von Hindenburg nomin\u00f2 Br\u00fcning Cancelliere, confidando nelle sue capacit\u00e0 per affrontare la sempre pi\u00f9 grave crisi economica.\nPolitica interna ed economica.\nNei suoi messaggi ai membri della federazione tedesca del lavoro Br\u00fcning scrisse che il suo scopo principale sarebbe stato quello di ridurre o ammortare il peso del debito e delle riparazioni attraverso una politica deflattiva basata su aumento del tasso di sconto, forti riduzioni delle spese dello Stato, aumento dei dazi doganali, riduzione dei salari e dei sussidi di disoccupazione.\nIl 16 luglio tale politica fu in gran parte rigettata dal Reichstag, che censur\u00f2 anche il ricorso ai poteri emergenziali. Allora il Presidente Hindenburg, intenzionato a ridurre l'influenza del parlamento, con il consenso di Br\u00fcning sciolse le camere ed indisse nuove elezioni.\nQueste elezioni segnarono un forte successo delle ali estreme dello schieramento politico, il Partito Comunista di Germania e il Partito Nazionalsocialista dei Lavoratori Tedeschi, riducendo non poco il peso della coalizione dei partiti dell'arco costituzionale di Weimar su cui il cancelliere basava la propria politica.\nPer tali motivi, con l'appoggio del presidente, Br\u00fcning invoc\u00f2 ed ottenne i poteri straordinari garantiti dall'art 48. della Costituzione di Weimar governando \"de facto\" con i poteri sanciti dall'emergenza presidenziale (\"Notverordnung\").\nBr\u00fcning stesso coni\u00f2 il termine \"democrazia autoritaria\" per descrivere questa forma di governo basata sulla collaborazione del presidente e del parlamento.\nSebbene Hindenburg volesse un governo con forti connotati di destra, il Partito Popolare Nazionale Tedesco non volle mai entrare nella maggioranza di governo, che quindi pot\u00e9 rimanere in carica grazie all'appoggio del Zentrum e dei suoi alleati minori e grazie all'astensione del Partito Socialdemocratico.\nNonostante la debole maggioranza parlamentare, o forse proprio per questo, Br\u00fcning, decise di attuare le proprie politiche mediante un decreto presidenziale.\nL'aumento della disoccupazione e delle imposte ed i tagli al welfare ridussero il tenore di vita dei ceti pi\u00f9 poveri e dei disoccupati, presso i quali divenne estremamente impopolare e che rinominarono i suoi atti \"\"Br\u00fcning verordnet Not\"!\" (I decreti disagio di Br\u00fcning).\nSebbene gli effetti della politica economica minassero l'appoggio dei socialdemocratici al governo, questi, tuttavia, non lo abbandonarono, onde evitare che il presidente Hindenburg, spinto dalla sua Camarilla e soprattutto dal generale Kurt von Schleicher, imponesse un governo di destra.\nTale eventualit\u00e0 sembr\u00f2 realizzarsi con le dimissioni dei ministri Joseph Wirth e Theodor von Gu\u00e9rard e con le pressioni del Partito di Centro. A seguito di ci\u00f2, il governo cominci\u00f2 dei negoziati con Hitler, leader del Partito Nazionalsocialista Tedesco dei Lavoratori, allo scopo di imbrigliare le azioni delle Camicie brune in cambio di maggiori aperture politiche.\nLe richieste eccessive di Hitler fecero fallire il tentativo ed il cancelliere ed il suo ministro degli interni, generale Wilhelm Groener, nell'aprile del 1932, sciolsero d'autorit\u00e0 e vietarono ogni futura attivit\u00e0 della milizia paramilitare comunista, la \"Rotfrontk\u00e4mpferbund\", e delle SA naziste.\nLa reazione sfavorevole a circoli di destra min\u00f2 ulteriormente il sostegno di Hindenburg di Br\u00fcning.\nI progetti di restaurazione della monarchia.\nNegli ultimi mesi, Br\u00fcning fu tormentato soprattutto dalla crescente marea nazista e dal problema della successione all'ormai anziano e poco in salute presidente Hindenburg.\nNelle sue memorie, pubblicate postume, Br\u00fcning descrisse diffusamente il suo tentativo ultimo e disperato per impedire a Hitler di prendere il potere, ovvero il ripristino della monarchia degli Hohenzollern.\nTale piano si basava sull'annullamento delle elezioni presidenziali del 1932 al fine di prorogare il mandato di Hindenburg, durante il quale il parlamento, a maggioranza dei due terzi, avrebbe proclamato la monarchia, con Hindenburg stesso come reggente.\nInfine, alla morte di Hindenburg, l'ex principe ereditario Guglielmo di Prussia, figlio maggiore del deposto kaiser Guglielmo II, avrebbe assunto il trono.\nTale progetto raccolse il sostegno di tutti i partiti della maggioranza, socialdemocratici compresi, grazie anche alla precisazione secondo cui il modello della nuova monarchia sarebbe stato quello britannico, mentre fu osteggiato dai comunisti, dai nazionalisti radicali e dai nazisti.\nHindenburg non si oppose alla restaurazione della monarchia, ma pretese che alla sua morte sarebbe stato l'ex kaiser Guglielmo e non il di lui figlio ad assumere il trono. Quando Br\u00fcning cerc\u00f2 di spiegare al presidente che n\u00e9 i socialdemocratici n\u00e9 la comunit\u00e0 internazionale avrebbero accettato il ritorno dell'imperatore deposto, Hindenburg lo butt\u00f2 fuori dal suo ufficio.\nFalliva cos\u00ec anche il tentativo di ripristinare la monarchia.\nPolitica estera.\nLa politica estera di Br\u00fcning ebbe due obiettivi: riduzione degli oneri delle riparazioni di guerra, anche per evitare che i sacrifici imposti alla popolazione fossero perduti, e il raggiungimento della parit\u00e0 con le altre potenze nella questione del riarmo.\nA tale scopo, nel 1930 Br\u00fcning rispose a un'iniziativa di Aristide Briand per formare gli Stati Uniti d'Europa e l'anno seguente tent\u00f2 di promuovere l'unione doganale tra Germania e Austria, non riuscendoci per l'opposizione francese.\nIn merito alle Riparazioni di guerra Br\u00fcning raccolse notevoli successi quando, nel 1931, il presidente Herbert Hoover rinvi\u00f2 il pagamento della rata dovuta, e con i suoi negoziati riusc\u00ec ad ottenere per il suo successore come cancelliere, Franz von Papen, una riduzione dell'importo totale, poi resa definitiva con la Conferenza di Losanna, da 112 miliardi a 20 miliardi di marchi-oro.\nIn merito si osservi la seguente tabella:\nInfine, i negoziati per il riarmo nella Conferenza di Ginevra fallirono, anche se nel dicembre dello stesso anno, dopo la caduta del governo, la Germania ottenne la parit\u00e0 rispetto alle altre potenze.\nLa rielezione di Hindenburg e la caduta di Br\u00fcning.\nPer quanto non fosse disposto a un altro mandato, Hindenburg cambi\u00f2 idea, ottenendo un vasto appoggio da parte dello stesso Br\u00fcning, dello Zentrum e dei socialdemocratici, che lo definivano una \"venerata personalit\u00e0 storica\" e \"il custode della costituzione\".\nDopo due turni di votazione, Hindenburg vinse largamente sul suo avversario principale Adolf Hitler, per quanto egli stesso, tuttavia, consider\u00f2 vergognoso essere stato rieletto con i voti dei cattolici e dei rossi, e la sua salute, sempre pi\u00f9 precaria, lo metteva in completa balia della sua cerchia.\nLa situazione peggior\u00f2 allorch\u00e9 il governo propose al parlamento un progetto di ridistribuzione delle propriet\u00e0 terriere dei Junker prussiani ai lavoratori disoccupati. La nobilt\u00e0 prussiana interessata dalla legge, guidata da Elard von Oldenburg-Januschau, si oppose e fece valere le proprie ragioni allo stesso presidente, anch'egli membro della nobilt\u00e0.\nHindenburg, di conseguenza, su impulso dei nazionalisti del generale Kurt von Schleicher, si rifiut\u00f2 di firmare nuovi decreti di emergenza e sollev\u00f2 Br\u00fcning dai suoi incarichi; il cancelliere diede le dimissioni ufficiali il 30 maggio 1932.\nDopo le dimissioni.\nDopo le sue dimissioni Br\u00fcning fu invitato da Ludwig Kaas di assumere la leadership del Zentrum, ma l'ex cancelliere declin\u00f2, esortando Kaas a restare nel suo ruolo.\nBr\u00fcning si oppose alla politica del suo successore e compagno di partito, Franz von Papen, di ristabilire contatti con i nazisti, negoziando con Gregor Strasser.\nLa sua opposizione ai nazisti rimase ferma anche quando Adolf Hitler divenne cancelliere il 30 gennaio del 1933 e indisse nuove elezioni per il marzo 1933.\nA seguito dell'Incendio del Reichstag, Br\u00fcning defin\u00ec la legge delega che conferiva a Hitler i pieni poteri, nota anche come Decreto dei pieni poteri, come la \"risoluzione pi\u00f9 mostruosa mai domandata ad un parlamento\", ma ciononostante vot\u00f2 a favore, forzato dalla disciplina di partito e con l'assicurazione che lo Zentrum non sarebbe stato sciolto.\nAlle dimissioni definitive di Kaas, il 6 maggio Br\u00fcning fu eletto presidente del Zentrum, ma ricopr\u00ec l'incarico per poco meno di un mese: il 5 giugno, infatti, le pressioni naziste indussero la leadership del partito a decidere lo scioglimento.\nGli ultimi anni e le memorie.\nNel 1934, a seguito di una soffiata che lo avvisava del suo probabile arresto, Br\u00fcning fugg\u00ec nei Paesi Bassi, donde part\u00ec per il Regno Unito; nel 1935 si trasfer\u00ec negli Stati Uniti. Nel 1939 divenne professore di scienze politiche ad Harvard, dove tent\u00f2 di mettere in guardia l'opinione pubblica americana dai piani di espansione di Hitler e dal rischio sovietico.\nNel 1951 si stabil\u00ec a Colonia, nella Germania Ovest, dove ottenne una cattedra presso l'Universit\u00e0 di Colonia fino al suo ritiro due anni dopo.\nInsoddisfatto della politica di Konrad Adenauer, torn\u00f2 negli Stati Uniti, dedicandosi alla revisione delle sue memorie, che comprendono gli anni dal 1918 al 1934.\nTale opera, pubblicata postuma, fu e rimane estremamente controversa, anche poich\u00e9 alcune parti, prive di documenti storici a supporto, sono generalmente considerate come un'auto-giustificazione della sua politica.\nMor\u00ec il 30 marzo 1970 a Norwich (Vermont); fu sepolto nella sua citt\u00e0 natale di M\u00fcnster."}
{"id": "767158", "revid": "344503", "url": "https://it.wikipedia.org/wiki?curid=767158", "title": "Mark Ruffalo", "text": "Inizia a recitare al cinema alla fine degli anni novanta, raggiungendo consensi da parte di pubblico e critica per svariate interpretazioni, come \"Zodiac\" di David Fincher e \"Shutter Island\" di Martin Scorsese. Nel 2012 prende il posto di Edward Norton nel ruolo di Bruce Banner/Hulk all'interno del Marvel Cinematic Universe, interpretando il ruolo in \"The Avengers\", ruolo che riprende in seguito in ' (2015), in ' (2017), in ' (2018) e in ' (2019). Nel corso della sua carriera ha ricevuto tre nomination ai Premi Oscar nella categoria miglior attore non protagonista nel 2011 per \"I ragazzi stanno bene\", nel 2015 per \"Foxcatcher - Una storia americana\" e nel 2016 per \"Il caso Spotlight\".\nBiografia.\nMark Ruffalo nasce nel Wisconsin, da Marie Rose Hebert di professione parrucchiera e Frank Lawrence Ruffalo, pittore edile. Ha due sorelle, Tania e Nicole, e un fratello, Scott (morto nel dicembre 2008). Suo padre \u00e8 di origini italiane, pi\u00f9 precisamente calabresi: il nonno Frank era infatti originario di Girifalco (CZ); la madre \u00e8 di origini italo-franco-canadesi.\nFrequenta lo Stella Adler Conservatory e poi inizia a recitare, scrivere e dirigere suoi spettacoli, ma per mantenersi per dieci anni lavora in un bar.\nCarriera da attore.\nDopo alcune interpretazioni minori, decisivo \u00e8 l'incontro con Kenneth Lonergan, autore del dramma \"This Is Our Youth\", che gli permette di dare una svolta alla sua carriera dopo l'interpretazione nel pluripremiato \"Conta su di me\", diretto da Lonergan ed uscito nel 2000. L'anno dopo recita in \"Il castello\" accanto a Robert Redford.\nSuccessivamente \u00e8 nel cast di \"In the Cut\" di Jane Campion con Meg Ryan(2003)\", La mia vita senza me\" di Isabel Coixet (2003), \"Se mi lasci ti cancello\" (2004), \"Collateral\" diretto da Michael Mann con Jamie Foxx e Tom Cruise (2004), \"30 anni in 1 secondo\" (2004), \"Vizi di famiglia\" (2005) e \"Tutti gli uomini del re\" (2006). Nel 2007 viene scelto da David Fincher per interpretare Dave Toschi, poliziotto e detective statunitense, noto per essere stato a capo delle indagini per il dipartimento di polizia di San Francisco nel caso del Killer dello Zodiaco, in \"Zodiac\".\nSempre nel 2010 ha recitato in \"Shutter Island\", tratto dal romanzo \"L'isola della paura\" di Dennis Lehane e diretto da Martin Scorsese, al fianco di Leonardo DiCaprio, e in \"I ragazzi stanno bene\", con Annette Bening e Julianne Moore. Quest'ultima performance gli \u00e8 valsa una candidatura ai Premi Oscar 2011 come miglior attore non protagonista.\nRuffalo \u00e8 stato scelto dai Marvel Studios per sostituire Edward Norton nel ruolo di Bruce Banner/Hulk nel film \"The Avengers\" previsto per il 2012. Sulla sostituzione di Edward Norton, Ruffalo ha detto, \"Sono un amico di Edward e, s\u00ec, non \u00e8 stato molto bello tutto questo. Ma il modo in cui la vedo io \u00e8 che Edward mi ha lasciato in eredit\u00e0 il ruolo. Guardo a lui come a un Amleto della mia generazione\". Ruffalo ha specificato che il suo personaggio \u00e8 \"un individuo in lotta con due parti di se stesso, l'oscurit\u00e0 e la luce, e qualunque cosa faccia nella sua vita \u00e8 filtrato attraverso problemi di controllo\". A detta del regista della pellicola Joss Whedon, Ruffalo \"incarna quel che ho sempre amato della serie tv: lo guardi in faccia e lo capisci subito, ti trascina con lui, in un modo che nessun altro attore ha mai pi\u00f9 fatto dai tempi di Bill Bixby\". L'attore ha affermato, inoltre, che nel film interpreta anche Hulk attraverso la tecnologia CGI, cosa mai successa nei precedenti adattamenti sul mostro verde che era allora interpretato da un team di stunt in tute da motion capture. I lineamenti di Hulk, quindi, sono stati modificati rispetto al precedente adattamento di Louis Leterrier in maniera tale da renderli pi\u00f9 simili a quelli dello stesso Ruffalo.\nPer la sua interpretazione di Bruce Banner/Hulk, Ruffalo ha ottenuto moltissime critiche positive, superando le precedenti interpretazioni di Eric Bana e Edward Norton, ed \u00e8 stato persino definito il migliore attore del cast, oltre che la rivelazione del film. In seguito Ruffalo torna a interpretare il personaggio in un breve cameo nella scena dopo i titoli di coda di \"Iron Man 3\" (2013) e di \"Captain Marvel\" (2019) e, in parti decisamente pi\u00f9 significative, anche in ' (2015), ' (2017), ' (2018) e ' (2019).\nNel 2014 interpreta Dave Schultz, campione olimpico di lotta libera in \"Foxcatcher - Una storia americana\", per cui riceve una candidatura all'Oscar come miglior attore non protagonista nel 2015. L'anno seguente riceve un'altra candidatura agli Oscar sempre nella stessa categoria per \"Il caso Spotlight\" che narra le vicende reali venute a galla dopo l'indagine del quotidiano \"The Boston Globe\" sull'arcivescovo Bernard Francis Law, accusato di aver coperto molti casi di pedofilia avvenuti in diverse parrocchie.\nDebutto alla regia.\nNel 2010 Ruffalo debutta alla regia con il film \"Sympathy for Delicious\" che si \u00e8 aggiudicato il premio della giuria al Sundance Film Festival. Ruffalo dichiar\u00f2: \"Il copione di Christopher Thornton ha scatenato la mia immaginazione. Sono riuscito a mettere insieme un cast di attori eccezionali, tutti miei amici, da Orlando Bloom a Juliette Lewis e Laura Linney, che per me continua a essere una sorella. Questo progetto, girato con due lire, mi ha fatto ripensare ai grandi testi teatrali di Tennessee Williams o Truman Capote, coi quali sono cresciuto come attore. Personaggi veri, storie che dicono qualcosa sulla condizione umana, emozioni vibranti. Un paraplegico non si pu\u00f2 muovere ma fa muovere il pubblico con la sua voce e la sua musica. Qualcuno lo convince a perseguire una terapia spirituale che si trasmetterebbe poi alle gambe. Una trappola illusoria\".\nVita privata.\nDal 2000 sposato con la ex attrice Sunrise Coigney, da cui ha avuto tre figli: Keen (2001), Bella (2005) e Odette (2007). \n\u00c8 stato vegetariano per tanti anni. Nell'estate 2015 ha dichiarato, in occasione della sua presenza al Giffoni Film Festival, che non segue pi\u00f9 la dieta vegetariana, ma cerca comunque di mangiare poca carne.\nNel 2002 gli fu diagnosticato un schwannoma vestibolare, un tumore al cervello. L'intervento chirurgico gli ha causato un periodo di parziale paralisi facciale, dal quale ha pienamente recuperato, ma \u00e8 rimasto sordo da un orecchio.\nIl 1\u00ba dicembre 2008, il fratello Scott \u00e8 stato trovato ferito alla testa da un colpo di pistola nella sua residenza a Beverly Hills. L'uomo \u00e8 morto l'8 dicembre. Secondo le indagini della polizia, Scott si sarebbe ucciso per sbaglio mentre giocava alla roulette russa, ma non si esclude la possibilit\u00e0 che l'uomo sia stato ucciso.\nDoppiatori italiani.\nNelle versioni in italiano dei suoi film, Mark Ruffalo \u00e8 stato doppiato da:\nCome doppiatore, Ruffalo \u00e8 sostituito da:"}
{"id": "767159", "revid": "1543377", "url": "https://it.wikipedia.org/wiki?curid=767159", "title": "Sugar Ray Robinson", "text": "Considerato da molti e dallo stesso Muhammad Ali il pi\u00f9 grande pugile di tutti i tempi, come professionista detenne il titolo mondiale unificato dei pesi welter per 5 anni e conquist\u00f2 5 volte quello dei pesi medi. Ottenne numerosi riconoscimenti, tra cui quello di \"Fighter of the Year\" nel 1942 e 1951 secondo la rivista \"Ring Magazine\". La stessa rivista gli tribut\u00f2 il titolo di \"Fighter of the Decade\" (1950-1960) e gli assegn\u00f2 il prestigioso titolo di \"Best Pound for Pound of All Time\" nel 1997. Robinson \u00e8 stato nominato \"miglior pugile del XX secolo\" da Associated Press e \"miglior pugile di sempre\" da ESPN nel 2007.\nLa International Boxing Hall of Fame lo ha riconosciuto fra i pi\u00f9 grandi pugili di ogni tempo fin dal 1990. Nel corso della sua lunga carriera, durata 25 anni, combatt\u00e9 un totale di 200 incontri. Come pugile dilettante Robinson ottenne un record di 85-0, con 69 vittorie per KO, 40 delle quali nel 1\u00ba round. Pass\u00f2 al professionismo nel 1940, a 19 anni, e dal 1943 al 1951 mantenne una striscia di imbattibilit\u00e0 di 91 risultati utili consecutivi, la terza pi\u00f9 lunga nella storia della disciplina; al 1951 vantava un prestigioso record professionale di 128-1-2, con 84 KO. Robinson mantenne il titolo mondiale dei pesi welter dal 1946 al 1951 e conquist\u00f2 il mondiale dei pesi medi nello stesso anno.\nNel 1952 si ritir\u00f2 per la prima volta, ma rientr\u00f2 nel 1955 riprendendosi immediatamente il titolo mondiale dei medi. Robinson detiene diversi primati nel mondo della boxe, tra cui quello di essere stato il primo pugile a conquistare per ben 5 volte il titolo mondiale della sua categoria, record che raggiunse sconfiggendo Carmen Basilio nel 1958, riprendendosi il titolo che lo stesso Basilio gli aveva strappato sei mesi prima. Dopo una ricca e longeva carriera, si ritir\u00f2 per la seconda ed ultima volta l'11 novembre 1965, congedandosi come uno dei picchiatori pi\u00f9 temibili di sempre con i suoi 108 KO in 200 incontri.\nOltre a Basilio, sconfisse tutti i pi\u00f9 grandi pugili che ebbe occasione di incontrare: Jake LaMotta, Gene Fullmer, Carl 'Bobo' Olson, Henry Armstrong, Rocky Graziano e Kid Gavil\u00e1n. Noto per il suo stile di vita ostentato fuori dal ring, Robinson \u00e8 considerato l'iniziatore dell'entourage sportivo. Alla fine della carriera pugilistica, Robinson tent\u00f2 senza riuscirci quella di intrattenitore, dibattendosi in ristrettezze economiche fino alla morte, avvenuta nel 1989. Nel 2006 fu incluso in un francobollo commemorativo rilasciato dalla United States Postal Service.\nBiografia.\nLe origini.\nSugar Ray Robinson nacque Walker Smith Jr. ad Ailey, in Georgia (secondo il suo certificato di nascita), o a Detroit, nel Michigan (secondo la sua autobiografia), da Walker Smith, Sr. e Leila Hurst. Robinson era il pi\u00f9 giovane di tre figli; le due sorelle maggiori Marie ed Evelyn nacquero rispettivamente nel 1917 e nel 1919. Suo padre era un coltivatore di cotone, arachidi e mais in Georgia, e si spost\u00f2 insieme a tutta la famiglia a Detroit, dove inizialmente trov\u00f2 lavoro come operaio edile. Secondo Sugar Ray, Smith Sr., per sostenere la famiglia, fece in seguito due lavori contemporaneamente: miscelatore di cemento e manutentore di fognature. \"Si doveva alzare alle sei del mattino e ritornava a casa verso mezzanotte. Sei giorni su sette. L'unico giorno in cui potevo veramente vederlo era la domenica\u2026 Avrei voluto passare pi\u00f9 tempo con lui.\"\nAll'et\u00e0 di dodici anni, quando i genitori divorziarono, il giovane Walker Smith Jr. si trasfer\u00ec ad Harlem con la madre. Inizialmente voleva diventare un medico, ma dopo essere stato espulso dalla De Witt Clinton High school decise di diventare un pugile. Quando aveva quattordici anni tent\u00f2 di partecipare al suo primo torneo di pugilato, ma gli dissero che avrebbe potuto parteciparvi solo con una tessera che dimostrasse che era membro dell'AAU. Tuttavia, Robinson non riusc\u00ec ad iscriversi ed ottenne la tessera a sedici anni. Gli venne dato il nome di Ray Robinson dopo che ebbe aggirato le restrizioni della AAU fingendosi pi\u00f9 vecchio, grazie alla tessera di un suo amico di nome Ray Robinson. Il soprannome \"Sugar\", invece, gli venne dato da George Gainford, suo futuro manager, secondo il quale lo stile di Robinson era \"dolce come lo zucchero\", e da allora Smith Jr. venne chiamato \"Sugar\" Ray Robinson.\nGli idoli sportivi del giovane Robinson erano Henry Armstrong e Joe Louis. Anche quest'ultimo visse a Detroit, nel medesimo quartiere di Sugar, quando Ray aveva 11 anni e lui 17. Nella sua autobiografia Robinson disse di essere rimasto sconvolto dalla sconfitta che Louis sub\u00ec da Max Schmeling nel 1936, tanto da aver perfino pensato di abbandonare il pugilato. Fuori dal ring Robinson finiva frequentemente nei guai e venne spesso coinvolto nelle violente risse e battaglie fra bande rivali. A 16 anni, inoltre, si spos\u00f2. Ebbe un figlio dalla moglie, prima di divorziare, all'et\u00e0 di 19 anni.\nCarriera.\nCarriera da dilettante.\nTermin\u00f2 con una strabiliante serie di 85 vittorie consecutive (senza nemmeno una sconfitta), di cui ben 69 per KO o KO tecnico. Nel 1939 vinse il torneo dei Golden Gloves nella categoria dei pesi gallo e nel 1940 in quella dei pesi leggeri.\nCarriera da professionista.\nGli inizi ed il periodo nell'esercito statunitense.\nRobinson fece il suo debutto tra i professionisti il 4 ottobre 1940, battendo per KO al 2\u00ba round Joe Echevarria. Combatt\u00e9 e vinse altre 5 volte quell'anno, di cui 4 per KO. Nel 1941 sconfisse il campione del mondo in carica Sammy Angott, il futuro campione Marty Servo e l'ex campione Fritzie Zivic. Il match tra Robinson e Angott si svolse oltre al limite di peso della categoria dei pesi leggeri perch\u00e9 Angott non volle rischiare di perdere il suo titolo.\nRobinson sconfisse Zivic al Madison Square Garden di fronte a 20.551 persone, una cifra record per quei tempi. Robinson vinse i primi cinque round, secondo il \"New York Times\", prima dell'aggressiva rimonta di Zivic nei round 6 e 7. Robinson riusc\u00ec a controllare Zivic nelle due riprese successive e lo fece traballare nel 9\u00ba round. Alla fine di un 10\u00ba round molto serrato, Robinson venne dichiarato vincitore da tutti e tre i giudici di gara.\nNella rivincita, disputata nel gennaio 1942, Robinson mise KO Zivic al 10\u00ba round. Questa fu solo la seconda sconfitta prima del limite della carriera di Zivic, in pi\u00f9 di 150 incontri disputati. Robinson era riuscito a stenderlo anche nel round precedente, e all'atterramento successivo l'arbitro decise di porre fine all'incontro, nonostante le proteste da parte di Zivic e del suo angolo. Robinson vinse poi quattro incontri per KO, prima di dare la rivincita anche a Servo in un match che fin\u00ec ai punti con un verdetto controverso. Non tutti i giudici furono d'accordo.\nDopo aver vinto altri tre match, Robinson ad ottobre affront\u00f2 per la prima volta Jake LaMotta, che sarebbe poi diventato uno dei suoi pi\u00f9 grandi rivali. LaMotta venne sconfitto con verdetto unanime. Robinson pesava quasi 6\u00a0kg in meno di LaMotta ma riusc\u00ec a controllare il match e, a dire la verit\u00e0, i pugni pi\u00f9 pesanti furono i suoi.\nRobinson vinse in seguito altri tre scontri, incluse due vittorie su Izzy Jannazzo, dal 19 ottobre al 14 dicembre. Per le sue grandi prestazioni Sugar Ray venne nominato \"Fighter Of The Year\". Fin\u00ec il 1942 con un totale di 14 vittorie e nessuna sconfitta.\nRobinson raggiunse in seguito un record di 40\u20130, prima di perdere per la prima volta, nella sua carriera professionale, nella rivincita concessa a Jake LaMotta. LaMotta, che pesava circa 7 kg in pi\u00f9 di Robinson, lo atterr\u00f2 all'8\u00ba round e vinse con verdetto unanime. L'incontro si svolse nella sua citt\u00e0 natale, Detroit, e riusc\u00ec ad attrarre un pubblico da record. Dopo aver perso le prime riprese del match, LaMotta riusc\u00ec a rimontare nei round seguenti e vincere la contesa. Dopo aver vinto il terzo rematch con LaMotta poche settimane dopo, Robinson affront\u00f2 il suo idolo d'infanzia, l'ex campione Henry Armstrong. Si disse che Robinson accett\u00f2 l'incontro solamente perch\u00e9 Armstrong aveva bisogno di soldi ed era in difficolt\u00e0 economiche. Ai tempi Armstrong aveva gi\u00e0 un'et\u00e0 avanzata per un pugile ed in seguito Robinson afferm\u00f2 di averlo sfidato solo per aiutarlo. L'incontro termin\u00f2 per decisione unanime a favore di Ray.\nIl 27 febbraio 1943 Robinson venne arruolato nell'esercito statunitense, nuovamente col nome di Walker Smith. Ebbe una carriera militare breve, durata 15 mesi. Robinson, assieme a Joe Louis, fece varie esibizioni di pugilato di fronte alle truppe americane, finendo nei guai diverse volte. Litig\u00f2 con i suoi superiori per le discriminazioni razziali nei suoi confronti e rifiut\u00f2 di esibirsi quando gli venne detto che i soldati neri non potevano assistere ai suoi incontri. Nella seconda met\u00e0 del marzo 1944, Robinson era di stazione presso il Fort Hamilton di Brooklyn in attesa di una nave diretta in Europa, dove era in procinto di esibirsi in ulteriori match di esibizione. Tuttavia, il 29 marzo Sugar Ray spar\u00ec misteriosamente dalla sua caserma. Quando si svegli\u00f2 il 5 aprile presso il Fort Jay Hospital del Governors Island, aveva oramai perso il viaggio per l'Europa e fu inoltre accusato di diserzione. Lo stesso Robinson afferm\u00f2 di essere caduto dalle scale della sua caserma il 29 marzo e di soffrire di amnesia totale, dichiarando inoltre di non ricordare nulla da quel momento sino al 5 di aprile. Secondo la versione del pugile, il 1\u00ba aprile sarebbe stato trovato per le strade da un passante e portato all'ospedale. Nella sua relazione d'esame, un medico di Fort Jay concluse che le affermazioni di Robinson erano veritiere. \nRobinson venne esaminato dalle autorit\u00e0 militari, che gli diagnosticarono problemi mentali, e gli fu concesso di abbandonare la carriera militare il 3 giugno 1944. Pi\u00f9 tardi si lament\u00f2 che la stampa di settore aveva ingiustamente travisato la vicenda, bollandolo come un \"disertore\".\nDurante il servizio militare, Robinson fece amicizia con Joe Louis, e i due, al termine della guerra, si misero in affari insieme. Progettarono di iniziare un'attivit\u00e0 di distribuzione di liquori a New York, ma non riuscirono ad ottenere la licenza a causa del colore della loro pelle. Oltre alla rivincita persa con LaMotta, l'unico avversario di rilievo affrontato da Robinson in quel periodo fu Jos\u00e9 Basora nel 1945, in un match finito con un pareggio dopo 10 round.\nCampione dei welter e dominio della divisione.\nAl 1946 Robinson aveva combattuto 75 incontri, con un record di 73\u20131\u20131, e sconfitto tutti i pi\u00f9 grandi nomi dei pesi welter. Tuttavia rifiut\u00f2 di collaborare con la mafia, che ai tempi controllava parecchio il mondo della boxe, e gli venne negata la possibilit\u00e0 di combattere per il titolo della divisione.\nEbbe finalmente la chance di battersi per un titolo il 20 dicembre 1946, contro Tommy Bell. Robinson aveva gi\u00e0 sconfitto Bell ai punti con verdetto unanime l'anno precedente. I due si affrontarono per la corona resa vacante da Servo, che fu sconfitto in due occasioni da Sugar in incontri non validi per il titolo. Nell'incontro Robinson, che avrebbe affrontato Artie Levine un mese dopo, venne atterrato da Bell ma riusc\u00ec a rimettersi in piedi. L'incontro venne definito \"una guerra\", ma dopo 15 riprese Robinson riusc\u00ec a strappare una vittoria di misura, conquistando il titolo vacante dei welter.\nL'anno seguente, dopo quattro incontri non validi per la corona dei welter, Robinson difese per la prima il suo titolo contro il ventiduenne Jimmy Doyle, che all'8\u00ba round fin\u00ec KO. Prima di quel match Robinson ebbe un terribile sogno premonitore: avrebbe accidentalmente ucciso Doyle sul ring. Di conseguenza, per lo spavento Robinson decise inizialmente di non combattere l'incontro. Tuttavia, un prete ed un altro religioso lo convinsero ad affrontare ugualmente il match. L'incubo avuto da Ray si avver\u00f2 la notte del 25 giugno 1947, quando Robinson si impose per gran parte dell'incontro prima di stendere al tappeto Doyle privo di sensi con un potente gancio sinistro all'8\u00ba round. Inizialmente parve un normale KO, ma Doyle non si rialz\u00f2 pi\u00f9 e sembrava svenuto. Il giovane venne immediatamente trasportato al St. Vincent's Charity Hospital subito dopo la sfida ma non riprese pi\u00f9 conoscenza e mor\u00ec tragicamente poche ore dopo a causa dei danni riportati. Pi\u00f9 tardi, Robinson afferm\u00f2 che la morte di Doyle fu un \"colpo duro\" e difficile da superare.\nDopo la morte di Jimmy Doyle, Robinson fu oggetto di alcune accuse penali, inclusa una per omicidio preterintenzionale, ma fu dissolto successivamente da ognuna di esse. Dopo essere venuto a conoscenza delle intenzioni del giovane di comprare un'abitazione per la propria madre, Robinson don\u00f2 a quest'ultima le borse dei suoi quattro match successivi affinch\u00e9 potesse acquistare una casa tutta sua, per realizzare il sogno del figlio deceduto.\nNel 1948 Robinson combatt\u00e9 4 match, di cui uno solo valido per il titolo. Tra i pugili che sconfisse nei match non titolati figura il nome del futuro campione mondiale Kid Gavil\u00e1n, che Robinson batt\u00e9 ai punti in 10 round con un verdetto non unanime. Gavilan colp\u00ec l'avversario con pugni molto violenti ma Robinson riusc\u00ec ad imporsi nei round finali con una serie di jab e ganci sinistri. Nel 1949 disput\u00f2 16 incontri, ma difese il suo titolo in una sola circostanza. In quell'unica occasione affront\u00f2 nuovamente Gavilan in un'attesa rivincita. La prima parte del match fu molto serrata ma dalla met\u00e0 in poi Robinson prese il controllo della situazione. Gavilan avrebbe dovuto aspettare altri due anni per dare inizio al suo storico regno di campione dei welter.\nL'unico pugile a sostenere il confronto con Robinson quell'anno fu Henry Brimm, a Buffalo, con il quale pareggi\u00f2 in 10 riprese. Robinson combatt\u00e9 19 volte nel 1950. Difese con successo il suo titolo dei welter per l'ultima volta contro Charley Fusari. Robinson vinse un match squilibrato, in cui Fusari sub\u00ec anche un conteggio. Robinson don\u00f2 l'intera borsa del match Fusari, con l'eccezione di $1, alla ricerca contro il cancro.\nNel medesimo anno Robinson affront\u00f2 George Costner, che si faceva chiamare anch'egli \"Sugar\" e che, nelle settimane prima del match, dichiar\u00f2 di essere lui a meritare il soprannome di diritto. \"\u00c8 meglio che ci tocchiamo i guanti, perch\u00e9 questo \u00e8 l'unico round\", disse Robinson all'avversario quando i pugili furono chiamati al centro del ring. \"Sugar non \u00e8 il tuo nome. \u00c8 il mio.\" Dopodich\u00e9 Robinson mise KO Costner in 2 minuti e 49 secondi.\nIl titolo mondiale dei medi ed il primo ritiro.\nNella sua biografia Sugar afferm\u00f2 che il motivo del suo passaggio ai medi fu la difficolt\u00e0 a rimanere al di sotto del limite di peso dei welter. Tuttavia, la mossa aveva anche dei vantaggi economici rilevanti, dato che la categoria dei medi comprendeva alcuni dei pi\u00f9 grandi nomi della boxe dei tempi.\nRobinson decise di competere per il titolo dei medi della Pennsylvania nel 1950, affrontando con successo Robert Villemain. Pi\u00f9 avanti quell'anno sconfisse Jose Basora, con il quale aveva pareggiato in passato. Il velocissimo KO di Robinson in 50 secondi ai danni di Basora stabil\u00ec un record che sarebbe durato ben 38 anni. Robinson sconfisse poi il futuro campione della categoria Bobo Olson, che avrebbe affrontato e sconfitto altre tre volte, due di cui in sfide mondiali.\nIl 14 febbraio 1951 Robinson e LaMotta, che in quel momento era il campione mondiale dei medi, si incontrarono per la sesta e ultima volta. L'incontro, disputato nel giorno degli innamorati, pass\u00f2 alla storia come la versione pugilistica del \"Massacro di San Valentino\". Robinson conquist\u00f2 in modo incontestabile il mondiale dei medi con un KOT al 13\u00ba round.\nDopo aver tenuto a distanza LaMotta per i primi 10 round, Robinson si scaten\u00f2 su di lui in una serie di combinazioni selvagge che durarono tre round, finch\u00e9 l'arbitro dovette interrompere l'incontro e, per la prima volta in una carriera di 95 incontri da professionista, LaMotta venne sconfitto prima del limite.\nQuesto match, insieme ad altri dei 6 tra Robinson e LaMotta, venne rappresentato nel film \"Toro scatenato\" di Martin Scorsese. \"Mi sono battuto con Sugar Ray cos\u00ec tante volte che mi \u00e8 quasi venuto il diabete\", disse in seguito LaMotta. Dopo aver vinto il suo secondo titolo mondiale, Robinson si imbarc\u00f2 per un tour europeo che gli avrebbe fatto girare tutto il continente. Viaggiava con la sua Cadillac color rosa fenicottero, che ebbe un gran successo a Parigi, assieme ad un entourage di 13 persone, alcune delle quali portate \"solamente per farsi delle risate\". In Francia era considerato un vero e proprio eroe per aver sconfitto Jake LaMotta\u00a0\u2013 i Francesi odiavano LaMotta perch\u00e9 aveva sconfitto Marcel Cerdan nel 1949, togliendogli il titolo mondiale (Cerdan mor\u00ec in un incidente aereo mentre si stava recando negli Stati Uniti per combattere la rivincita con LaMotta).\nRobinson incontr\u00f2 persino il Presidente della Francia Vincent Auriol, baciando estemporaneamente sua moglie quattro volte, due per guancia, durante una cerimonia a cui presenziavano le pi\u00f9 alte autorit\u00e0 francesi. Durante il suo match a Berlino contro Gerhard Hecht, Robinson venne squalificato per aver colpito l'avversario ad un rene: era una mossa legale negli Stati Uniti ma non in Europa. L'incontro venne dichiarato \"no-contest\". A Londra, invece, perse il titolo mondiale dei medi contro Randy Turpin, in un sensazionale incontro finito ai punti in 15 riprese che costitu\u00ec l'apice della carriera del pugile inglese.\nTre mesi dopo, al Polo Grounds, di fronte a 60.000 tifosi, Robinson mise KO Turpin al 10\u00ba round, riprendendosi il titolo. Robinson era in vantaggio ai punti, ma in uno scontro Turpin gli procur\u00f2 un taglio alla testa.\nCon l'incontro a rischio, Robinson si trov\u00f2 costretto a tentare di chiuderlo al pi\u00f9 presto. Aggred\u00ec Turpin e lo atterr\u00f2, poi lo mise alle corde colpendolo in modo cos\u00ec scatenato da costringere l'arbitro ad interrompere l'incontro. Per festeggiare la vittoria di Robinson, gli abitanti di Harlem uscirono a ballare per le strade. In seguito alla riconquista del titolo, Robinson venne nuovamente nominato \"Fighter Of The Year\" per il 1951. L'anno seguente affront\u00f2 Bobo Olson in un rematch che vinse ai punti con verdetto unanime.\nPoi sconfisse l'ex campione del mondo Rocky Graziano in un incontro di tre round, prima di sfidare il campione dei mediomassimi Joey Maxim allo Yankee Stadium in un incontro valido per il titolo della categoria. Robinson si era costruito un buon margine di vantaggio sui cartellini di tutti e tre gli arbitri, ma la temperatura record di 39\u00a0\u00b0C che opprimeva lo stadio ebbe effetti devastanti a lungo termine e gli indebol\u00ec le gambe. L'arbitro Ruby Goldstein fu la prima vittima del caldo e dovette essere sostituito da un altro arbitro.\nRobinson fu una delle vittime successive, mentre pi\u00f9 tardi collassarono anche numerosi spettatori. Ray fu in grado di concludere il 13\u00ba round, ma alla campana di inizio del 14\u00ba non riusc\u00ec a rialzarsi dall'angolo. Venne decretata la sua sconfitta per KOT, l'unica prima del limite della sua intera carriera.\nLo stesso giorno dell'incontro, il 25 giugno 1952, Robinson si ritir\u00f2 con un record di 131-3-1-1 per dedicare il suo tempo all'intrattenimento, cantando e ballando. Tuttavia, dopo circa tre anni, a causa dello scarso successo riscosso come showman e del declino delle sue attivit\u00e0, decise di riprendere la strada del pugilato.\nIl ritorno e la seconda parte della carriera.\nNel gennaio del 1955 Robinson fece il suo ritorno sul ring. Pur essendo stato lontano dalla boxe per oltre due anni, il suo lavoro come ballerino lo aveva mantenuto in condizioni fisiche eccellenti: nella sua autobiografia Sugar Ray afferm\u00f2 che nelle settimane precedenti al suo debutto come danzatore in Francia, aveva corso per cinque miglia (8 chilometri) ogni mattina e ballato per cinque ore ogni sera. Disse inoltre che gli allenamenti fatti nel tentativo di intraprendere la sua nuova carriera furono pi\u00f9 duri di qualsiasi altro che avesse fatto durante la vita da pugile.\nAl suo rientro, nel 1955, vinse per KO il suo primo incontro, prima di perdere ai punti contro Ralph Jones. Tuttavia non si arrese e sconfisse Rocky Castellani ai punti, anche se con un verdetto non unanime. Sfid\u00f2 poi Bobo Olson, il campione in carica, per il titolo mondiale dei pesi medi. Riusc\u00ec a batterlo con un KO al 2\u00ba round e a conquistare la corona mondiale dei medi per la terza volta. A questa vittoria segu\u00ec la rivincita, un anno dopo, con in palio il titolo. In questo match (era la quarta volta che i due si affrontavano) Robinson stronc\u00f2 Olson con la velocit\u00e0 del suo gancio sinistro, mettendolo KO al 4\u00ba round e sconfiggendolo cos\u00ec per la quarta ed ultima volta.\nNel 1957 Robinson, ormai trentaseienne, perse il titolo contro Gene Fullmer. Fullmer combatt\u00e9 con il suo stile aggressivo e proteso in avanti per cercare di controllare Robinson, riuscendo anche ad atterrarlo. Robinson, tuttavia, not\u00f2 come Fullmer fosse vulnerabile al gancio sinistro. Per la rivincita, Fullmer era dato vincente per 3\u20131. Per i primi due round Robinson segu\u00ec i suoi spostamenti per tutto il ring, ma nel terzo cambi\u00f2 tattica, e fece in modo che fosse Fullmer ad assalirlo. All'inizio della quarta ripresa Robinson usc\u00ec allo scoperto, travolgendo l'avversario con i suoi pugni veloci e potenti; i due si scambiarono serie di colpi e all'apparenza sembravano combattere alla pari. Nel 5\u00ba round, tuttavia, Robinson riconquist\u00f2 in modo fulmineo il titolo, per la quarta volta, e lo fece con un veloce e micidiale gancio sinistro. Alcuni critici della boxe definirono quel gancio sinistro come \"il pugno perfetto\".\nFu la prima sconfitta per KO per Fullmer in 44 match e, quando qualcuno chiese a Robinson quanto, secondo lui, fosse stato veloce il suo gancio sinistro, rispose: \"Non saprei. Per\u00f2 il messaggio gli \u00e8 arrivato\". Pi\u00f9 tardi, quell'anno, Robinson perse il suo titolo contro l'ex campione dei welters Carmen Basilio, in 15 round intensissimi, davanti ai 38.000 spettatori che affollavano lo Yankee Stadium.\nSe lo riprese per\u00f2, incredibilmente, sei mesi pi\u00f9 tardi, con una quinta volta da record, sconfiggendo Basilio nella rivincita. Robinson ebbe difficolt\u00e0 con il peso e fu costretto ad un digiuno di 20 ore prima dell'incontro. Nei primi round danneggi\u00f2 gravemente l'occhio di Basilio, che al 7\u00ba era talmente gonfio da essere totalmente chiuso. Due dei giudici diedero a Robinson un ampio margine di vantaggio: 72\u201364 e 71\u201364. Il terzo giudic\u00f2 vincente Basilio per 69\u201364 e, quando il suo verdetto venne annunciato, venne fischiato da una folla di 19.000 persone. Il primo scontro con Basilio venne nominato Ring Magazine fight of the year da \"The Ring\" nel 1957, mentre il secondo ottenne il medesimo riconoscimento per il 1958.\nIl declino.\nL'anno seguente Sugar Ray disput\u00f2 solamente un incontro. Sconfisse per KO Bob Young al secondo round a Boston, nel suo unico match del 1959. Nel 1960, a ben 39 anni, decise di difendere il suo titolo contro Paul Pender. Alla vigilia Sugar era il gran favorito per 5\u20131. Tuttavia perse, ai punti e con un verdetto non unanime, di fronte ai 10.608 appassionati presenti al Boston Garden. Il giorno prima del match Pender dichiar\u00f2 di voler iniziare lentamente, aumentando il ritmo col proseguire della gara. Concretizz\u00f2 le sue intenzioni e sfin\u00ec Robinson che, pur avendolo ferito all'occhio, non riusc\u00ec a tenere il ritmo e fu bersagliato dagli attacchi dell'avversario, senza riuscire a ribattere a tono.\nLa possibilit\u00e0 di riconquistare il titolo per la sesta volta tent\u00f2 Robinson, che decise di sfidare nuovamente Pender. Nonostante i suoi sforzi, per\u00f2, Pender si aggiudic\u00f2 la rivincita ai punti, per decisione unanime. Il 3 dicembre del medesimo anno Robinson affront\u00f2 nuovamente Gene Fullmer per il titolo WBA dei medi, ma la gara fin\u00ec con un pareggio e il titolo rimase nelle mani Fullmer. I due si incontrarono nuovamente, per la quarta volta, e Fullmer vinse ai punti con verdetto unanime. Fu l'ultima volta in cui Robinson si batt\u00e9 per il titolo mondiale.\nRobinson trascorse il resto degli anni sessanta disputando incontri della durata di 10 round. Nell'ottobre 1961 sconfisse ai punti Denny Moyer, che di l\u00ec a qualche anno sarebbe diventato campione del mondo. Partito come favorito per 12\u20135, il quarantunenne Robinson riusc\u00ec a battere l'avversario ventiduenne mantenendo la distanza ed evitando gli scontri ravvicinati. Nella rivincita, avvenuta quattro mesi dopo, Moyer sconfisse Robinson ai punti sottoponendolo ad una implacabile pressione. Moyer vinse per 7-3 secondo tutti e tre i giudici di gara. Robinson perse altre due volte nel 1962, prima di vincere sei incontri consecutivi contro avversari poco quotati.\nNel giugno 1963 Robinson perse per decisione unanime contro l'ex campione nonch\u00e9 \"Hall of Famer\" Joey Giardello. Giardello riusc\u00ec ad atterrare Robinson nel 4\u00ba round, ma il quarantaduenne campione, quando il conteggio dell'arbitro arriv\u00f2 al 9, riusc\u00ec a rimettersi in piedi. Robinson rischi\u00f2 anche di essere nuovamente atterrato nel 6\u00ba round, ma venne salvato dalla campana. Cerc\u00f2 di dare il massimo nelle due riprese successive ma nella parte finale di gara era oramai sfinito. Dopo quella sconfitta Sugar Ray intraprese un nuovo tour europeo. Robinson sal\u00ec sul ring per l'ultima volta nel 1965, a 44 anni. Perse ai punti contro Joey Archer.\nIl famoso giornalista sportivo Pete Hamill disse che vedere Robinson perdere contro Archer fu una delle esperienze pi\u00f9 tristi della sua vita. Robinson fin\u00ec perfino al tappeto e Hamill sottoline\u00f2 come Archer non avesse affatto un pugno da KO; lo stesso Archer ammise in seguito che quella fu solo la seconda volta della sua carriera in cui era riuscito a procurare un \"knockdown\" ad un avversario. Il pubblico di 9.023 persone del Civic Arena di Pittsburgh onor\u00f2 comunque Robinson con diverse standing ovation, persino nei momenti in cui veniva travolto dai pugni dell'avversario. L'11 novembre 1965 Robinson annunci\u00f2 il suo ritiro definitivo dalla boxe dicendo: \"Odio tirare troppo in lungo per avere un'altra chance\". Si ritir\u00f2 con un record di 174 vittorie, di cui 109 per KO, 19 sconfitte, 6 pareggi e 2 \"no-contest\", congedandosi come uno dei picchiatori pi\u00f9 temibili della storia del pugilato.\nDopo il ritiro.\nNella sua autobiografia Robinson dichiar\u00f2 che nel 1965 era a pezzi e ridotto piuttosto male finanziariamente, avendo speso tutti i 4.000.000 di dollari guadagnati in pi\u00f9 di 20 anni di carriera dentro e fuori dal ring. Un mese dopo il suo ultimo match, Robinson venne onorato con un Sugar Ray Robinson Night il 10 dicembre 1965 al Madison Square Garden di New York. Durante la cerimonia gli venne tributato un massiccio trofeo. Tuttavia, nel suo piccolo appartamento a Manhattan non c'era un solo mobile con le gambe forti a sufficienza per sostenerlo. Nel 1966 vest\u00ec i panni di Biff Bower nella serie \"Land of the Giants\", impersonando un ex pugile proprietario di un club e suonatore di tromba.\nPochi ricordano le sue due partecipazioni (nell'episodio \"The Contenders\") nella terza stagione di \"Missione Impossibile\" nel 1968. Nel 1969 fond\u00f2 lo Sugar Ray Robinson Youth Foundation per i quartieri degradati dell'area di Los Angeles. La fondazione non sostiene alcun programma che riguardi il pugilato. Robinson incominci\u00f2 ad avere gravi problemi di salute: gli fu diagnosticato il diabete mellito che venne curato con l'insulina. Negli ultimi anni gli venne diagnosticata la malattia di Alzheimer, che lo condusse alla morte all'et\u00e0 di 67 anni. Robinson venne sepolto all'Inglewood Park Cemetery ad Inglewood, California.\nStile di combattimento.\nRobinson era un pugile dotato di una scioltezza che gli arrivava probabilmente dalla seconda delle sue passioni, la danza. Viceversa, aveva tentato di trasporre nella danza il suo modo di muoversi sul ring, sciolto ma atletico ed estremamente ritmato. Fluidit\u00e0 a parte, di tutto il resto non gli mancava niente, dalla velocit\u00e0 del jab alla potenza del KO. Disponeva, insomma, di una versatilit\u00e0 assolutamente fuori dalla norma. Con la sua statura di 180\u00a0cm, Robinson era un peso welter altissimo, e anche come medio \u00e8 stato tra i pi\u00f9 alti campioni del mondo di ogni tempo (Carlos Monz\u00f3n, ad esempio, anch'egli peso medio di alta statura, misurava 181\u00a0cm). La dotazione tecnica sopraffina che gli permetteva di boxare con uguale efficacia a distanza quanto nei corpo a corpo, insieme alla statura e all'eccezionale potenza, ne fecero uno degli stilisti-puncher pi\u00f9 formidabili di ogni tempo.\nI riflessi e le insuperabili capacit\u00e0 di scelta dei tempi gli consentivano di essere anche un grande colpitore d'incontro.\nA tutto ci\u00f2 Robinson univa una visione tattica che gli consentiva di adattare la sua scherma a qualsiasi tipo di avversario: riusciva a dominare tanto i pugili aggressori-in fighter, quanto i picchiatori, quanto gli stilisti-puncher come lui. Secondo Bert Sugar, uno dei pi\u00f9 autorevoli osservatori di pugilato, \"Robinson poteva infliggere un pugno da KO perfino arretrando.\"\nNon aveva differenza tra le due mani, abili e potenti in modo identico e da cui partiva una straordinaria variet\u00e0 di colpi, tutti ugualmente efficaci. Secondo un articolo di TIME del 1951, \"Il repertorio di Robinson, che esplode con uguale velocit\u00e0 e potenza da entrambi i pugni, comprende qualsiasi colpo, dal bolo al gancio, ad altri che gli vengono cos\u00ec al momento.\" Robinson riteneva che quando un pugile si allena ad un certo livello, la tecnica e le reazioni diventano quasi dei riflessi condizionati. \"Non pensi pi\u00f9, \u00e8 solo istinto. Se ti fermi a pensare, sei finito.\"\nI rivali storici.\nPur avendo incontrato campioni di valore assoluto anche tra i welter (Sammy Angott, Marty Servo, Fritzie Zivic, Kid Gavil\u00e1n), si pu\u00f2 dire che in quella categoria Robinson non avesse rivali. Fino al 1950, quando decise di passare tra i medi, Robinson come welter era sostanzialmente imbattuto, perch\u00e9 dell'unica sconfitta subita in quella categoria (da parte di LaMotta, nel 1943), a causa della differenza di peso si pu\u00f2 dire che si trattasse di un incontro tra un peso welter e un peso medio.\nSalendo di categoria, Robinson si ritrov\u00f2 tra antagonisti molto pi\u00f9 competitivi rispetto a lui di quanto lo fosse qualsiasi welter. Anche perch\u00e9 alcuni di essi, di valore assoluto quali Basilio e Fullmer, erano pi\u00f9 giovani e si batterono con Robinson in un'et\u00e0 in cui la stragrande maggioranza dei pugili ha una competitivit\u00e0 ridotta, logorata dagli anni e dal peso della carriera. La grandezza di Robinson, in ogni caso, deve essere valutata anche tenendo conto degli avversari della seconda parte della propria carriera.\nSarebbe stato uno dei pi\u00f9 grandi di ogni tempo se non fosse rientrato dopo il ritiro del 1952. Invece lo fece, e sconfisse fior di campioni nel fiore degli anni quali Olson, Basilio e Fullmer che, con il loro valore, fanno brillare ancora di pi\u00f9 quello di Robinson. I seguenti sono i rivali a cui Robinson contese con successo il mondiale dei medi. I mondiali successivi persi contro Pender non fanno storia: se Robinson lo avesse incontrato a 28 anni, anzich\u00e9 a 38, le cose sarebbero probabilmente andate diversamente.\nJake LaMotta.\n\u00c8 l'unico dei grandi rivali di Robinson che avesse la sua stessa et\u00e0. Di 7\u00a0cm pi\u00f9 basso, LaMotta era un pugile aggressore-in fighter, stile di cui \u00e8 un'icona, insieme a pugili del calibro di Harry Greb e Rocky Marciano. LaMotta era temutissimo per la carica distruttiva con cui incalzava l'avversario e per le doti di incassatore. Robinson lo incontr\u00f2 per la prima volta nel 1942, quando era ancora un welter, mentre LaMotta era un peso medio naturale, e lo batt\u00e9 ai punti con un verdetto unanime.\nL'anno seguente, tuttavia, LaMotta inflisse a Robinson la prima sconfitta della sua carriera, mandandolo al tappeto al primo round e concludendo l'incontro con un chiaro vantaggio ai punti. I successivi quattro incontri andarono tutti a Robinson.\nL'ultimo \u00e8 quello del cosiddetto massacro di San Valentino, svoltosi il 14 febbraio 1951, in cui Robinson, al termine di un incontro durissimo, batt\u00e9 LaMotta per KO tecnico al 13\u00ba round, la prima vera sconfitta prima del limite subita da \"Raging Bull\". L'incontro dovette essere fermato dall'arbitro: LaMotta era sfinito e abbandonato sulle corde, mentre Robinson infieriva, senza per\u00f2 riuscire ad abbatterlo. Fu un match cos\u00ec tremendo che LaMotta non fu pi\u00f9 lo stesso di prima.\nRandy Turpin.\nTurpin era un grande talento, un pugile completo di tecnica, stile e potenza. Era fragile solo psicologicamente.\nDi sette anni pi\u00f9 giovane di Robinson, a cui assomigliava anche nella struttura fisica (era pi\u00f9 basso di soli 3\u00a0cm), Turpin batt\u00e9 Robinson il 10 luglio del 1951, ai punti in 15 riprese, togliendogli il titolo e diventando campione del mondo a soli 23 anni. Due mesi pi\u00f9 tardi Robinson si riprese il titolo, dominando Turpin e infliggendogli una punizione che gli segn\u00f2 il resto della vita. La folgorante fama mondiale che Turpin aveva ricevuto dalla vittoria su Robinson, e il crollo altrettanto improvviso che fece seguito, contribuirono probabilmente a creare in Turpin un dramma psicologico che lo avrebbe condotto alla rovina e al suicidio.\nBobo Olson.\nOlson era di sette anni pi\u00f9 giovane di Robinson e quasi altrettanto alto. I due erano separati da una differenza di stile molto evidente, a cui Olson suppliva con una potenza ed una resistenza eccezionali. Robinson lo incontr\u00f2 e sconfisse 4 volte, di cui 3 con tremendi KO. Nei primi due incontri Olson aveva 22 e 23 anni e un'esperienza sicuramente non sufficiente a contrastare un campione come Robinson che, come se non bastasse, era all'apice dell'efficienza fisica e della carriera.\nCi\u00f2 nonostante, nel secondo dei 4 incontri, che avvenne subito dopo i due molto pesanti che Robinson aveva dovuto sostenere contro Randy Turpin, tutti si aspettavano che Olson venisse sconfitto facilmente. Fin\u00ec invece ai punti e fu l'incontro in cui Olson cre\u00f2 pi\u00f9 difficolt\u00e0 a Robinson. I due incontri successivi, avvenuti dopo il rientro di Robinson del 1955 e dopo che Olson aveva dimostrato il proprio valore conquistando e detenendo per due anni il titolo mondiale, dimostrarono in due sfide mondiali la superiorit\u00e0 schiacciante del tipo di boxe di Robinson rispetto a quella praticata da Olson, la cui carriera, dopo i due match con Robinson, non fu pi\u00f9 la stessa.\nGene Fullmer.\nDi dieci anni pi\u00f9 giovane di Robinson, Fullmer era di 8\u00a0cm pi\u00f9 basso, ma aveva una struttura fisica estremamente solida, che ne faceva un picchiatore molto temuto e dalla grande resistenza, con una boxe d'assalto che metteva in difficolt\u00e0 chiunque. Robinson lo incontr\u00f2 quattro volte in incontri validi per il titolo.\nNel primo incontro, nel 1957, Fullmer mise Robinson al tappeto, battendolo ai punti e togliendogli il mondiale. Nel secondo Robinson inflisse a Fullmer uno dei due KO subiti in tutta la carriera. La terza sfida termin\u00f2 con un pareggio, mentre nella quarta prevalse ancora Fullmer ai punti.\nCarmen Basilio.\nBasilio era di sei anni pi\u00f9 giovane di Robinson ed aveva una struttura fisica molto diversa, essendo alto 169\u00a0cm, 11 in meno, fatto che lo costringeva ad una tattica d'assalto in cui Basilio era specializzato, pur essendo dotato anche di stile. Basilio incontr\u00f2 Robinson 2 volte, nel 1957 e nel 1958. Entrambi gli incontri erano validi per il mondiale dei medi e finirono ai punti dopo 15 round, con verdetti non facili da emettere.\nIl primo fu vinto da Basilio, il secondo da Robinson, e furono tra i mondiali pi\u00f9 avvincenti della storia dei medi. Basilio ne usc\u00ec logorato, nei pochi match che sostenne da l\u00ec al suo ritiro, tra cui i due mondiali persi per KO contro Gene Fullmer, non fu pi\u00f9 il pugile che era stato fino agli scontri con Robinson. Robinson, ugualmente, dopo gli incontri con Basilio, si batt\u00e9 con Fullmer. A dispetto dell'et\u00e0, Robinson pareggi\u00f2 un incontro, ne vinse uno con un KO strabiliante e ne perdette due ai punti.\nVita personale.\nRobinson spos\u00f2 Marjore Joseph nel 1938; il matrimonio fu annullato lo stesso anno. Il loro figlio, Ronnie Smith (che diventer\u00e0 pattinatore professionista di roller derby), nacque nel 1939. Robinson incontr\u00f2 la sua seconda moglie, Edna Mae Holly, una nota ballerina che si esibiva al Cotton Club e che aveva girato l'Europa con Duke Ellington e Cab Calloway, nel 1940. Secondo lo stesso Robinson, la incontr\u00f2 in una piscina che frequentava dopo gli allenamenti di pugilato. In un tentativo di attirare la sua attenzione, un giorno la spinse nella piscina e finse che si trattasse di un incidente. Il tentativo fu trattato con sdegno, cos\u00ec Robinson fu costretto a comparire al nightclub dove lei ballava e a presentarsi. Incominciarono a frequentarsi e si sposarono nel 1943. Ebbero un figlio, Ray Robinson, Jr. (nato nel 1949) e divorziarono nel 1960. Nell'aprile 1959, la sorella pi\u00f9 vecchia di Robinson, Marie, mor\u00ec di cancro all'et\u00e0 di 41 anni.\nNel 1965 Robinson spos\u00f2 Millie Wiggins Bruce, di diversi anni maggiore di lui, e la coppia si stabil\u00ec a Los Angeles. Quando Robinson si ammal\u00f2, il figlio minore accus\u00f2 la matrigna di tenerlo sotto l'effetto di medicinali e di manipolarlo. Secondo Ray Robinson Jr., quando la madre di Sugar Ray mor\u00ec, Sugar Ray non pot\u00e9 essere presente ai funerali perch\u00e9 Millie lo drogava e lo plagiava. Tuttavia, Robinson era stato ricoverato all'ospedale il giorno prima della morte della madre, perch\u00e9 la pressione del sangue gli si era alzata a causa dell'agitazione.\nRobinson Jr. and Edna Mae rivendicarono anche di essere stati tenuti lontani da Robinson da Millie durante gli ultimi anni della sua vita. Robinson era molto rispettato per la sua disciplina dal jazzista Miles Davis.\nSugar Ray Robinson secondo gli altri campioni.\nMuhammad Ali, che nel corso della sua carriera si vantava, in modo spettacolare di essere: \"The Greatest\", il pi\u00f9 grande, ha in realt\u00e0 classificato Robinson come pi\u00f9 grande pugile di ogni tempo \"Pound by Pound\" ovvero il migliore attraverso tutte le categorie di peso. \nAltri grandi pugili, come Joe Louis, Sugar Ray Leonard, Jake LaMotta, hanno espresso pareri del tutto simili a quello di Ali.\nSe sulle qualit\u00e0 sportive sono tutti d'accordo, esiste chi ha qualche riserva sulle doti umane.\nCarmen Basilio fu intervistato per un documentario della HBO su Sugar Ray Robinson intitolato \"The Dark Side of a Champion\" (\"Il lato oscuro di un campione\"). Basilio disse che nonostante rispettasse il talento di Robinson sul ring, non gli piaceva affatto come persona, al punto di chiamarlo \"son of a bitch\" (\"figlio di puttana\"). Basilio disse che a suo parere Robinson era la pi\u00f9 arrogante e sgradevole delle persone che si potesse pensare di incontrare."}
{"id": "767160", "revid": "1821847", "url": "https://it.wikipedia.org/wiki?curid=767160", "title": "Hans Luther", "text": "Fu Cancelliere del Reich dal 15 gennaio 1925 al 12 maggio 1926.\nNel 1930 fu nominato alla presidenza della Reichsbank. Poco dopo fu nominato ambasciatore negli Stati Uniti d'America, una posizione che tenne dal marzo del 1933 fino al 1937, quando diede le dimissioni."}
{"id": "767161", "revid": "1613185", "url": "https://it.wikipedia.org/wiki?curid=767161", "title": "Pericle Fazzini", "text": "Biografia.\nInizia la propria formazione nella bottega del padre Vittorio, falegname; grazie all'aiuto del poeta Mario Rivosecchi nel 1930 si trasferisce a Roma, dove studia alla Scuola libera del nudo.\nNel 1931 vince il concorso per un monumento al cardinale Dusmet (che per\u00f2 non realizzer\u00e0 mai); nel 1932 e nel 1933 partecipa al concorso per il Pensionato artistico nazionale ottenendo una borsa di studio, che vince grazie all'altorilievo \"Uscita dall'arca\". Nel 1933 espone con Alberto Ziveri e Giuseppe Grassi presso la galleria di Dario Sabatello; nel 1934 espone a Parigi il \"Ritratto di Anita\" che viene acquistato dal Museo Jeu de Paume.\nNel 1935 partecipa alla II Quadriennale di Roma ottenendo un premio per gli altorilievi \"Danza\" e \"Tempesta\". Espone di nuovo con successo a Parigi e Roma e nel 1938 apre un suo studio a Via Margutta, dove rester\u00e0 per tutta la vita. Partecipa alla Biennale di Venezia con diverse sculture (\"Ritratto di Ungaretti\", \"Giovane che declama\", \"Giovane che ascolta\").\nPartecipa a \"Corrente\", rivista d'arte milanese che raccoglie i principali artisti italiani e partecipa alla seconda esposizione del movimento.\nNel 1940 sposa Anita Buy, poi parte per il servizio militare a Zara, eseguendo disegni per le riviste \"Primato\", \"Documento\", \"Domus\".\nTornato a Roma nel 1943 scolpisce il \"Ragazzo con i gabbiani\"; ispirato al clima bellico \u00e8 invece \"Il fucilato\".\nNel 1947 vince il Premio Torino con l'opera \"Anita in piedi\" e partecipa alla mostra del Fronte Nuovo per le Arti, con Emilio Vedova, Renato Guttuso.\nNel 1949 vince il Premio Saint Vincent con l'opera \"Sibilla\" e partecipa alla mostra Twentieth-Century Italian Art al MoMa di New York\nNel 1951 tiene la sua prima antologica alla Fondazione Premi Roma; nel 1952 espone a New York; torna alla Biennale di Venezia nel 1954, vincendo il primo premio per la scultura.\nNel 1955 inizia ad insegnare all'Accademia di Firenze, mentre dal 1958 fino al 1980 insegna all'Accademia di Belle Arti di Roma.\nTra la fine degli anni cinquanta e gli anni sessanta lavora a progetti monumentali imponenti non sempre realizzati: portale della chiesa di San Giovanni Battista sull'A1; Fontana per il Palazzo dell'ENI a Roma, Monumento per la Resistenza ad Ancona, Monumento a Kennedy (mai realizzato; il bozzetto \u00e8 a Grottammare, nella piazza che porta il nome dell'artista). Sin dagli anni Quaranta, fu un frequentatore assiduo della Messa degli Artisti di Piazza del Popolo a Roma, e un amico del suo fondatore, Mons. Ennio Francia.\nNel 1961 espone a Darmstadt; nel 1962 a D\u00fcsseldorf, nel 1963 la prima di numerose mostre in Giappone.\nNel 1970 inizia \"la Resurrezione\" per la Sala Nervi in Vaticano, e i contatti con papa Paolo VI lo portano ad inaugurare il 28 settembre 1977 la sua opera pi\u00f9 famosa.\nDue importanti antologiche ripercorrono la sua carriera: ad Avezzano nel 1983 e alla Galleria nazionale d'arte moderna e contemporanea nel 1984.\nMuore a Roma il 4 dicembre 1987.\nPericle Fazzini \u00e8 tra i maggiori e pi\u00f9 celebri esponenti della scultura internazionale. Le sue opere sono conservate nelle maggiori collezioni private e nei musei pi\u00f9 importanti del mondo tra cui l'Hakone open air museum in Giappone, la Collezione Peggy Guggenheim di Venezia, la Tate Gallery di Londra, la Galleria nazionale d'arte moderna di Roma, l'Art Institute di Chicago, il Momat di Tokyo ed il Museo d'arte contemporanea di Montr\u00e9al.\nDopo la sua morte numerose sono state le retrospettive a lui dedicate e realizzate in musei e spazi pubblici prestigiosi, come il Setagaya art Museum di Tokyo, la splendida cornice dei sassi di Matera, Villa d'Este di Tivoli ed il Sacro Cuore a Parigi.\nTra i suoi allievi pi\u00f9 vicini Vito Pancella (1945-2005) ed attualmente in attivit\u00e0 Gino Giannetti.\nOpere.\nCinquanta opere sono esposte al Museo Pericle Fazzini di Assisi; tra le pi\u00f9 significative ci sono:\nPericle Fazzini nei musei.\nBasilicata.\nNella sala 4: Donna che si asciuga, Donna nel vento, Volto d\u2019angelo (un particolare del Palazzo di Giustizia di Pisa), Sibilla\nCalabria.\nSicilia"}
{"id": "767163", "revid": "253269", "url": "https://it.wikipedia.org/wiki?curid=767163", "title": "Linda Fiorentino", "text": "Biografia.\nNata in Pennsylvania, ma cresciuta nel New Jersey, da una famiglia di origini italiane, si trasferisce dopo gli studi nei primi anni ottanta a New York per studiare recitazione.\nQui lavora come cameriera nello stesso bar dove lavora un altro aspirante attore, Bruce Willis, con il quale condivide l'appartamento. \u00c8 in questo periodo che ottiene la parte per il suo primo film \"Crazy for You - Pazzo per te\". Successivamente recita in \"Fuori orario\" di Martin Scorsese. Si mette in luce nel 1994 con il ruolo di Bridget ne \"L'ultima seduzione\", diretto da John Dahl, in cui ridefinisce la figura della dark lady. Questa interpretazione le fa vincere vari premi della critica e le apre la strada a film pi\u00f9 ambiziosi come il thriller \"Jade\", diretto da William Friedkin, e che vede nel cast altri attori italo-americani come David Caruso e Chazz Palminteri. Il film per\u00f2 si rivela un fiasco al botteghino, cos\u00ec come scarso successo ottengono i successivi \"Specchio della memoria\" e \"Colpo di fulmine\" (1997).\nNel 1997 \u00e8 la protagonista femminile del blockbuster di fantascienza \"Men in Black\", e per la prima volta raggiunge il grande pubblico. Anche dopo questo successo, per\u00f2, preferisce dedicarsi a progetti pi\u00f9 piccoli anzich\u00e9 ai faraonici film hollywoodiani. E cos\u00ec gli anni successivi la vedono interprete di film di medio-basso budget, come il comico-grottesco \"Dogma\", \"Un perfetto criminale\" con Kevin Spacey, e \"Per amore... dei soldi,\" che la vede accanto a un mostro sacro del cinema come Paul Newman. L'ultimo film interpretato da Linda Fiorentino \u00e8 \"Liberty Stands Still\" del 2002. Dopo di allora, infatti, l'attrice decide di dedicarsi all'attivit\u00e0 di produttrice.\nDoppiatrici italiane.\nNelle versioni in italiano dei suoi film, Linda Fiorentino \u00e8 stata doppiata da:"}
{"id": "767166", "revid": "2213260", "url": "https://it.wikipedia.org/wiki?curid=767166", "title": "Hermann M\u00fcller", "text": "Fu Cancelliere della Repubblica di Weimar dal 27 marzo all'8 giugno 1920 e dal 28 giugno 1928 al 27 marzo 1930.\nPrimi anni di vita.\nNacque il 18 maggio 1876 a Mannheim, figlio di Georg Jakob M\u00fcller (nato nel 1843), un produttore di spumante e distributore di vino da G\u00fcdingen, localit\u00e0 nei pressi di Saarbr\u00fccken, e di sua moglie Karoline (nata a Vogt nel 1849, morta nel 1931), originaria di Francoforte sul Meno. M\u00fcller studi\u00f2 a Mannheim al Realgymnasium e, dopo che suo padre nel 1888 si trasfer\u00ec a Niederl\u00f6\u00dfnitz, nei pressi di Dresda. Nel 1892, dopo la morte del padre, dovette lasciare la scuola a causa di difficolt\u00e0 finanziarie e inizi\u00f2 a Francoforte un periodo di apprendistato (\"kaufm\u00e4nnische Lehre\"). Lavor\u00f2 a Francoforte e a Breslavia e nel 1893 ader\u00ec al Partito socialdemocratico tedesco.\nCarriera politica.\nPrima della rivoluzione del 1918.\nDal 1899 al 1906 ha lavorato come redattore per il giornale socialista G\u00f6rlitzer Volkswacht. Dal 1903 al 1906 \u00e8 stato membro del parlamento locale, Stadtverordneter (in italiano: Consigliere comunale) e funzionario di partito, Unterbezirksvorsitzender (in italiano: Presidente di un Sottodistretto). August Bebel lo ha nominato nel 1906 per il consiglio di amministrazione della SPD nazionale. A quel tempo, M\u00fcller ha modificato la sua visione politica spostandosi verso una sinistra socialdemocratica pi\u00f9 \"centrista\", in opposizione sia ai \"revisionisti\" sia alla sinistra radicale di Rosa Luxemburg. Insieme a Friedrich Ebert M\u00fcller \u00e8 riuscito nel 1909 a creare il Parteiausschuss (in italiano: Comitato di Partito), che doveva occuparsi di argomenti interni al partito. Noto per la sua calma, la laboriosit\u00e0, integrit\u00e0 e razionalit\u00e0, M\u00fcller non possedeva carisma. Nel 1909, ha provato a impedire l'elezione di Otto Braun per il consiglio, ma senza riuscirvi, ponendo le basi per un lungo corso di contrapposizione e animosit\u00e0. \nGrazie alla conoscenza delle lingue straniere, M\u00fcller venne nominato rappresentante della SPD sia alla Seconda Internazionale sia alle Convention dei partiti socialisti in altri paesi dell'Europa occidentale. Alla fine di luglio del 1914, venne inviato a Parigi per negoziare con i socialisti francesi una posizione comune nei confronti delle proposte di prestito di guerra dei rispettivi paesi. Non venne raggiunto alcun accordo, tuttavia, e prima che M\u00fcller fosse in grado di riferire quanto avuto luogo, la SPD aveva gi\u00e0 deciso di sostenere i primi prestiti di guerra al Reichstag. \nDurante la prima guerra mondiale, M\u00fcller ha sostenuto la Burgfrieden. Venne precettato dalla leadership del Partito Socialdemocratico per mediare con l'ala sinistra del partito e come censore interno del giornale del partito Vorw\u00e4rts, per evitare la totale censura da parte delle autorit\u00e0 militari. M\u00fcller era vicino al gruppo di Eduard David e ha sostenuto nell'ottobre 1918, sia il Trattato di Brest-Litovsk con la Russia sia l'appoggio del Partito Socialdemocratico al governo di Max von Baden. Nel 1916 fu il primo eletto in un'elezione, fu anche membro del Reichstag fino al 1918. \nDal 1918 al 1919.\nNel corso della rivoluzione tedesca del 1918-1919, fu membro del consiglio esecutivo della Grande Berlino (Vollzugsrat der Arbeiter- und Soldatenr\u00e4te, in italiano, Consiglio esecutivo dei Lavoratori e dei Soldati) in rappresentanza della leadership del partito SPD, argomentando in favore di elezioni per l'Assemblea nazionale di Weimar. In seguito ha pubblicato un libro sulla sua esperienza durante la rivoluzione. \nNel gennaio del 1919, venne eletto all'Assemblea Nazionale. Nel febbraio dello stesso anno divenne presidente della Germania nominando Philipp Scheidemann come Ministerpr\u00e4sident (in italiano: capo del governo). Nel 1919 e dal 1920 al 1928, fu anche capo della frazione parlamentare (Fraktionsvorsitzender) dell'Assemblea nazionale e poi del Reichstag. Venne poi nominato presidente della commissione del Reichstag per gli affari esteri. Dal 1920, fu candidato per il Reichstag per la Franconia cambiando il suo nome in M\u00fcller-Franken, per distinguersi dagli altri membri nominati M\u00fcller. \nDopo le dimissioni di Scheidemann nel giugno 1919, M\u00fcller rifiut\u00f2 la successione come capo del governo. Sotto il governo presieduto da Gustav Bauer, M\u00fcller il 21 giugno 1919 divenne Reichsau\u00dfenminister (Ministro degli Esteri). In questa veste, si rec\u00f2 il 29 giugno 1919 a Versailles e con il ministro coloniale Johannes Campana firm\u00f2 il trattato di pace per la Germania. \nDopo le dimissioni di Bauer, e al tentativo di colpo di stato del marzo 1920, M\u00fcller accett\u00f2 l'offerta di Ebert di diventare cancelliere formando un nuovo governo. Sotto la sua guida, il governo soppresse le rivolte di sinistra, come nella regione della Ruhr, esortando, su richieste degli Alleati, al disarmo delle Einwohnerwehren, vere e proprie organizzazioni paramilitari della Guardia Civile. Dopo aver ammesso alcuni membri della sinistra nell'appena creata Sozialisierungskommission (commissione sulla socializzazione), M\u00fcller pens\u00f2 che solo in questo modo i lavoratori sarebbero stati disposti ad accettare le decisioni della Commissione. In materia di politica sociale, al tempo di M\u00fcller come cancelliere vide l'approvazione di un certo numero di progressive riforme sociali. Nel maggio 1920 venne contrastata una legge sulla disabilit\u00e0 quando questa dall'aprile 1920 stabiliva che tutti i datori di lavoro pubblici e privati, con pi\u00f9 di venti dipendenti erano obbligati ad assumere disabili con almeno una riduzione del 50% nella loro capacit\u00e0 di lavorare. La Law School di base, fondata il 28 aprile 1920, introdusse un percorso comune di quattro anni nelle scuole elementari per tutti i bambini tedeschi. Furono riscontrati notevoli miglioramenti per le condizioni di vita dei disoccupati, con il massimo vantaggio per i singoli uomini di et\u00e0 superiore ai 21 anni il cui sussidio venne aumentato, nel maggio 1920, tra 5 e 8 marchi. Contemporaneamente vennero aumentate le tariffe massime stabilite nell'aprile 1919. \nIl 29 marzo 1920 il Reichstag approv\u00f2 una legge del Reich sull'imposta sul reddito, insieme con una sulle imposte sulle societ\u00e0 e una tassa patrimoniale. La legge Stipendio-riforma, approvata nel mese di aprile 1920, aument\u00f2 notevolmente gli stipendi dei dipendenti pubblici. Nel mese di maggio 1920, all'ufficio del Reich del lavoro furono imposte delle precise linee guida al fine di \"assegnare il lavoro, amministrare il lavoro, proteggere il lavoratore dalla disoccupazione, e, in generale gestire tutte le problematiche relative al lavoro\". Il Codice del Reich delle assicurazioni del maggio 1920 stabiliva le condizioni dei feriti e dei superstiti di guerra feriti ponendoli a carico del servizio nazionale attraverso uno specifico trattamento terapeutico al fine di migliorare il loro benessere sociale. Tutto questo aveva l'obiettivo finale di reintegrare i disabili nel mondo del lavoro. Il Welfare Act rese come doverosa l'attivazione di un sistema di welfare pubblico al fine di assistere i disabili di et\u00e0 inferiore ai 18 anni, al fine di recuperare la loro capacit\u00e0 lavorativa. L'Homestead Act Reich, approvato nel maggio 1920, ha cercato di sensibilizzare i proprietari terrieri con un mezzo per aiutare i gruppi economicamente vulnerabili. L'Ordine Reich di tutela del 9 giugno 1920 ha cercato di controllare gli sfratti e \"lo smodato aumento dei canoni di locazione\", controllo che autorizzava i Laender a istituire uffici di locazione, fatta dagli inquilini e dai rappresentanti dei proprietari, con un giudice come presidente per risolvere le controversie in materia di affitti. Come notato da Frieda Wunderlich, questi uffici avevano diritto \"di supervisionare la definizione di canoni di locazione per tutte le aziende agricole\". \nM\u00fcller fu cancelliere solo fino a giugno 1920, quando l'esito delle elezioni generali al Reichstag condusse alla formazione di un nuovo governo guidato da Constantin Fehrenbach del Zentrum, il partito di Centro tedesco. La SPD sub\u00ec una clamorosa sconfitta alle urne, dimezzando i voti rispetto alle elezioni del gennaio 1919. Scoraggiato, M\u00fcller, senza troppa convinzione negozi\u00f2 con la USPD la possibilit\u00e0 di formare una coalizione, possibilit\u00e0 che venne rifiutata. Sul lato opposto dell'arco parlamentare, M\u00fcller si oppose a lavorare con il Partito popolare di Gustav Stresemann (DVP), considerandolo un portavoce di interessi corporativi e dubitando della sua fedelt\u00e0 alla Costituzione repubblicana.\nDal 1920 al 1928.\nL'SPD era ora all'opposizione per quanto riguarda l'ordine del giorno nazionale del nuovo governo, sostenendo la sua politica estera, in particolare per quanto riguarda le riparazioni agli Alleati. M\u00fcller fu uno dei primi sostenitori della Societ\u00e0 delle Nazioni e a muoversi politicamente pi\u00f9 vicino all'Occidente. Critic\u00f2 il sistema autoritario del governo dell'Unione Sovietica, i suoi obiettivi rivoluzionari e il suo sostegno per la sinistra radicale in Germania. Tuttavia, si oppose a un blocco dell'Unione Sovietica da parte degli alleati occidentali. \nInizialmente, M\u00fcller favor\u00ec le relazioni diplomatiche con i sovietici, solo nella misura in cui avrebbero potuto aiutare a prevenire un'annessione della Slesia nel nuovo stato polacco. Considerava il trattato di Rapallo (1922) come un vero e proprio trattato di pace, solo nel contesto di una politica diplomatica di successo nei confronti delle potenze occidentali, non in alternativa a esso. M\u00fcller non si faceva illusioni, mettendo in guardia gli alleati sui potenziali vantaggi economici dal trattato, sostenendo che solo gli Stati Uniti sarebbero stati in grado di fornire un aiuto efficace per la ricostruzione economica del post prima guerra mondiale in Europa. \nDurante il periodo in carica dei governi guidati da Joseph Wirth nel 1921-1922 e in cui la SPD ha partecipato, M\u00fcller chiese, come leader parlamentare della SPD, che il consolidamento di bilancio avrebbe comportato innanzitutto una tassazione pi\u00f9 elevata della ricchezza, piuttosto che al consumo. Ci\u00f2 condusse a scontri con i partiti \"borghesi\". Allo stesso modo, la riunificazione tra l\u00ec SPD e l'USPD provoc\u00f2 un movimento a sinistra del nuovo DOCUP. A causa di divergenze tra SPD e DVP su diverse questioni economiche, come la giornata lavorativa di otto ore introdotta alla fine del 1918, osteggiata dalla DVP, causarono la fine della coalizione nel novembre 1922. \nNel 1923, quando i francesi occuparono la Ruhr e l'inflazione era fuori controllo, M\u00fcller riconobbe lo stato di emergenza nazionale. Dall'agosto al novembre 1923 era pronto a entrare in una \"grande coalizione\" guidata da Gustav Stresemann. Tuttavia, le differenze nelle politiche economiche e sociali tese le relazioni tra i membri della coalizione. M\u00fcller sostenne le misure di emergenza adottate dopo l'ottobre 1923, ma le modalit\u00e0 con cui il governo del Reich ha trattato i governi socialisti provinciali della Turingia e Sassonia, rispetto al regime di destra in Baviera, costrinse, nel novembre 1923, la SPD di lasciare la coalizione. \nAl congresso del partito nel 1924, M\u00fcller disse che la posizione della SPD verso le coalizioni era condizionata meno dai principi che dalla tattica. L'obiettivo era di fornire una maggioranza al Reichstag sulla politica estera, politica che i socialdemocratici ritenevano giusta. Anche se erano all'opposizione, la SPD sostenne una politica di riconciliazione con le potenze occidentali (come esemplificato dai trattati di Locarno e l'ingresso alla Lega delle Nazioni). Alla fine del 1926, sembrava probabile la formazione di un'altra \"grande coalizione\", ma fall\u00ec a causa di intrighi causati dal Ministero dell'Interno, dal Ministero della Difesa e dal braccio destro del DVP.\nDopo il 1928.\nNel 1928, il primo ministro della Prussia, Otto Braun disse che non era interessato a diventare cancelliere. Quando la SPD vinse le elezioni nel maggio 1928, i socialdemocratici hanno scelsero M\u00fcller come cancelliere. Tuttavia, gli altri partiti si dimostrarono riluttanti ai compromessi, per cui fu reso necessario, il 28 giugno 1928, un intervento personale da parte di Stresemann al fine di formare un governo. Nella primavera del 1929, la Coalizione (Socialdemocratici, Zentrum, DDP e DVP) riusc\u00ec a stabilire un accordo scritto sulle politiche del governo. In particolare, le differenze di politica interna tra SPD e DVP dominarono il lavoro del governo. La sua formazione ed esistenza era dovuta principalmente alla stima personale reciproca tra M\u00fcller e il ministro degli Esteri Stresemann. I rapporti tra le parti erano difficili a causa di diversi motivi, per esempio sulla costruzione delle Panzerkreuzer A, una nave da guerra, durante il quale l'SPD costrinse i suoi ministri a votare contro l'assegnazione dei fondi per il progetto nel Reichstag, pur avendolo approvato nel corso delle riunioni di gabinetto. Inoltre, il Ruhreisenstreit (in italiano \"Disputa sulle Macerie\") era un altro motivo di discordia, in quanto il DVP si rifiut\u00f2 di fornire un sostegno finanziario anche a quelli solo indirettamente furono colpiti dallo sciopero. Il finanziamento del bilancio 1929 e le passivit\u00e0 esterne del Reich erano un problema enorme, per cui un accordo fu possibile solo contando su un negoziato che avesse potuto stabilire condizioni pi\u00f9 favorevoli con gli Alleati. Nell'estate 1928 M\u00fcller stesso fu il capo della delegazione della Lega delle Nazioni, dove, nonostante un'accesa discussione con il ministro degli esteri francese Aristide Briand in relazione alle basi che il tedesco aveva gettato per le concessioni da parte degli Alleati. Dal gennaio 1930, il governo riusc\u00ec a negoziare una riduzione del pagamento delle riparazioni (il Piano Young firmato nell'agosto 1929) e la promessa da parte degli alleati per rimuovere completamente le forze di occupazione della Renania entro il 1930. \nNel frattempo, il governo M\u00fcller dovette risolvere diversi problemi diplomatici con la Polonia, sul commercio e sulle minoranze etniche. Le relazioni tedesco-sovietiche avevano raggiunto il culmine, con il governo sovietico che aveva incolpato il governo tedesco di aver aizzato, nel maggio 1929, la violenza tra i manifestanti comunisti e la polizia di Berlino. A quel punto, i partiti borghesi cercarono di porre fine alla coalizione con la SPD. Vi furono diversi tentativi di fermare il Piano Young tramite un referendum e la nascita di una fronda nel governo in disaccordo sulla questione dell'assicurazione contro la disoccupazione. M\u00fcller stesso non fu pi\u00f9 in grado di partecipare nell'arena politica per diversi mesi a causa di una malattia potenzialmente letale. \nNell'autunno 1929, sebbene M\u00fcller fosse in grado di riprendere le sue funzioni, era fisicamente indebolito e incapace di controllare le dinamiche politiche allora incipienti. La Coalizione infine termin\u00f2 a causa di un disaccordo su questioni di bilancio. Dopo l'inizio della Grande depressione, l'assicurazione contro la disoccupazione richiese un'iniezione di denaro dei contribuenti da parte del Reich, ma le parti non riuscirono a stabilire le modalit\u00e0 per raccogliere i fondi. M\u00fcller era disposto ad accettare un'offerta di un compromesso da parte di Heinrich Br\u00fcning, del Zentrum, ma l'accordo venne annullato dal gruppo parlamentare SPD che rifiut\u00f2 di fare ulteriori concessioni. Su suggerimento dei suoi consiglieri, il presidente Paul von Hindenburg rifiut\u00f2 di fornire al governo di M\u00fcller i poteri di emergenza di cui all'articolo 48, costringendolo a dimettersi il 27 marzo 1930. \nTuttavia vennero attuate nell'ultimo governo di M\u00fcller diverse riforme progressiste. Nel 1928, fu istituito a livello nazionale un controllo del livelli di disoccupazione, mentre, nel 1929, le ostetriche e i musicisti vennero obbligatoriamente assicurati nell'ambito di un regime pensionistico, come lavoratori non manuali. Nel febbraio 1929, la copertura contro gli infortuni fu estesa fino a includere 22 malattie indotte professionalmente. Nello stesso anno, fu introdotta una pensione speciale per i disoccupati che avevano superato i 60 anni.\nMorte.\nDopo le dimissioni come cancelliere, M\u00fcller si ritir\u00f2 dalla vita pubblica. Dopo le elezioni del settembre 1930, testimoni dell'ascesa del NSDAP di Adolf Hitler, M\u00fcller invit\u00f2 il suo partito a sostenere il governo Br\u00fcning anche senza far parte della coalizione. Mor\u00ec nel 1931 a seguito di un'operazione alla cistifellea, morte che fu duro colpo per i socialdemocratici. Mor\u00ec a Berlino e venne sepolto al Zentralfriedhof Friedrichsfelde.\nVita privata.\nNel 1902, M\u00fcller ha sposato Frieda Tockus. Hanno avuto una figlia, Annemarie, nel 1905. Tuttavia, la moglie mor\u00ec alcune settimane pi\u00f9 tardi, a causa di complicazioni della gravidanza. Si rispos\u00f2 nel 1909, e l'anno successivo \u00e8 nata la seconda figlia, Erika."}
{"id": "767168", "revid": "125857650", "url": "https://it.wikipedia.org/wiki?curid=767168", "title": "James Franco", "text": "Per la sua interpretazione di Aron Ralston in \"127 ore\" (2010) ha ottenuto una candidatura ai Golden Globe, BAFTA, SAG Awards e per l'Oscar al miglior attore. Nel 2013, ha ricevuto la stella sulla Hollywood Walk of Fame.\nHa ottenuto quattro candidature e due vittorie ai Golden Globe, ricevendolo nel 2001 per la sua interpretazione di James Dean nel film televisivo \"James Dean - La storia vera\" e nel 2018 come miglior attore in un film commedia o musicale per l'interpretazione del regista Tommy Wiseau in \"The Disaster Artist\", da cui deriva il nome \"Andrea Artist\".\nBiografia.\nGiovent\u00f9 e famiglia.\nNasce a Palo Alto, in California, figlio di Eugene Franco, direttore di una organizzazione no profit e di una compagnia di portacontainer, e di Betsy Lou (nata Verne), una poetessa, autrice ed editrice. Il padre \u00e8 di origini portoghesi mentre la madre \u00e8 ebrea e discende da immigrati polacchi e ucraini, infatti il suo cognome \u00e8 stato cambiato da Verovitz a Verne. I due si incontrarono alla Stanford University. Il nonno paterno, Daniel Franco jr., era figlio di immigrati portoghesi, Daniel de Mendon\u00e7a Franco e Eug\u00e9nia de Freitas Baptista. La nonna paterna, Marjorie Peterson Franco, era una scrittrice di libri per ragazzi e la nonna materna, Mitzie Levine Verne, \u00e8 proprietaria della celebre galleria d'arte Verne Art Gallery a Cleveland ed era membro attivo del National Council of Jewish Women.\nFranco cresce in California con i due fratelli minori, Tom e Dave, attore anche quest'ultimo. Si diploma alla Palo Alto High School nel 1996, dove inizia a recitare negli spettacoli scolastici e si iscrive alla Universit\u00e0 della California, Los Angeles, per laurearsi in Inglese; abbandona per\u00f2 presto gli studi per concentrarsi sulla sua carriera d'attore prendendo lezioni con Robert Carnegie al Playhouse West, e lavorando in tarda serata da McDonald's.\nPrimi anni.\nDopo 15 mesi di preparazione, inizia a presentarsi ad alcune audizioni a Los Angeles e ottiene il suo primo ruolo importante nel 1999 entrando nel cast di \"Freaks and Geeks\" come protagonista, esperienza che l'attore descrive come \"una delle pi\u00f9 divertenti\". Debutta sul grande schermo nella commedia romantica \"Costi quel che costi\" a fianco di Marla Sokoloff.\nNel 2001 interpreta James Dean nel film biografico per la televisione diretto da Mark Rydell. Per entrare meglio nel personaggio, Franco \u00e8 diventato fumatore, ha imparato ad andare in motocicletta e a suonare la chitarra ed il bongo. Inoltre, ha passato del tempo con parenti di Dean e ha letto alcuni libri, oltre ad aver analizzato i suoi film. Per questa sua interpretazione ha vinto un Golden Globe e ha ottenuto una nomination per un Emmy Award e un Screen Actors Guild Award.\nIl successo con \"Spider-Man\".\nNel 2002 entra nel cast di \"Spider-Man\" e recita nei panni di Harry Osborn, figlio del supercriminale Green Goblin interpretato da Willem Dafoe e migliore amico del protagonista interpretato da Tobey Maguire. In origine, Franco avrebbe dovuto interpretare Spider-Man/Peter Parker, ma il ruolo and\u00f2 successivamente al collega. Il film ha un buon successo commerciale e guadagna 822 milioni di dollari in tutto il mondo. Nello stesso anno interpreta un senzatetto tossicodipendente nel film drammatico \"Colpevole d'omicidio\" a fianco di Robert De Niro. L'anno successivo recita insieme a Neve Campbell nel film di Robert Altman \"The Company\".\nIl successo del primo film di \"Spider-Man\" gli permette di recitare nel sequel \"Spider-Man 2\" nel 2004. Il film viene apprezzato dai critici e si dimostra essere un grande successo finanziario con un incasso di 783 milioni di dollari in tutto il mondo. Nel 2005, appare nel film bellico \"The Great Raid - Un pugno di eroi\" interpretando Robert Prince.\nNel 2006, recita insieme a Tyrese Gibson in \"Annapolis\" e nello stesso anno interpreta il leggendario eroe Tristano in \"Tristano &amp; Isotta\" a fianco di Sophia Myles. Per prepararsi a girare questi due film, si allena per otto mesi praticando boxe ed imparando ad andare a cavallo e a combattere con la spada. Completa anche la preparazione per la sua licenza di pilota privato per un ruolo in \"Giovani aquile\" che viene distribuito nel 2006. Nello stesso anno, appare nel remake dell'horror \"Il prescelto\" con Nicolas Cage e in un piccolo cameo in \"L'amore non va in vacanza\".\nNel 2006, si iscrive nuovamente alla Universit\u00e0 della California, Los Angeles, per completare il suo percorso di studi e, studiando e recitando nello stesso momento, consegue la laurea nel 2008. Simultaneamente si trasferisce a New York per frequentare i corsi di scrittura della Columbia University, quello di regia alla \"New York University's Tisch School of the Arts\" e quello di scrittura creativa al \"Brooklyn College\". Nel 2007, ritorna nei panni di Harry Osborn in \"Spider-Man 3\", film che pur non essendo acclamato dalla critica come i precedenti, incassa 891 milioni di dollari in tutto il mondo. Nello stesso anno appare in un cameo nella commedia di Judd Apatow \"Molto incinta\".\nDal 2008 alla nomination agli Oscar.\nNel 2008, recita in \"Strafumati\", una commedia di Judd Apatow, nei panni di uno spacciatore e questa sua interpretazione lo candida per la seconda volta ad un Golden Globe come miglior attore in un film commedia o musicale. La rivista \"High Times\" lo premia, anche, come \"Drogato dell'anno\", sempre per la sua \"performance\".\n Nello stesso anno, appare in due film dell'artista americano Carter, in mostra alla galleria Yvon Lambert di Parigi e presenta, due volte, il celebre show americano \"Saturday Night Live\". Sempre nel 2008, recita nel pluripremiato film di Gus Van Sant \"Milk\" insieme a Sean Penn, Josh Brolin e Emile Hirsch ed interpreta Scott Smith, il compagno di Harvey Milk. Kenneth Turan del Los Angeles Times, scrive: \"Franco \u00e8 una buona combinazione per lui [Penn] nei panni dell'amante che ne ha abbastanza della vita politica\". Per questa sua interpretazione vince un Independent Spirit Award nella categoria miglior attore non protagonista.\nPi\u00f9 avanti, nel 2009, entra nel cast della soap opera \"General Hospital\" come personaggio ricorrente, esperienza che lo stesso Franco definisce performance art. Nel 2011, torna nel cast della soap per altri due episodi. Appare, poi, come guest-star nella sitcom \"30 Rock\" e interpreta s\u00e9 stesso intento in una finta relazione con Jenna Maroney, interpretata da Jane Krakowski, schema prestabilito da entrambi gli agenti degli attori. Dopo aver recitato nei successi commerciali \"Notte folle a Manhattan\" e \"Mangia prega ama\", interpreta il poeta Allen Ginsberg nel film \"Urlo\".\nIl suo progetto successivo \u00e8 il film \"127 ore\" di Danny Boyle, nei panni dello scalatore Aron Ralston. \"127 ore\" si focalizza sul tentativo di Ralston di liberare il proprio braccio rimasto incastrato sotto un masso durante un'escursione solitaria nello Utah. Durante le 5 settimane di riprese, non ha mai lasciato il set, se non per studiare i suoi testi universitari. Il film ottiene un grande successo, sia critico che commerciale, e gli fa ottenere una candidatura come migliore attore alla 83\u00aa edizione dei premi Oscar, spettacolo presentato da lui e Anne Hathaway. Nel 2010 riceve inoltre il \"Master of Fine Arts\" alla Columbia University e frequenta il dottorato in inglese alla Yale University.\nDal 2011.\nIl 23 febbraio 2011, appare in un cameo nello show della NBC \"Minute to Win It\" nel quale il vero Aron Ralston partecipava come concorrente a scopo benefico. Dopo un altro cameo non accreditato nella scena d'apertura di \"The Green Hornet\", recita a fianco di Natalie Portman e Danny McBride nella commedia fantasy \"Your Highness\", dove interpreta Fabious, un principe che collabora con il fratello per salvare la promessa sposa. Nel 2011 \u00e8 protagonista del film di Rupert Wyatt \"L'alba del pianeta delle scimmie\", reboot della saga de \"Il pianeta delle scimmie\".\nNell'agosto 2012 \u00e8 reso noto che James Franco \u00e8 impegnato nel portare alla luce un progetto di \"art house cinema\", ovvero cinema artistico, indipendente e sperimentale che consiste nel remake del film drammatico \"Cruising\" del 1980 diretto da William Friedkin con protagonista Al Pacino. Il film, discusso ed in parte censurato, tratta il tema della criminalit\u00e0 e mostra scene di sesso omosessuale in maniera esplicita. James Franco vorrebbe quindi realizzare due remake del film: uno in forma di Video installazione e uno in forma di lungometraggio. A fine 2012 interpreta il criminale Alien in \"Spring Breakers - Una vacanza da sballo\".\nIl 2013.\nIl 2013 segna un grande periodo di attivit\u00e0 per Franco. Il primo film che esce nelle sale che vede protagonista Franco \u00e8 \"Il grande e potente Oz\", un prequel della Disney del film \"Il mago di Oz\". Le riprese incominciano nel luglio del 2011, e il film viene distribuito l'otto marzo del 2013. A dirigere la pellicola \u00e8 Sam Raimi, regista della serie di \"Spider-man\" che segna cos\u00ec la quarta collaborazione tra i due.\nSuccessivamente recita nella pellicola demenziale \"Facciamola finita\" diretta da Evan Goldberg e Seth Rogen. Nel cast oltre a Franco e Rogen sono presenti anche Jonah Hill, Jay Baruchel, Danny McBride e Craig Robinson. Alla 70\u00aa Mostra internazionale d'arte cinematografica di Venezia presenta in concorso il suo primo lungometraggio da regista \"Child of God\", tratto da un libro di Cormac McCarthy ed interpretato da Scott Haze. Lo stesso anno Franco si lancia nella stesura e regia di \"As I Lay Dying\", rifacimento del capolavoro letterario dello scrittore statunitense William Faulkner. Successivamente recita, insieme a Liam Neeson, Adrien Brody e Mila Kunis in Third Person, in cui interpreta l'artista Rick.\nIl 2014.\nNonostante lo scarso successo di critica ricevuto per \"As I Lay Dying\", Franco decide di dedicarsi alla regia di \"The Sound and the Fury\", ispirato all'omonimo romanzo di Faulkner; annuncia inoltre al The Guardian di voler adattare e girare altri due film tratti dal corpo d'opera dell'autore americano: \"Il Borgo\", romanzo indipendente, e \"L'orso\", episodio tratto dalla raccolta \"Scendi, Mos\u00e8\". Partecipa anche al film \"Good People\".\nAltri lavori.\nFranco ha prodotto e diretto un documentario intitolato \"Saturday Night\" che descrive la settimana di produzione precedente ad un episodio del \"Saturday Night Live\"; il film era stato concepito come un cortometraggio per una lezione della New York University, ma dopo essere stato due volte ospite nello stesso show, si \u00e8 trasformato in un vero e proprio documentario. Inoltre, un altro dei suoi cortometraggi \"The Clerk's Tale\", \u00e8 stato proiettato in una competizione al \"Hamptons Film Festival\" alla fine del 2010.\nIl 19 ottobre del 2010, la casa editrice \"Scribner\" ha pubblicato una sua raccolta di racconti chiamata \"Palo Alto: Stories by Franco\". Il volume, il cui titolo si riferisce alla citt\u00e0 in cui l'attore \u00e8 cresciuto, racconta le esperienze di una serie di adolescenti nella citt\u00e0 di Palo Alto ed ogni episodio \u00e8 raccontato da un diverso narratore.\nNel gennaio 2011, ha realizzato un progetto multimediale intitolato \"Three's Company The Drama\", nel quale unisce video e arte, che \u00e8 stato presentato al Sundance Film Festival del 2011. Ha collaborato, poi, con il regista di \"Milk\" Gus Van Sant per la realizzazione di \"Unfinished\", un progetto che include due film \"Endless Idaho\" e \"My Own Private River\". Il primo presenta materiale modificato, dietro le quinte e scene tagliate del film del 1991 \"Belli e dannati\", mentre \"My Own Private River\" si concentra sulla vita di River Phoenix.\nSi dedica anche alla pittura, passione che si \u00e8 sviluppata quando frequentava la \"California State Summer School for the Arts\", e i suoi quadri vengono esposti per la prima volta nella Gl\u00fc Gallery di Los Angeles nel 2006. Nel 2011, lancia la sua prima esposizione europea al Peres Projects di Berlino.\nNel 2008, diventa testimonial di \"Gucci by Gucci\", nuova fragranza del marchio Gucci e nell'anno seguente viene inserito nella classifica degli uomini pi\u00f9 sexy viventi del sito Salon.com. Nel 2012 dirige il video di \"Blue\", canzone del gruppo statunitense R.E.M.. Nel 2013 compare nel video di \"City of Angels\", canzone dei Thirty Seconds to Mars. Nel 2014 pubblica una raccolta di poesie, \"Directing Herbert White\", raccogliendo critiche abbastanza positive.\nNel 2016 ha aperto insieme all'amico Eliot Michaelson, professore al King's College di Londra, un canale YouTube di filosofia, chiamato Philosophy Time; lo stesso anno, inoltre, affianca Bryan Cranston nella commedia \"Proprio lui?\", e nel 2017 realizza e interpreta \"The Disaster Artist\", per la cui interpretazione si aggiudica il Golden Globe come miglior protagonista di una commedia. Nel 2019 arriva finalmente il momento di assistere a \"Zeroville\", il film diretto da Franco, in attesa di una distribuzione dal 2014, anno della crisi della \"Alchemy\" che aveva in carico il film. Sar\u00e0 la \"myCinema online\", a portare la commedia drammatica nelle sale americane il 20 settembre 2019.\nVita privata.\nControversie legali.\nIn piena era #MeToo, la reputazione di James Franco \u00e8 stata travolta da accuse di molestie sessuali e frode nella scuola di recitazione Studio 4. Le parti si sono accordate per un patteggiamento da $ 2.235.000.\nDoppiatori italiani.\nNelle versioni in italiano dei suoi film, James Franco \u00e8 stato doppiato da:\nDa doppiatore \u00e8 sostituito da:"}
{"id": "767174", "revid": "858648", "url": "https://it.wikipedia.org/wiki?curid=767174", "title": "Joseph Wirth", "text": "Biografia.\nEpoca imperiale.\nJoseph Wirth nacque a Friburgo in Brisgovia nel 1879, figlio del caposquadra Karl Wirth e di Agathe Zeller. I suoi genitori riuscirono a garantire a lui e ai suoi due fratelli il mantenimento per raggiungere il livello di istruzione superiore. Una volta superato l'esame di maturit\u00e0, inizi\u00f2 quindi gli studi di economia sociale e di matematica presso la Freiburg Albert-Ludwigs-Universit\u00e4t, dove si laure\u00f2 nel 1906 con una tesi proprio di matematica.\nNel 1908 accett\u00f2 un lavoro come professore in una scuola secondaria nella sua citt\u00e0 natale. Nel 1909 fu uno dei fondatori del \"Vinzenzvereins\", un'organizzazione cattolica di aiuto per le classi disagiate. A questo periodo risale la sua iscrizione al Zentrumspartei - Partito di Centro -, per il quale sedette dal 1912 in Consiglio comunale. Un anno dopo si trasferisce alla \"Badische St\u00e4ndeversammlung\", la dieta del Baden. Nel 1914 divenne infine membro del Reichstag. Dopo lo scoppio della prima guerra mondiale, risultato inabile per il servizio militare, entr\u00f2 nella Croce Rossa, per la quale lavor\u00f2 fino al 1918 come infermiere sul fronte occidentale.\nRepubblica di Weimar.\nJoseph Wirth accolse con favore la Rivoluzione di novembre del 1918, anche se aveva condiviso per un anno la Burgfriedenspolitik del Cancelliere Theobald von Bethmann-Hollweg. Nel 1918 Wirth fu anche ministro delle finanze del Baden.\nIn seguito alle dimissioni di Matthias Erzberger, fu nominato cancelliere Hermann M\u00fcller di Friburgo, che lo nomin\u00f2 proprio successore come ministro delle finanze. Durante il successivo governo Fehrenbach, Wirth si occup\u00f2 del tema delle riparazioni di guerra. Alle dimissioni di Fehrenbach in seguito all'Ultimatum di Londra, in cui si dovettero accogliere le richieste di riparazione, Joseph Wirth ascese alla carica di Cancelliere.\nNel maggio 1921, in qualit\u00e0 di portavoce del centro sinistra prest\u00f2 giuramento - all'et\u00e0 di 41 anni - come pi\u00f9 giovane Cancelliere tedesco, record tuttora vigente. In un primo momento mantenne anche la carica di ministro delle Finanze. Il suo governo si \u00e8 bas\u00f2 sulla cosiddetta \"Weimarer Koalition\" (Coalizione di Weimar) dei partiti centristi: SPD, Zentrum e DDP. Il Governo Wirth I decise in breve tempo per l'adozione dell'ultimatum di Londra per dimostrare \"l'impossibilit\u00e0 pratica del rispetto delle richieste\". Wirth calcol\u00f2 che la somma totale richiesta era superiore all'efficienza economica dello stato tedesco, motivo per cui la riparazione sarebbe stata rivista in ogni caso. Si crearono anche numerosi gruppi fortemente contrari alla politica scelta dal Cancelliere.\nIl 20 marzo 1921 si era tenuto in Alta Slesia una referendum sul mantenimento della regione in seno alla Germania, in cui una maggioranza del 60% opt\u00f2 per rimanere nei confini preesistenti. La Societ\u00e0 delle Nazioni aveva infatti previsto come possibilit\u00e0 all'interno del Trattato di Versailles la distribuzione della regione - industrialmente molto importante - tra Germania e Polonia. Come segno di protesta da parte del governo tedesco contro la decisione, irrispettosa del concetto di Autodeterminazione dei popoli, il primo governo Wirth rassegn\u00f2 le dimissioni nell'ottobre 1921.\nIl Presidente del Reich, Friedrich Ebert chiese comunque la disponibilit\u00e0 a Wirth per la formazione di un nuovo esecutivo ed il 26 ottobre 1921, il Gabinetto Wirth II era nuovamente al lavoro. Il cambiamento pi\u00f9 importante all'interno dell'organico si registr\u00f2 nel campo della politica estera: il ministro degli Esteri Friedrich Rosen venne - dopo un breve periodo gestito \"ad interim\" dallo stesso Wirth - sostituito da Walther Rathenau. Nel mese di aprile del 1922, una delegazione tedesca, guidata da Wirth e Rathenau presenzi\u00f2 per la prima volta alla Conferenza Internazionale Economica di Genova. Il 16 di aprile, a margine della Conferenza Internazionale la stessa delegazione stipul\u00f2 inoltre il cosiddetto Trattato di Rapallo. Il trattato aveva come scopo la ripresa delle relazioni diplomatiche ed economiche tra Germania e Unione Sovietica, cos\u00ec come il definitivo regolamento delle questioni lasciate aperte dal conflitto mondiale da poco concluso. Tale accordo con l'Unione Sovietica scaten\u00f2 l'ira dell'estrema destra tedesca: il 24 giugno 1922 Walther Rathenau fu vittima di un assassinio politico. In reazione a ci\u00f2, Wirth si rec\u00f2 al Reichstag e disse, al termine di un appassionato discorso, le ancor oggi note parole:\nQuando alcune settimane dopo l'11 luglio, fu tenuto un discorso per l'adozione da parte della Repubblica del diritto di tutela dei partiti del Reichstag, Wirth intervenne accaloratamente riguardo al discorso tenuto al parlamento nazionale dal nazionalsocialista Wilhelm Henning, che si era dichiarato compiaciuto per quanto accaduto a Rathenau, in quanto l'onore tedesco era stato perso nel momento in cui la nazione era caduta nelle mani di un ebreo. Wirth defin\u00ec scandaloso che tale calunnia avesse potuto essere espressa, manifestando inoltre il proprio rammarico che il suo partito di provenienza non aveesse avuto il coraggio di isolare membri del genere.\nNel novembre del 1922, in seguito al fallimento nello sforzo di portare tutte le forze democratiche dalla SPD al DVP in un'unica coalizione, Joseph Wirth rassegn\u00f2 le proprie dimissioni da Cancelliere.\nNegli anni successivi l'oramai ex Cancelliere della Repubblica inizi\u00f2 a patrocinare l'organizzazione della Reichsbanner Schwarz-Rot-Gold, forza paramilitare di ispirazione socialdemocratica istituita in Germania nel 1924 e nominalmente multipartitica.\nInoltre, cur\u00f2 la rivista \"Deutsche Republik\" mentre era ancora deputato.\nNell'agosto del 1925, durante il primo governo di Hans Luther, il Partito di Centro form\u00f2 una coalizione con il DNVP, motivo per cui Wirth si dimise dal Reichstag. Hermann M\u00fcller lo richiam\u00f2 per conferirgli l'incarico di ministro del Reich per i territori occupati durante la prima \"Gro\u00dfe Koalition\". Durante il governo di Heinrich Br\u00fcning (1930-1931) fu invece nominato Ministro dell'Interno. In tale veste ag\u00ec come intermediario nelle incomprensioni tra il Cancelliere e la SPD, godendo di un periodo di grande popolarit\u00e0. Joseph Wirth rassegn\u00f2 le dimissioni dopo iniziativa personale del presidente Paul von Hindenburg.\nNel marzo del 1933, quando il Decreto dei pieni poteri fu discusso in aula al Reichstag, Wirth chiar\u00ec la propria ferma opposizione in un appassionato discorso. Il 24 marzo 1933, in seguito all'adozione di tale legge, abbandon\u00f2 il Reich tedesco succube dell'ideologia nazista ed emigr\u00f2 nella neutrale Svizzera.\nGli anni dell'esilio.\nWirth acquist\u00f2 una villa a Lucerna e viaggi\u00f2 per colloqui con i vertici politici di Francia e Gran Bretagna. Durante un viaggio lungo la costa orientale degli Stati Uniti, tenne lezioni per spiegare i metodi del regime nazista presso le Universit\u00e0 di Harvard (dove incontr\u00f2 l'ex cancelliere Br\u00fcning) e Princeton. Tra il 1935 ed il 1939 visse a Parigi, poi fece ritorno a Lucerna. Tent\u00f2 di stabilire contatti politici con Roma a riguardo della politica anti-semita della Germania, in contrasto con il Vaticano. Mantenne inoltre contatti con i gruppi di resistenza Solf-Kreis e Kreisauer Kreis.\nBundesrepublik.\nJoseph Wirth ritorn\u00f2 in patria solo nel 1949, allorquando le autorit\u00e0 di occupazione francesi lo permisero. Si dichiar\u00f2 contrario alla politica di Konrad Adenauer, in quanto perpetuava la divisione della Germania. Perci\u00f2, Wirth, insieme a Wilhelm Elfes fond\u00f2 con i neutralisti, guidati dal Partito Socialista Unificato di Germania (SED), il Bund der Deutschen, Partei f\u00fcr Einheit, Frieden und Freiheit (BDD) ed il \" Deutsche Volkszeitung\". L'ex cancelliere si opponeva a una pura integrazione con l'Occidente, e credeva, in continuazione della politica stabilita a Rapallo, in un accordo con l'Unione Sovietica, pur non approvandone in pieno la politica. Soggiorn\u00f2 per la prima volta a Mosca nel 1951 per colloqui politici, mentre nella CDU inizi\u00f2 ad essere visto come eccessivamente tendente a sinistra.\nLa Repubblica Federale Tedesca gli rifiut\u00f2, a causa della sua cooperazione con i comunisti e le discussioni intavolate con i rappresentanti della DDR, il riconoscimento di una pensione, come era accaduto per Heinrich Bruning e Hans Luther. All'interno degli atti della CIA Joseph Wirth viene anche sospettato di essere in realt\u00e0 un agente sovietico.\nContrariamente a quanto fece la Repubblica Federale, la Repubblica Democratica Tedesca riconobbe all'ex Cancelliere piccole sovvenzioni. Nel 1954 Wirth venne insignito della Deutsche Friedensmedaille, la Medaglia della Pace della Germania Est, mentre l'anno successivo ricevette il Premio Lenin per la pace.\nJoseph Wirth mor\u00ec nel 1956 per un attacco di cuore nella sua citt\u00e0 natale, Friburgo."}
{"id": "767177", "revid": "228587", "url": "https://it.wikipedia.org/wiki?curid=767177", "title": "Pliva", "text": "La Pliva d.o.o. (d.o.o. \u00e8 croato per S.r.l.) \u00e8 una casa farmaceutica croata con sede a Zagabria ed \u00e8 la pi\u00f9 grande nell'Europa dell'est.\nStoria dell'azienda.\nNel 1921 la \"Isis\" di Zagabria e la \"Chinion\" di Budapest fondano a Karlovac la Ka\u0161tel d.d. che \u00e8 il predecessore della Pliva, in cui nel 1935 il Dr. Vladimir Prelog, vincitore nel 1975 del premio nobel per la chimica, si assocer\u00e0 e dar\u00e0 vita alle prime ricerche alla Ka\u0161tel d.d. e nel 1936 la compagnia diventer\u00e0 una delle prime produttrice al mondo delle sulfonamidi.\nNel 1941 la \"Plibah\" diventa Pliva, sigla di \"Proizvodnja Ljekova i Vakcina\" (Produzione di Medicine e Vaccini) e nel 1945 la Ka\u0161tel d.d. diventa parte della Pliva.\nNel 1959 cominci\u00f2 la produzione della ossitetraciclina e della vitamina B6 e nel 1965 la Pliva ottiene l'approvazione per la produzione della ossitetraciclina dall'agenzia americana FDA.\nNel 1971 la casa farmaceutica brevetta la metaciclina e nel 1980 anche l'antibiotico di sua invenzione, la azitromicina. Nel 1986 la Pliva fa un contratto con la Pfizer americana cui concede in esclusiva la distribuzione dei suoi prodotti negli Stati Uniti, in Europa e nel Giappone.\nNel 1988 l'azitromicina scende sul mercato con il nome registrato di \"Sumamed\". Nel 1991 il prodotto scende sul mercato statunitense ed europeo con il nome registrato Zithromax della Pfizer Inc.\nNel 1996 si concludono i processi per quotare la societ\u00e0 alla borsa di Zagabria e Londra. Tra il 1997 e il 2003 la Pliva acquisisce la Polfa Krakow polacca, la Lachema ceca, la Dominion inglese, la AWD tedesca, la Sidmark statunitense e infine la Edigen spagnola.\nNel 2005 la societ\u00e0 firma un contratto di collaborazione con le societ\u00e0 Mayn Pharmaceuticals e Barr Laboratories e in Croazia viene registrata la prima eritropoietina biologica. Nel 2006 acquisisce anche la Uso Racional spagnola.\nOggi la Pliva esporta i suoi prodotti in oltre 30 paesi in tutto il mondo, tra cui anche in Italia, ed \u00e8 leader nel campo farmaceutico in tutto il centro-est europeo."}
{"id": "767181", "revid": "224230", "url": "https://it.wikipedia.org/wiki?curid=767181", "title": "Constantin Fehrenbach", "text": "Fu cancelliere della Repubblica di Weimar dal 21 giugno 1920 al 10 maggio 1921.\nFu uno dei maggiori leader del Deutsche Zentrumspartei. Serv\u00ec come presidente del Reichstag nel 1918, e quindi come presidente dell'Assemblea nazionale dal 1919 al 1920. Dopo il ritiro dei socialdemocratici dal governo nel giugno 1920 come conseguenza dello scarso risultato ottenuto nelle elezioni di quell'anno, Fehrenbach divenne cancelliere, formando una coalizione con il Deutsche Demokratische Partei, di ispirazione liberale e di sinistra, e il nazional-liberale Deutsche Volkspartei. Il suo gabinetto dur\u00f2 meno di un anno, presentando le dimissioni nell'aprile 1921 in segno di protesta contro le richieste alleate di riparazione ai danni di guerra annunciate in quel mese. Fehrenbach guid\u00f2 il gruppo del partito di centro al Reichstag dal 1923 alla sua morte, nel 1926."}
{"id": "767182", "revid": "1234826", "url": "https://it.wikipedia.org/wiki?curid=767182", "title": "Creature magiche di Harry Potter", "text": "Nel mondo magico di \"Harry Potter\", creato dalla scrittrice britannica J. K. Rowling, si incontrano numerose creature magiche. Alcune vengono solo nominate mentre altre vengono incontrate da Harry e dai suoi amici nel corso delle loro avventure o durante le lezioni di cura delle creature magiche a Hogwarts. Un elenco pi\u00f9 esaustivo e dettagliato delle creature che compaiono nella serie \u00e8 stato redatto dalla Rowling sotto forma di bestiario nel libro \"\", mentre alcune creature che non erano state incluse nella serie di \"Harry Potter\" o solo menzionate fanno la loro comparsa nella serie di film \"Animali fantastici\".\nClassificazione.\nL'Ufficio Regolazione e Controllo delle Creature Magiche del Ministero della Magia distingue le creature magiche in esseri, bestie e spiriti. Gli \"esseri\" comprendono tutte quelle creature con intelligenza sufficiente a comprendere, rispettare e plasmare le leggi della comunit\u00e0 magica. Gli esseri includono maghi e streghe, babbani, banshee, ciclopi, elfi domestici, folletti, giganti, megere, nani, ninfe dei boschi, orchi, vampiri e veela. Le \"bestie\" comprendono tutte quelle creature non-senzienti ma dotate di un corpo materiale e costituiscono il gruppo pi\u00f9 nutrito di esseri viventi. I lupi mannari hanno una doppia classificazione: sono considerati esseri quando sono in forma di uomini e bestie quando sono trasformati. Altre eccezioni sono rappresentate dai centauri, maridi e leprecani, che pur avendo un'intelligenza pari a quella umana, hanno richiesto di far parte della categoria bestie dall'intelligenza quasi umana. Gli \"spiriti\", infine, comprendono esseri in stato di semi-vita e non corporei come fantasmi e poltergeist.\nSecondo lo pseudobiblion \"\", le creature magiche sono classificate anche in base al loro grado di pericolosit\u00e0. La scala comprende: XXXXX per le creature pi\u00f9 pericolose, \"noto ammazzamaghi, impossibile da addestrare o addomesticare\", XXXX per \"pericoloso, serve un mago esperto\", XXX per \"un mago capace dovrebbe cavarsela\", XX \"innocuo\" e X \"noioso\".\nVarie creature, specialmente gli esseri, possono unirsi con gli esseri umani, dando origine a ibridi o semiumani. Vi sono mezzi giganti come Rubeus Hagrid e Olympe Maxime, mezzi folletti come il professor Filius Vitious e mezze veela come Fleur Delacour.\nCreature.\nAcromantula.\nLe acromantule sono enormi ragni neri ricoperti di peli. Nella classificazione delle creature magiche, l'acromantula \u00e8 classificata come XXXXX. Possiedono un'intelligenza quasi umana e l'abilit\u00e0 di parlare e di comprendere il linguaggio umano. Sono dotate di zanne poderose e di un potente veleno; inoltre la loro dieta carnivora, la tendenza ad attaccare grosse prede e l'impossibilit\u00e0 di addestrarle le rendono pericolose per l'uomo. Le acromantule sono originarie del Borneo e vivono in gruppi all'interno di ragnatele a forma di cupola che tessono dal terreno. A causa della loro pericolosit\u00e0, chi commercia le uova di acromantula viene pesantemente sanzionato dal Ministero della Magia. Hagrid \u00e8 stato espulso come studente da Hogwarts per trovarsi in possesso dell'acromantula Aragog, ritenuto erroneamente essere il mostro della camera dei segreti. Harry e Ron si imbattono in Aragog e nelle acromantule della Foresta proibita nella \"Camera dei segreti\".\nAvvincino.\nGli avvincini (\"Grindylows\") sono dei piccoli demoni acquatici cornuti di colore verde pallido che si trovano nei laghi delle Isole britanniche. Hanno lunghe dita sottili prensili e forti. Sono aggressivi sia con i babbani che con i maghi, e sono classificati come XX. Talvolta i maridi li tengono nelle loro case come animali domestici e da difesa. Una colonia di avvincini vive nel Lago Nero di Hogwarts e compare nel \"Calice di fuoco\" durante la seconda prova del Torneo Tremaghi.\nBasilisco.\nI basilischi (\"Basilisk\"), anche noti come re dei serpenti, sono degli enormi serpenti di lunghezza compresa tra i sei e i quindici metri e dal diametro di un tronco d'albero. Nascono da un uovo di gallina covato da un rospo e possono vivere per centinaia di anni. Le loro scaglie, che mutano a intervalli regolari e sono estremamente resistenti alla magia, sono di un verde brillante. Per uccidere le loro vittime i basilischi possono ricorrere alle loro zanne velenose o al loro sguardo, che uccide istantaneamente chiunque li fissi negli occhi. Guardandoli indirettamente, ad esempio attraverso un riflesso o una lente, si viene pietrificati. Sono i nemici mortali dei ragni, che li temono e fuggono di fronte a loro, mentre il canto del gallo \u00e8 loro fatale.\nI basilischi sono estremamente pericolosi per l'uomo, ma i rettilofoni pi\u00f9 abili sono in grado di controllarli e di impartire loro degli ordini. Un basilisco viene rinchiuso da Salazar Serpeverde all'interno della camera dei segreti affinch\u00e9 elimini da Hogwarts tutti gli studenti nati babbani. Durante la prima apertura della camera ad opera di Voldemort la creatura uccide Mirtilla Malcontenta. Nella \"Camera dei segreti\" la stanza viene riaperta dal diario di Tom Riddle attraverso Ginny Weasley e il basilisco liberato nuovamente. Esso pietrifica Hermione, Penelope Light, Justin Finch-Fletchley, Colin Canon, Mrs Purr e Nick-Quasi-Senza-Testa, prima di essere ucciso da Harry tramite la spada di Godric Grifondoro. Il veleno di basilisco \u00e8 una sostanza magica potentissima; uno dei pochi antidoti efficaci contro di esso \u00e8 rappresentato dalle lacrime di fenice. Proprio il veleno del basilisco di cui la spada rimarr\u00e0 impregnata la render\u00e0 capace di distruggere gli Horcrux.\nBerretto rosso.\nI berretti rossi (\"Red caps\") sono creature simili a dei nani diffuse nel Nord Europa, che vivono in buche in vecchi campi di battaglia o comunque dove sia stato versato sangue umano. Sono identificabili dal loro berretto rosso, che tingono con il sangue delle loro vittime. Anche se facilmente respingibili con incantesimi e maledizioni, sono molto pericolosi per i babbani, che cercano di randellare a morte nelle notti buie. Sono classificati come XXX. Appaiono nel terzo libro.\nBillywig.\nI billywig sono piccoli insetti originari dell'Australia classificati come XXX. Sono di colore blu zaffiro e volano molto velocemente, risultando difficili da acchiappare o anche solo individuare per maghi e babbani. Sono dotati di un pungiglione, le cui punture provocano vertigini e levitazione, e che viene impiegato essiccato nella preparazione di pozioni e dolciumi. I billiwig vengono menzionati per la prima volta nei \"Doni della Morte\", in cui vengono chiamati celestini. Diversi billywig appartenenti a Newt Scamander compaiono nel film \"Animali fantastici e dove trovarli\".\nBowtruckle.\nI bowtruckle, chiamati asticelli nei libri e servienti nei videogiochi, sono piccole creature simili a ramoscelli nodosi, che vivono su alberi il cui legno \u00e8 della qualit\u00e0 necessaria per produrre bacchette. Normalmente schivi e pacifici, si difendono tenacemente da qualsiasi cosa minacci il loro albero con le loro dita puntute e affilate, pericolose per gli occhi. Per questo sono classificati XX. Compaiono nel quinto libro. Nel film \"Animali fantastici e dove trovarli\", Newt Scamander ne possiede diversi esemplari nella sua valigia, tra cui spicca Picket, che \u00e8 molto affezionato al suo padrone e che lo ha salvato in pi\u00f9 di un'occasione.\nCentauro.\nI centauri (\"Centaur\") sono creature con il corpo di cavallo e il busto e la testa di forma umana. Sebbene ritengano di possedere un'intelligenza superiore agli esseri umani, hanno chiesto di essere esclusi dagli esseri per isolarsi completamente dagli affari delle altre specie, e vengono pertanto classificati tra le bestie di intelligenza quasi umana. Diffidano cos\u00ec tanto degli esseri umani che per un centauro \u00e8 considerato uno stigma avere a che fare con maghi e streghe, e possono diventare pericolosi se feriti nell'orgoglio o se si minaccia il loro territorio. Sono classificati come XXXX. Vivono in branchi e sono soliti praticare il tiro con l'arco, la medicina, l'astronomia e la divinazione.\nUn branco di centauri vive nella Foresta proibita. Il centauro Fiorenzo salva Harry da Voldemort nella \"Pietra filosofale\" e nell\"Ordine della Fenice\" diventa l'insegnante di Divinazione a Hogwarts. Al termine del libro i centauri della Foresta proibita attaccano Dolores Umbridge, mettendo fine al suo regime scolastico. Nei \"Doni della Morte\" partecipano infine alla battaglia di Hogwarts contro Voldemort.\nDemiguise.\nI demiguise sono creature dall'aspetto di scimmia che vivono nell'Estremo Oriente. Sono ricoperti da un folto pelo argentato in grado di renderli invisibili se minacciati. La loro pelliccia \u00e8 molto pregiata e viene impiegata nella fabbricazione di mantelli dell'invisibilit\u00e0. Sono pacifici e classificati XXXX. Vengono citati per la prima volta da Xenophilius Lovegood nel settimo libro come camufloni. Nel film \"Animali fantastici e dove trovarli\", ai demiguise \u00e8 attribuito l'ulteriore potere di prevedere il futuro pi\u00f9 immediato giocando sulle probabilit\u00e0. Newt Scamander ne possiede un esemplare di nome Dugal che durante la sua fuga accudisce un occamy disperso, anch'esso fuggito dalla valigia di Newt.\nDissennatore.\nI dissennatori (\"Dementors\") sono creature terrificanti e spettrali, alte circa tre metri, il cui aspetto \u00e8 celato sotto un mantello nero con un cappuccio, da cui spuntano solo due mani ossute e decrepite. Sotto il cappuccio sono privi di occhi ma dotati di fauci con cui assorbono dalle persone intorno a loro tutte le emozioni ed i ricordi positivi (che costituiscono il loro nutrimento), lasciando loro solo le esperienze negative, fino a farle impazzire dalla disperazione. I dissennatori prosciugano, oltre alla felicit\u00e0, anche il calore che trovano nell'ambiente circostante, infatti al loro passaggio l'ambiente intorno a loro si fa freddo e buio. I babbani non li possono vedere, ma ne avvertono la presenza e ne sono influenzati allo stesso modo di maghi e streghe.\nI dissennatori sono impiegati dal Ministero della Magia come guardiani della prigione di Azkaban, poich\u00e9 eliminano dai carcerati qualsiasi desiderio di fuga o di reazione e li portano in breve tempo a perdere la sanit\u00e0 mentale. Dietro ordine del Ministero e per crimini particolarmente gravi sono inoltre autorizzati a eseguire il \"bacio del dissennatore\", durante il quale posizionano le loro fauci sulla bocca della vittima e la privano interamente della sua anima, riducendola a un corpo vuoto incapace di reazioni e di sentimenti, uno stato che viene definito addirittura peggiore della morte. La loro pericolosit\u00e0 \u00e8 accresciuta dal fatto che non sono dotati di un senso visivo e si orientano esclusivamente captando le emozioni, quindi non possono distinguere tra colpevoli e innocenti e attaccano inevitabilmente ogni persona che capiti sul loro cammino. La loro lealt\u00e0 nei confronti della comunit\u00e0 magica \u00e8 inoltre molto labile, e Silente sostiene che il Ministero abbia sbagliato ad allearsi con creature cos\u00ec ripugnanti e imprevedibili.\nI dissennatori prosperano e si moltiplicano in luoghi in cui regnano il freddo, l'abbandono, il dolore e la disperazione. L'unico incantesimo in grado di respingerli e che consente di proteggersi da essi \u00e8 l'Incanto Patronus, una magia piuttosto complessa che concentra i ricordi positivi di chi lo evoca in una proiezione eterea in forma di animale: tale immagine \"nutre\" il dissennatore e fa da scudo al mago o alla strega. Anche mangiare della cioccolata costituisce un semplice, seppur limitato, rimedio per riprendersi dopo l'attacco di un dissennatore.\nI dissennatori fanno la loro prima comparsa nel \"Prigioniero di Azkaban\", quando vengono impiegati dal Ministero per dare la caccia al latitante Sirius Black. Nell\"Ordine della Fenice\" Dolores Umbridge architetta l'attacco di due dissennatori ai danni di Harry Potter a Little Whinging, costringendolo a evocare il suo Patronus e a compiere una magia non autorizzata poich\u00e9 minorenne. Con il ritorno al potere di Voldemort i dissennatori iniziano ad appoggiarlo e permettono l'evasione di massa di molti Mangiamorte. L'autrice ha rivelato che dopo la sconfitta finale di Voldemort, il Ministero ha poi interrotto l'utilizzo di queste creature come guardie per Azkaban.\nDrago.\nI draghi (\"Dragons\") sono rettili giganti alati e in grado di sputare fuoco. Sono estremamente pericolosi e classificati XXXXX. Per celare la loro esistenza ai babbani, le comunit\u00e0 magiche hanno istituito delle riserve apposite in tutto il mondo. Le corde di cuore di drago sono degli oggetti magici molto potenti e vengono utilizzate nella produzione di nuclei per le bacchette. Ne esistono varie specie; quelle elencate di seguito sono le pi\u00f9 conosciute.\nElfo domestico.\nGli elfi domestici (\"House-elves\") sono piccole creature umanoidi dalle grosse orecchie da pipistrello, un naso a grugno oppure dritto e aquilino e grossi occhi sporgenti. Hanno voci stridule e l'abitudine di parlare di s\u00e9 stessi in terza persona. Pur non possedendo e non potendo usare bacchette magiche, padroneggiano poteri che i maghi e le streghe non hanno: possono ad esempio eseguire magie e incantesimi propri, far levitare oggetti o materializzarsi a piacimento, anche in luoghi in cui il teletrasporto umano \u00e8 impraticabile.\nGli elfi domestici sono creature umili e pacifiche, assoggettate dai maghi fin dai tempi antichi e costretti a lavorare per loro. Il loro compito \u00e8 servire una famiglia magica per tutta la vita, obbedendo a tutti gli ordini impartiti dai padroni. A causa della loro natura gli elfi domestici subiscono senza ribellarsi qualsiasi tipo di abuso e rimangono fedeli e rispettosi della famiglia magica che servono. La loro obbedienza \u00e8 talmente radicata che nel caso in cui si trovino a tradire la fiducia dei loro padroni, mancare loro di rispetto o disobbedire a un loro ordine, non possono fare a meno di autopunirsi. Tuttavia alcuni elfi domestici che non amano i loro padroni possono trovare delle scappatoie per obbedire soltanto in maniera nominale o per distorcere gli ordini che vengono impartiti loro.\nIl segno del loro assoggettamento a una famiglia magica \u00e8 il fatto che possono indossare solo abiti arrangiati o non concepiti per essere usati come veri e propri indumenti, come ad esempio federe di cuscino, tovagliette o strofinacci. Se ricevono in dono un vero e proprio abito, il loro status di dipendenza dal padrone decade. La maggior parte degli elfi domestici, tuttavia, teme la libert\u00e0, e tende ad evitare di proposito di raccogliere indumenti per non lasciare la loro famiglia, dal momento che la rottura del vincolo di servit\u00f9 \u00e8 spesso considerato dagli elfi domestici come un grave disonore. Nel \"Calice di fuoco\" Hermione fonda l'associazione C.R.E.P.A. (Comitato per la Riabilitazione degli Elfi Poveri e Abbruttiti), nell'originale inglese S.P.E.W. (\"Society for the Promotion of Elfish Welfare\"), per promuovere migliori condizioni di lavoro e di vita e per liberare gli elfi domestici, ma l'iniziativa non incontra i favori n\u00e9 della popolazione magica n\u00e9 degli elfi stessi.\nCirca un centinaio di elfi domestici, rappresentanti la comunit\u00e0 pi\u00f9 vasta della Gran Bretagna, sono impiegati a Hogwarts, dove si occupano di cucinare e tenere in ordine e pulito il castello. La presenza degli elfi domestici a Hogwarts risale ai tempi della fondazione dell'istituto, quando Tosca Tassorosso li accolse prendendo con loro accordi che li tutelassero da ogni abuso. Nei \"Doni della Morte\" Kreacher li guida nella battaglia di Hogwarts. Gli elfi domestici pi\u00f9 importanti della serie sono Dobby, Winky e Kreacher.\nErumpent.\nGli erumpent sono creature magiche provenienti dall'Africa. Somigliano a rinoceronti, con la pelle molto spessa in grado di respingere la maggior parte degli incantesimi, e un grosso corno che secerne un fluido altamente esplosivo. Per questo motivo, nella stagione degli amori, gli erumpent maschi scontrandosi esplodono, e nel lungo periodo questo ha quasi portato all'estinzione di questo animale. Generano un cucciolo per volta. Corno, coda e fluido sono usati nelle pozioni. Nel settimo libro Harry, Ron e Hermione trovano a casa di Xenophilius Lovegood un corno di erumpent. Nel film \"Animali fantastici e dove trovarli\", Newt Scamander possiede un esemplare femmina di erumpent che dopo essere scappato dalla valigia di Newt si reca a Central Park, dove viene ricatturato dal suo padrone e rimesso al sicuro nel suo habitat. Nel film viene inoltre dotato di uno sfiatatoio, oltre a essere fortemente attratto dal ferormone \"muschio di erumpent\".\nFantasma.\nI fantasmi sono gli spiriti di persone decedute che sono rimasti nel mondo dei vivi, conducendo un'esistenza che \u00e8 un'ombra di quella reale. Un fantasma appare come un'immagine della persona che era come appariva al momento della morte, ma trasparente, eterea e fluttuante. Sono descritti come figure translucide grigie-argentee, capaci di parlare, di attraversare e di essere attraversati da oggetti solidi e di interagire in maniera limitata con la realt\u00e0. Anche se non sono corporei, venendo a contatto con essi si avverte una sgradevole sensazione di gelo umido.\nSolo i maghi e le streghe possono diventare fantasmi dopo la morte, e solitamente solo quegli individui che temono la morte e che hanno un qualche tipo di conto in sospeso o attaccamento al mondo dei vivi. Per questo non \u00e8 infrequente per un fantasma infestare un luogo da questi ritenuto simbolico da vivo. Nonostante siano stati loro stessi a scegliere di diventare fantasmi, molti di loro si lamentano della loro condizione di semi-vita e appaiono spesso cupi e malinconici. Hogwarts attira un gran numero di fantasmi che hanno scelto di far diventare la scuola la loro dimora. Tra questi i fantasmi delle quattro case: Nick-Quasi-Senza-Testa, la Dama Grigia, il Barone Sanguinario e il Frate Grasso; il professor Cuthbert R\u00fcf; e Mirtilla Malcontenta.\nFenice.\nLe fenici (\"Phoenixes\") sono creature estremamente rare dall'aspetto di uccelli di colore dorato e rosso fuoco. Vivono principalmente sulle cime di alte montagne e nidificano su picchi rocciosi in India, Egitto e Cina. Sono dotate di poteri sorprendenti: possono, infatti, trasportare oggetti grandi e pesanti senza fatica e curare le ferite con le loro lacrime, che hanno poteri taumaturgici. Una volta giunte al termine della loro vita, le fenici bruciano nel loro nido, riducendosi a un mucchio di cenere, da cui poi rinascono. Il canto di una fenice, infine, \u00e8 magico: rasserena gli animi puri e induce terrore nelle persone malvagie. \u00c8 classificata come XXXX poich\u00e9 difficilmente addomesticabile, ma i pochi esemplari domestici si dimostrano incredibilmente devoti ai loro padroni.\nAlbus Silente possiede una fenice di nome Fanny, che viene introdotta nel secondo libro e che sparisce per sempre dopo la morte del Preside.\nFiammagranchio.\nI fiammagranchi (\"Fire Crabs\"), chiamati granchi di fuoco nei videogiochi, sono simili a testuggini col carapace incrostato di pietre preziose. Originari delle Figi, sono una specie protetta poich\u00e9 maghi e babbani sono attirati dalle pietre preziose del loro guscio, e i primi lo utilizzano per fabbricarne calderoni. Quando si sentono in pericolo sputano fiamme dal posteriore. Sono classificati come XXX. Un esemplare viene visto nel terzo libro nel Serraglio Stregato di Diagon Alley, mentre nel quinto gli studenti devono pulire e nutrire un esemplare ciascuno senza scottarsi per superare i G.U.F.O.\nFolletto.\nI folletti (\"Goblin\") sono esseri di statura medio-piccola, con gli arti sottili e allungati, la pelle cerosa, gli occhi neri e la testa grande in proporzione al corpo. La loro lingua \u00e8 il goblinese. Possiedono un tipo di magia esclusivo, ma non sono autorizzati a maneggiare o possedere bacchette magiche, in quanto i maghi e le streghe si riservano questo diritto. I folletti sono conosciuti per essere scaltri, ingegnosi e attaccati al denaro e ai beni preziosi, motivo per cui amministrano la banca magica chiamata Gringott, esercitando un importante ruolo nell'ambito dell'economia del mondo magico. Sono inoltre artigiani e fabbri estremamente abili, producendo artefatti di impareggiabile qualit\u00e0 e dotati di propriet\u00e0 uniche, come la capacit\u00e0 di assorbire le sostanze in grado di potenziarli. Sono i folletti a coniare i galeoni, i falci e gli zellini. L'esempio pi\u00f9 celebre \u00e8 la spada di Godric Grifondoro, forgiata dal re dei folletti Ranci il Primo (Ragnuk the First).\nTra il XVII e il XVIII secolo, i folletti si resero protagonisti di violente rivolte che li opposero ai maghi, rivendicando il diritto di usare anch'essi le bacchette magiche e di vedersi riconosciuta la parit\u00e0 di diritti in seno alla comunit\u00e0 magica. La loro organizzazione sociale, la loro cultura e le loro tradizioni sono molto diverse da quelle degli umani. Ad esempio il loro concetto di propriet\u00e0 prevede che il legittimo padrone di qualunque oggetto \u00e8 chi lo fabbrica e non chi lo acquista, e che quindi tutti gli oggetti da loro creati sono a pieno diritto di loro propriet\u00e0 e se una cosa gli \u00e8 stata comprata la considerano solo noleggiata. Nel corso della storia hanno avuto diversi attriti con i maghi e le streghe, tensioni che hanno portato a ribellioni e guerre con perdite dall'una e dall'altra parte. Questi trascorsi e le differenze culturali fanno s\u00ec che tra le due razze viga una reciproca diffidenza e avversione.\nI folletti menzionati nei libri sono Unci-Unci; Gonci (Gornuk), fuggito dalla persecuzione dei Mangiamorte insieme con Unci-Unci, Dean Thomas e Ted Tonks, ma poi catturato e ucciso dagli stessi Mangiamorte; e Bongi (Bogrod), un impiegato della Gringott che si accorge dell'inganno ordito da Harry e i suoi amici per violare la camera blindata di Bellatrix Lestrange e d\u00e0 l'allarme. Il professor Filius Vitious \u00e8 molto basso in quanto ha un lontano avo folletto.\nFolletto della Cornovaglia.\nI folletti della Cornovaglia (\"Pixies\") sono piccole creature blu elettrico, alte venti centimetri e molto dispettose. Sebbene sprovvisti di ali, sono in grado di volare; nei film e nei videogiochi invece appaiono con ali trasparenti come gli insetti. Nella \"Camera dei segreti\" il professor Gilderoy Allock libera inavvertitamente un gruppo di folletti nella sua classe, seminando il caos e costringendo i suoi studenti a riacciuffare le creature.\nGhoul.\nI ghoul assomigliano a brutti orchi viscidi dai denti sporgenti. Solitamente vivono nei solai o nei granai delle case dei maghi e delle streghe, dove si cibano di ragni e falene. Non sono pericolosi, infatti vengono classificati XX, e al massimo ringhiano e lanciano oggetti. All'Ufficio Regolazione e Controllo delle Creature Magiche esiste una task force anti-ghoul per evitare che questi esseri infestino le case babbane, loro spiacevole abitudine. La traduzione italiana li cita come fantasmi nel secondo libro o demoni nel settimo. Uno di questi esseri vive nella soffitta della famiglia Weasley; ha un ruolo marginale nel settimo libro, quando Ron lo camuffa da s\u00e9 stesso malato di spruzzolosi, per sviare il Ministero controllato dai Mangiamorte. Un altro demone si trova a Grimmauld Place, 12.\nGigante.\nI giganti (\"Giants\") sono esseri dalle sembianze e dall'intelligenza simili a quelle umane, ma di dimensioni e forza molto superiori: sono infatti alti in media tra i sei e i sette metri, i pi\u00f9 alti arrivano fino a otto e i pi\u00f9 bassi non scendono comunque sotto i quattro. Hanno una pelle molto spessa che li rende particolarmente resistenti alla maggior parte delle magie. Possono accoppiarsi con gli umani, dando luogo ai mezzigiganti, come Rubeus Hagrid e Olympe Maxime. Dalla natura violenta e diffidenti nei confronti dei maghi, vivono nelle montagne pi\u00f9 remote, raccolti in trib\u00f9 governate da capi chiamati \"Gurg\". Si allearono con Voldemort in occasione della sua prima ascesa, motivo per il quale vennero perseguitati dagli Auror.\nI giganti sono accusati di essere pericolosi, violenti e incontrollabili, e per questo i maghi e le streghe di tutto il mondo tendono a combatterli e a scacciarli dal proprio territorio. Costretti a vivere in riserve sempre pi\u00f9 confinate, i giganti sono stati progressivamente decimati dalle persecuzioni e dalle lotte intestine dovute alla mancanza di spazio e cibo; l'unica comunit\u00e0 ancora presente nel periodo di svolgimento della storia di \"Harry Potter\" si trova in Europa orientale nascosta tra le montagne, e conta un'ottantina di individui. I giganti accettano tuttavia contatti con gli umani, purch\u00e9 questi rispettino le loro regole, che comprendono il divieto di utilizzare la magia contro di loro e la consegna di doni adeguati ai Gurg.\nNell\"Ordine della Fenice\" Hagrid e Olympe Maxime si recano dai giganti per convincerli a schierarsi dalla parte dell'Ordine della Fenice, ma, dopo l'assassinio del primo Gurg, questi decidono infine di appoggiare Voldemort dietro la promessa di migliori condizioni di vita. Nei \"Doni della Morte\" alcuni giganti partecipano quindi alla battaglia di Hogwarts dalla parte dei Mangiamorte. Nella serie se ne conosce in modo specifico solo uno, Grop, il fratellastro minore di Hagrid.\nGnomo.\nGli gnomi (\"Gnomes\") sono creature piuttosto brutte, alte solamente 30\u00a0cm, con una testa spropositata e piedi ossuti. Sembra che riescano a parlare, anche se non molto bene. Sono soliti infestare i giardini delle comunit\u00e0 magiche. Per sbarazzarsene i maghi e le streghe li fanno roteare per poi lanciarli, in modo da stordirli per non ritrovare pi\u00f9 la strada delle loro tane. Un'alternativa pi\u00f9 cruenta \u00e8 l'uso di un jarvey, una specie di furetto che preda gli gnomi, ma questo metodo \u00e8 considerato da molti troppo brutale.\nGraphorn.\nI graphorn sono delle creature magiche che abitano le regioni montuose d'Europa. Sono animali di grossa taglia, dal pelo grigio-viola, gobbuti e dotati di due corna affilatissime. Sono bestie molto aggressive, classificate XXXX, infatti i troll, che ne fanno le loro cavalcature, ne escono spesso malconci quando cercano di domarli. Ne sono apprezzate la pelle, pi\u00f9 resistente di quella di drago e che respinge quasi tutti gli incantesimi, ma soprattutto le corna, la cui polvere viene usata nella preparazione di molte pozioni. Nel film \"Animali fantastici e dove trovarli\", Newt Scamander sostiene di possedere l'ultima coppia riproduttrice vivente di graphorn e i loro due cuccioli. Nel film i graphorn appaiono molto diversi: si tratta di un enormi animali quadrupedi con la bocca contornata di tentacoli, la testa sormontata da aculei e collo e petto molto massicci, quattro zampe munite di tre artigli e una coda da rettile, oltre a essere considerati carnivori. Nel film inoltre il dimorfismo sessuale tra i maschi e le femmine di graphorn \u00e8 piuttosto accentuato.\nIppogrifo.\nGli ippogrifi (\"Hippogriffs\") sono creature con il corpo di cavallo e la testa, le ali e le zampe anteriori di un'aquila. Hanno occhi arancioni, un manto di diverse gradazioni che pu\u00f2 andare dal nero al marrone al bianco, e un'apertura alare di quattro metri negli adulti. Gli ippogrifi sono classificati come XXX. Sono infatti creature molto fiere, che non esitano ad attaccare con il becco e gli artigli affilati se si manca loro di rispetto; d'altronde se trattati bene si dimostrano estremamente leali. Una persona che intende avvicinarsi a un ippogrifo deve fissarlo negli occhi approcciandosi lentamente e inchinarsi in segno di rispetto; se la creatura risponde inchinandosi a sua volta la persona pu\u00f2 a quel punto toccarla e anche cavalcarla. Gli ippogrifi sono carnivori e si cibano di insetti, uccelli e piccoli mammiferi.\nHagrid ne accudisce un manipolo nel parco di Hogwarts e ne promuove lo studio e l'interazione con gli studenti nelle sue lezioni di cura delle creature magiche. L'ippogrifo pi\u00f9 celebre della serie \u00e8 Fierobecco, che nel \"Prigioniero di Azkaban\" viene condannato a morte per aver attaccato Draco Malfoy, ma in seguito riesce a salvarsi grazie all'intervento di Harry e Hermione.\nKappa.\nI kappa sono creature acquatiche diffuse in Giappone, anche se Severus Piton afferma che sono pi\u00f9 comuni in Mongolia. Hanno l'aspetto di scimmie ricoperte di squame, e abitano stagni e fiumi. Sulla sommit\u00e0 delle loro teste vi \u00e8 una depressione che le creature riempiono d'acqua, fonte delle loro energie. Si nutrono di sangue umano e per ottenerlo non si fanno scrupoli a strangolare le ignare vittime che attraversano le loro zone. Ci sono due metodi efficaci per rendere inoffensivo un kappa: lanciargli un cetriolo con su inciso il nome della persona che non devono attaccare o indurla a chinarsi facendo rovesciare l'acqua dalla cavit\u00e0, privandolo cos\u00ec delle sue forze. Sono classificati XXXX, e sono tra le creature che Remus Lupin fa conoscere alla classe nel terzo libro.\nKnarl.\nI knarl sono creature spesso scambiate per dei ricci, data la loro somiglianza. Sono normalmente schivi e pacifici, ma se provocati si infuriano e devastano i giardini. Vengono classificati XXX. Harry, Ron, Hermione e i loro compagni devono identificare correttamente queste creature agli esami dei G.U.F.O. nell\"Ordine della Fenice\".\nKneazle.\nI kneazle sono creature molto simili ai gatti, con i quali spesso fraternizzano e si accoppiano. Si differenziano per il pelo striato o maculato, orecchie grandi e coda leonina. Sono di intelligenza di gran lunga superiore a quella dei gatti, e possiedono un istinto peculiare che li porta riconoscere i maghi che si nascondono o camuffano con la magia. Per la loro aggressivit\u00e0 \u00e8 consentito tenerne solo esemplari addomesticati. Sono classificati come XXX. Le loro cucciolate arrivano fino a otto esemplari. L'animale da compagnia di Hermione, Grattastinchi, \u00e8 un mezzo kneazle e questo spiega come riesca a riconoscere Peter Minus e Sirius Black nel loro aspetto da animagus nel \"Prigioniero di Azkaban\". Arabella Figg ne possiede alcuni esemplari tra kneazle e mezzi kneazle, cos\u00ec come Newt Scamander, che ha tre kneazle domestici.\nLepricano.\nOriginari dell'Irlanda, i lepricani (\"Leprechauns\"), detti anche clauricorni, sono piccoli omini con la barba, vestiti di farsetti verdi, che posseggono ognuno una lampada a olio di colore verde. Si fabbricano vestiti di foglie e vivono nei boschi, anche se spesso si mostrano ai babbani e per questo sono entrati a far parte del folklore di molti popoli. Possono produrre monete d'oro che per\u00f2 dopo poco tempo svaniscono. Sanno parlare, ma non hanno mai fatto richiesta di registrarsi come esseri. Sono dispettosi ma per nulla pericolosi e pertanto classificati XXX. I lepricani sono in grado di unirsi per formare giochi di luce e immagini in cielo. In qualit\u00e0 di mascotte dell'Irlanda sostengono la loro squadra durante la finale della coppa del mondo di quidditch nel \"Calice di fuoco\".\nLupo mannaro.\nOriginari del Nord Europa e diffusi in tutto il mondo, i lupi mannari (\"Werewolf\") sono esseri umani affetti da licantropia. Si trasformano durante le notti di luna piena in una bestia feroce, una creatura met\u00e0 lupo e met\u00e0 umana. Rappresenta l'unica tra le creature megiche a prediligere come preda gli umani. La classificazione data dal Ministero \u00e8 dualistica: esso \u00e8 \"essere\" quando \u00e8 in forma umana e \"bestia\" quando si trasforma. Si differenzia da cinque elementi fondamentali da un lupo vero, come la forma del muso, le pupille e la coda a ciuffo.\nLa licantropia \u00e8 una malattia magica trasmissibile attraverso un morso: un lupo mannaro quindi diventa tale quando viene morso da un altro lupo mannaro nello stato trasformato. Una volta infettata, la vittima deve saper gestire la sua condizione. Le trasformazioni sono inevitabili, molto dolorose e avvengono una volta al mese nelle notti di luna piena. Un lupo mannaro trasformato, per istinto, attacca sempre gli esseri umani vicini a lui. Non ci sono cure che possano guarire dalla licantropia, ma \u00e8 stata sviluppata la Pozione Antilupo, che, se assunta prima della trasformazione, permette al licantropo di controllarsi mentalmente e fisicamente e a non mostrare aggressivit\u00e0. Se il morso viene inferto quando il licantropo \u00e8 in forma umana, la vittima non diventa un lupo mannaro ma pu\u00f2 assumere diversi comportamenti da lupo. Per esempio Bill Weasley, che dopo essere stato morso da Fenrir Greyback in forma umana, sviluppa una passione per le bistecche al sangue. La condizione di lupo mannaro invece non \u00e8 trasmissibile per via genetica, come nel caso del figlio di Remus Lupin e Ninfadora Tonks, Teddy Lupin.\nI lupi mannari sono generalmente guardati con timore e disgusto nel mondo magico, quindi visibilmente discriminati. Molti trovano difficile integrarsi nella societ\u00e0 o ottenere un lavoro. Un lupo mannaro deve ufficialmente registrarsi al Registro dei lupi mannari e viene costantemente tenuto d'occhio dall'Unit\u00e0 di cattura dei lupi mannari della divisione bestie e supportato dalla divisione esseri. Molti sono costretti a vivere come reietti e nutrono un profondo disprezzo verso la societ\u00e0 che li rifiuta, rubando e uccidendo. Per questo motivo molti scelgono di sostenere Voldemort, nutrendo l'aspettativa di uguali diritti sotto il suo dominio.\nSecondo la Rowling, la figura del lupo mannaro e la sua malattia sono metafore della discriminazione verso le persone, soprattutto verso quelle affette da HIV e AIDS. I lupi mannari citati nella serie sono Remus Lupin, membro dell'Ordine della Fenice, e Fenrir Greyback, schierato coi mangiamorte.\nMarciotto.\nI marciotti (\"Hinkypunks\") sono delle creature che sembrano fatte di nebbia e che portano con s\u00e9 una luce per ingannare le loro prede. Abitano paludi e pantani, pronti a ingannare gli ignari viaggiatori. Compaiono per la prima volta nel \"Prigioniero di Azkaban\" a una delle lezioni di Remus Lupin e come ostacoli all'esame di difesa contro le arti oscure, organizzato dallo stesso professore.\nMaride.\nI maridi (\"Merpeople\"), chiamati anche \"tritoni\" e \"sirene\", sono creature acquatiche umanoidi con la coda da pesce. Parlano in marino (\"Mermish\"), lingua abbastanza comprensibile agli umani sott'acqua. La lingua dei maridi \u00e8 compresa da Silente e da Barty Crouch Sr. Sono creature di intelligenza pari o superiore a quella umana, ma hanno fatto richiesta di non essere inclusi nella classificazione degli esseri per non venire accostati alle megere e ai vampiri; per questo fanno parte delle bestie. Non si interessano degli affari delle altre specie, ma possono diventare pericolosi per la loro bellicosit\u00e0 e per trascinare nuotatori occasionali sott'acqua. Hanno una propria cultura e un'organizzazione sociale particolarmente avanzata, amano la musica e vivono in insediamenti sottomarini costituiti da abitazioni in pietra.&lt;ref name=\"Vander ArkSirene e tritoni/Maridi\"&gt;.&lt;/ref&gt;\nI maridi sono diffusi in tutto il mondo e sono conosciuti con nomi diversi in base all'area geografica dove vivono: vengono ad esempio chiamati sirene e tritoni nell'area mediterranea, selkie in Scozia e merrow in Irlanda. Una comunit\u00e0 di maridi del ceppo scozzese vive sul fondo del Lago Nero di Hogwarts e compare nella seconda prova del Torneo Tremaghi. I maridi di Hogwarts sono caratterizzati da una pelle grigiastra, i capelli verde scuro e gli occhi gialli.\nMegera.\nLe megere (\"Hags\"), dette anche fattucchiere o streghe nel senso dispregiativo del termine, sono streghe brutte e vecchie, con quattro dita per piede, che possiedono magie rudimentali della terra e abilit\u00e0 di mutaforma e di illusione. Si distinguono per la loro dieta a base di bambini e fegato crudo, leggenda probabilmente falsa. Sono la ragione per cui i centauri e i maridi non vollero essere inclusi nel gruppo degli esseri, trovando disgustoso essere classificati nella stessa categoria delle megere.\nMolliccio.\nI mollicci (\"Boggarts\") sono dei mutaforma che assumono la forma e i poteri di ci\u00f2 che spaventa di pi\u00f9 chi li osserva. Non si conosce l'aspetto di un molliccio quando \u00e8 inosservato, ma si sa che \u00e8 facile trovarli in spazi ridotti e bui, come i vecchi armadi. Sono classificati come XXX. I mollicci non sono propriamente creature viventi e pertanto non possono essere uccisi; \u00e8 per\u00f2 possibile sconfiggerli e scacciarli tramite l'incantesimo Riddikulus, che fa assumere al molliccio una forma divertente, che consenta a chi combatte la creatura di scoppiare a ridere. Contro un molliccio pu\u00f2 essere utile la compagnia di pi\u00f9 maghi e streghe, in quanto il molliccio, se si trova davanti pi\u00f9 persone, non sa che forma assumere.\nI mollicci compaiono per la prima volta nel terzo libro durante una lezione di Remus Lupin, che spiega agli studenti come affrontarli. Nel quarto libro ne viene inserito uno nella terza prova del Torneo Tremaghi, mentre nel quinto libro Harry e il gruppo di pulizia di Grimmauld Place, 12 ne trovano uno in uno scrittoio che terrorizza la signora Weasley.\nObscurus.\nGli obscurus sono entit\u00e0 sinistre e oscure dalle sembianze di una tempesta nera furiosa e inarrestabile. Queste forze oscure risalgono a quando i maghi erano perseguitati dai babbani; a quei tempi i bambini maghi, per non essere cacciati, nascondevano e reprimevano troppo a lungo la loro magia, ed essa prendeva le sembianze di un obscurus, facendo diventare loro stessi degli obscuriali. L'obscuriale \u00e8 sostanzialmente la rappresentazione della rabbia e della frustrazione dei loro creatori, per questo attaccano e distruggono indiscriminatamente qualunque cosa capiti loro davanti. Per la loro tendenza a consumare qualsiasi cosa vi entri in contatto, queste creature, cos\u00ec come i loro creatori, tendono a non vivere per pi\u00f9 di dieci anni (sebbene nel film \"Animali fantastici e dove trovarli\" ve ne sia un caso eccezionale vissuto per pi\u00f9 di venti anni). Newt Scamander definisce queste creature come dei parassiti magici, che se vengono separati e isolati dai loro ospiti umani diventano innocui. L'obscuriale Credence Barebone gioca un ruolo di primo piano nel film \"Animali fantastici e dove trovarli\".\nOccamy.\nGli occamy sono creature bipedi dal corpo di serpente piumato diffusi in Estremo Oriente e in India. La lunghezza del loro corpo arriva fino ai quattro metri e mezzo e si nutrono di topi e uccelli, qualche volta di scimmie. Sono aggressivi nei confronti di chi si avvicina loro, soprattutto se a difesa delle proprie uova. Nel film \"Animali fantastici e dove trovarli\" Newt Scamander ne possiede cinque esemplari tutti cresciuti da lui da quando erano ancora delle uova. In questa versione gli occamy appaiono come dei serpenti piumati dotati di ali e testa da uccello, di colore verde-blu e privi di zampe. Inoltre nel film sono definite creature \"aggiustospaziose\", ossia in grado di restringersi o allargarsi per occupare tutto lo spazio a loro disposizione.\nPurvincolo.\nI purvincoli (\"Murtlaps\") sono creature magiche che somigliano a roditori ma con un'appendice sul dorso simile a un anemone di mare. Vivono lungo la fascia costiera britannica. Sono classificati mediamente pericolosi, XXX, in quanto attaccano maghi e babbani che malauguratamente li calpestano. Le loro appendici, se messe in salamoia e ingerite, posseggono il dono di rendere resistenti a incantesimi e maledizioni ma un eccesso provoca la crescita di ciuffi di pelo viola dalle orecchie. Nell\"Ordine della Fenice\" Hermione prepara una soluzione con i tentacoli di purvincolo per alleviare il dolore alla mano di Harry dopo che Dolores Umbridge lo costringe a incidersela per punizione. Nel film \"Animali fantastici e dove trovarli\" un esemplare di purvincolo esce dalla valigia di Newt Scamander attaccando e mordendo al collo Jacob Kowalski.\nSchiopodo sparacoda.\nGli schiopodi sparacoda (\"Blast-Ended Skrewts\") sono un pericoloso incrocio tra una manticora e un fiammagranchio. Hanno l'aspetto di un granchio allungato o di uno scorpione, con una corazza incredibilmente resistente agli incantesimi, e non sembrano essere dotati di testa. Sebbene da piccoli sembrino innocui granchietti, dopo qualche mese arrivano a misurare anche tre metri di lunghezza. I maschi sono provvisti di un pungiglione, mentre le femmine hanno un organo sulla pancia che permette loro di succhiare il sangue. Entrambi i sessi possiedono poi un'appendice che sputa fiamme. Sono classificati XXXX. Figurano per la prima volta nel quarto libro, quando Rubeus Hagrid decide di renderli oggetto di studio nella sua classe di cura delle creature magiche.\nSfinge.\nLe sfingi (\"Sphinxes\") sono mostri con il corpo di leone e la testa umana provenienti dall'Egitto. Sono creature intelligenti, capaci di parlare il linguaggio umano e che adorano porre enigmi e indovinelli. Tuttavia sono classificate tra le bestie e non tra gli esseri a a causa della loro natura violenta. Per via dell'istinto delle sfingi a proteggere i loro beni, sono state utilizzate per secoli dai maghi e dalle streghe come animali da guardia. Durante la terza prova del Torneo Tremaghi Harry si imbatte in una sfinge, la quale gli pone un indovinello. Dopo essere riuscito a rispondere correttamente, la creatura gli permette di passare per raggiungere la coppa senza aggredirlo.\nSnaso.\nGli snasi (\"Nifflers\") sono esserini neri, soffici e dal lungo muso. Hanno gli arti anteriori piatti, che permettono loro di scavare con molta facilit\u00e0. Vivono infatti in tane sotterranee profonde sei metri e la loro cucciolata varia da sei a otto piccoli. Sono incondizionatamente attratti da qualsiasi oggetto luccicante e per questo scavano sovente nel terreno in cerca di tesori. Questa loro tendenza li porta a devastare i giardini e attaccare chiunque indossi cose preziose e luccicanti, quindi non sono addomesticabili e vengono classificati XXX. Solo i folletti se ne servono per scavare in cerca di tesori. Gli snasi compaiono per la prima volta a una lezione di Hagrid nel \"Calice di fuoco\". Nell\"Ordine della Fenice\" alcuni studenti giocano uno scherzo a Dolores Umbridge nascondendo uno snaso nel suo ufficio, il quale lo devasta alla ricerca di cose preziose per poi saltare addosso alla stessa Umbridge per prendere i suoi anelli. Nel film \"Animali fantastici e dove trovarli\" Newt Scamander possiede uno snaso comico e pasticcione che non resiste a rubare ogni cosa che luccica. Nel film assomiglia a un incrocio tra una talpa e un ornitorinco ed \u00e8 e dotato di un marsupio in grado di contenere infinite quantit\u00e0 d'oro e altri oggetti preziosi.\nThestral.\nI thestral, testri nell'edizione italiana del libro \"Gli animali fantastici: dove trovarli\", sono cavalli alati che possono essere visti fisicamente solo da chi ha assistito in prima persona alla morte di un essere umano ed \u00e8 stato emotivamente capace di comprendere l'evento. Sono di color nero scuro e hanno corporatura ossuta e muso da rettile, occhi bianchi e lucidi e grosse ali da pipistrello. Per via del loro aspetto sinistro e della loro macabra reputazione sono considerati pericolosi e portatori di sventura, e sono stati perseguitati e cacciati per questo. In realt\u00e0 i thestral sono pacifici, gentili e servizievoli. Sono originari delle Isole britanniche, ma sono stati avvistati anche sul continente, in Francia e nella penisola iberica. Hagrid alleva un manipolo di thestral nella Foresta proibita, i quali vengono impiegati a Hogwarts per trainare le carrozze con gli studenti dalla stazione di Hogsmeade al castello e ritorno nel primo e nell'ultimo giorno dell'anno scolastico. La maggior parte degli studenti \u00e8 incapace di vederli e crede pertanto che le carrozze siano animate per magia. Harry \u00e8 in grado di vederli per la prima volta nell\"Ordine della Fenice\" dopo aver assistito alla morte di Cedric Diggory nel libro precedente.\nL'autrice J. K. Rowling ha rivelato che il nucleo della Bacchetta di Sambuco \u00e8 formato da un pelo di crine di thestral, una sostanza che viene usata raramente per via della sua complessit\u00e0 ma che garantisce una potenza senza eguali.\nTroll.\nI troll sono esseri grossi, alti fino a tre metri e mezzo, del peso di una tonnellata e la forza prodigiosa. Sono originari della Scandinavia, ma si sono diffusi in buona parte dell'Europa. La lingua troll viene espressa attraverso grugniti. Sono violenti, stupidi e ottusi e per questo sono stati declassati tra le bestie dopo essere stati inclusi per qualche tempo tra gli esseri. Possono nutrirsi di qualunque tipo di carne, e non si fanno scrupoli ad assaggiare quella umana. Alcuni troll, un po' pi\u00f9 intelligenti, vengono addestrati e impiegati come guardiani. Si distinguono tre tipi di troll: i troll di montagna (\"Mountain Trolls\"), ovvero il tipo di troll che Harry, Ron e Hermione incontrano nel primo anno, hanno la pelle grigiastra e bitorzoluta ed emanano un odore orribile; i troll della foresta (\"Forest Trolls\"), che hanno la pelle verde; e i troll d'acqua (\"Water Troll\"), che sono dotati di corna e hanno la pelle violacea. Tutti i tipi di troll sono classificati come XXXX. Nel primo libro la traduzione italiana li chiama demoni o mostri.\nTuono alato.\nI tuoni alati (\"Thunderbirds\") sono giganteschi e magnifici uccelli dotati di tre paia d'ali e due code, mentre le loro piume hanno riflessi dorati. Hanno la capacit\u00e0 di creare tempeste battendo le ali e di prevedere istintivamente il verificarsi di eventi soprannaturali. Sono originari del Nord America, in particolare dell'Arizona, ma a causa della loro rarit\u00e0 vengono spesso catturati e commerciati illegalmente in tutto il mondo. Nel film \"Animali fantastici e dove trovarli\" Newt Scamander si prende cura di un tuono alato di nome Frank, trovato brutalmente incatenato in Egitto. La sua intenzione di liberare la creatura in Nord America \u00e8 la ragione per cui il mago giunge a New York. Newt decide infine di liberare Frank in anticipo, in modo che l'animale attraverso il suo potere di creare tempeste possa far piovere il veleno di velenottero, obliviando tutta New York, prima di volare via libero.\nUnicorno.\nGli unicorni (\"Unicorns\") sono creature simili ai cavalli ma con un lungo corno sulla fronte. Nell'et\u00e0 adulta sono bianchi splendenti, da puledri dorati e nell'et\u00e0 media argentati. Vengono classificati come XXXX, sebbene difficilmente aggrediscano senza essere provocati. Solitamente sono schivi ed evitano il contatto con gli esseri umani, ma occasionalmente preferiscono farsi avvicinare dalle persone di sesso femminile. Bere il loro sangue permette di rimanere in vita anche se si \u00e8 a un passo dalla morte, ma condanna la persona a un'esistenza maledetta in quanto si \u00e8 ucciso qualcosa di talmente innocente, bello e puro. Nella \"Pietra filosofale\" Voldemort, che alberga nel corpo di Quirinus Raptor, si tiene in vita bevendo il sangue degli unicorni della Foresta proibita. I peli della criniera e della coda degli unicorni sono inoltre dei materiali utilizzati per fabbricare i nuclei delle bacchette magiche.\nVampiro.\nI vampiri (\"Vampires\") sono creature dalle sembianze umane ma con lunghi canini con cui succhiano il sangue alle proprie vittime. Muoiono se esposti alla luce solare, quindi vivono sempre nelle tenebre. Odiano l'aglio e li si pu\u00f2 uccidere solamente conficcando loro un paletto nel cuore o decapitandoli, e non con la magia, poich\u00e9 ne sono totalmente immuni. Vengono studiati in difesa contro le arti oscure e il Ministero della Magia ne regola il trattamento. Nella serie ne compare solo uno, di nome Sanguini, ospite a una delle feste di Horace Lumacorno nel \"Principe mezzosangue\".\nVeela.\nLe veela sono esseri semi-umani dall'aspetto di donne bellissime, con lunghi capelli color oro pallido e la pelle candida come la luna. Attirano e irretiscono gli uomini con il loro aspetto e il loro canto. Quando per\u00f2 si arrabbiano e perdono il controllo si trasformano in creature orrende, con la testa d'uccello, le ali squamose, e lanciano palle di fuoco. I capelli delle veela possiedono propriet\u00e0 magiche e vengono talvolta utilizzati come materiale per il nucleo delle bacchette magiche. Sono in grado di riprodursi con gli esseri umani, infatti la nonna di Fleur Delacour era una veela ed \u00e8 l'origine del fascino magnetico della ragazza.\nVelenottero.\nI velenotteri (\"Swooping Evil\") sono creature simili a farfalle, dal manto blu e verde, e in grado di volare. Possono rimpicciolirsi in un bozzolo a piacimento. Possiedono un potente veleno che provoca una forte amnesia, in modo simile all'incantesimo Oblivion. Tale veleno viene fatto precipitare alla fine del film \"Animali fantastici e dove trovarli\" su New York per far dimenticare alla popolazione gli avvenimenti magici ivi accaduti.\nVermicolo.\nI vermicoli (\"Flobberworms\") sono vermi lunghi circa 25\u00a0cm. Sembra siano utili per la preparazione di alcune pozioni. Sono creature noiosissime classificate come X, che nel \"Prigioniero di Azkaban\" predominano quasi tutte le lezioni di Hagrid dopo l'incidente con Fierobecco. Compaiono anche come prova d'esame del terzo anno di Harry, Ron e Hermione per cura delle creature magiche."}
{"id": "767183", "revid": "125005416", "url": "https://it.wikipedia.org/wiki?curid=767183", "title": "Rachael Leigh Cook", "text": "Biografia.\nNata da Thomas H. Cook (un assistente sociale e comico dilettante) e da JoAnn \"Jo-Jo\" Gianelli (cuoca di origine italo-americana), Rachael studi\u00f2 alla \"Laurel Springs School\" di Minneapolis, ed in seguito alla \"Minneapolis South High School\". All'et\u00e0 di 10 anni inizi\u00f2 a lavorare come modella per fotoromanzi, e comparendo in annunci pubblicitari nelle riviste della Target Corporation di Minneapolis. La marca pi\u00f9 importante pubblicizzata in questo periodo fu la nota marca di biscotti per cani Milk-Bone.\nAll'et\u00e0 di 14 anni Rachael inizi\u00f2 a studiare recitazione, e la sua agenzia per modelle la invi\u00f2 a comparire in una breve pellicola dal titolo \"26 Summer Street\" nel 1996. Divenne famosa al pubblico americano come testimonial della campagna pubblicitaria contro il fumo patrocinata dalla Partnership for a Drug-Free America del 1998 dal titolo \"This is Your Brain on Drugs\". Il successo della campagna segn\u00f2 il suo lancio nel cinema nella pellicola del 1995 \"Il club delle baby sitter\" nel ruolo di una baby-sitter tredicenne e basato sulla serie di romanzi di Ann M. Martin.\nI suoi due ruoli significativi furono nel film del 1999 \"Kiss me\" e nel film del 2001 \"Josie and the Pussycats\". Successivamente Cook \u00e8 apparsa in diverse pellicole indipendenti e nella miniserie televisiva \"Into the West\" della Dreamworks di Steven Spielberg. Nel 2000 \u00e8 comparsa come modella per la copertina della rivista per uomini \"FHM\", per il numero di marzo/aprile. Nel 2002 \u00e8 stata quotata al 26\u00ba posto nella classifica delle 102 donne pi\u00f9 sexy del mondo dal magazine per uomini \"Stuff\". \nLa Cook ha anche dato la sua voce al personaggio di Tifa Lockhart per i videogiochi Action RPG \"Kingdom Hearts II\", ', ' e \"Dissidia 012 Final Fantasy\", cos\u00ec come per la pellicola in computer grafica ', uscito in Giappone nel 2005 e in Europa nel 2006. Nel 2011 ha prestato la sua voce al personaggio di Jaesa Willsamm nel MMORPG sviluppato da BioWare, '. Nel 2002 \u00e8 comparsa nel videoclip del gruppo New Found Glory per il singolo \"Dressed to Kill\". Nel 2008 ha partecipato ad un episodio della quarta stagione di \"Ghost Whisperer - Presenze\".\nVita privata.\nNel 2004 si sposa con l'attore Daniel Gillies. Il 29 settembre 2013 diventano genitori di una bambina, Charlotte Easton Gillies. Nell'aprile 2015 nasce il secondo figlio, Theodore Vigo Sullivan Gillies.\nNel giugno del 2019 Rachael e Daniel annunciano la separazione.\nDoppiatrici italiane.\nNelle versioni in italiano dei suoi film, Rachael Leigh Cook \u00e8 stata doppiata da:"}
{"id": "767189", "revid": "466539", "url": "https://it.wikipedia.org/wiki?curid=767189", "title": "Gustav Bauer", "text": "Biografia.\nCapo dei sindacati socialisti dal 1903 al 1918, deputato del Reichstag dal 1912 al 1918 e dal 1920 al 1928. Fu il primo Cancelliere della Repubblica di Weimar dal 21 giugno 1919 al 26 marzo 1920. Firm\u00f2 il trattato di Versailles. In occasione del putsch di marzo 1920 ordito da Wolfgang Kapp, promosse un trionfale sciopero generale che si riveler\u00e0 decisivo nello sventare il colpo di Stato. Tuttavia, il suo governo ne uscir\u00e0 indebolito e questo lo convincer\u00e0 a rassegnare le dimissioni nei giorni a venire. Da non confondersi con Bruno Bauer, autore dell'opera \"Questione ebraica\", nel 1928 si ritira a vita privata."}
{"id": "767191", "revid": "1372005", "url": "https://it.wikipedia.org/wiki?curid=767191", "title": "Philipp Scheidemann", "text": "Giornalista, fu eletto deputato al Reichstag con il Partito Socialdemocratico di Germania nel 1903, e in breve tempo divenne uno dei principali esponenti del partito. Durante la prima guerra mondiale fece parte della componente maggioritaria di Friedrich Ebert, che sosteneva lo sforzo bellico, in opposizione alla componente pacifista di Karl Liebknecht. Nell'ottobre 1918, con l'approssimarsi della sconfitta, venne formato un governo sotto la guida del principe Max von Baden composto anche da socialdemocratici, di cui Scheidemann fece parte come ministro senza portafoglio.\nIl 9 novembre il Kaiser abdic\u00f2; in seguito all'abdicazione il cancelliere Max von Baden rassegn\u00f2 le dimissioni in favore del leader socialdemocratico Friedrich Ebert; nonostante quest'ultimo avesse intenzione di continuare a sostenere la monarchia, installando al potere uno dei nipoti del Kaiser, di fronte all'imminente prospettiva di una rivoluzione in caso di mancata azione da parte dell'SPD, Scheidemann prese l'iniziativa e, affacciandosi a un balcone del Reichstag, proclam\u00f2 la Repubblica Tedesca.\nDivenuto capo del Governo Provvisorio nei mesi successivi alla proclamazione della Repubblica, Scheidemann fu nominato Cancelliere dall'Assemblea nazionale riunita a Weimar il 13 febbraio 1919, alla guida di un governo di coalizione con presenze minoritarie di liberali e cattolici conservatori. Si dimise tuttavia solo pochi mesi dopo, il 20 giugno, in contrasto con il Trattato di Versailles, ritenuto eccessivamente punitivo.\nNon ebbe pi\u00f9 incarichi nel governo federale, anche se rest\u00f2 attivo in politica, come sindaco di Kassel dal 1920 al 1925, quindi nuovamente come deputato del Reichstag.\nEsule in Danimarca in seguito alla presa di potere da parte dei nazisti nel 1933, mor\u00ec a Copenaghen nel novembre del 1939, poco dopo lo scoppio della seconda guerra mondiale."}
{"id": "767192", "revid": "125457614", "url": "https://it.wikipedia.org/wiki?curid=767192", "title": "Halo", "text": "Halo \u00e8 una serie di videogiochi sparatutto in prima persona di genere fantascienza militare creata da Bungie Studios e sviluppata dalla stessa Bungie (dal a \"\") e 343 Industries (dal quarto capitolo a \"Halo Infinite\") e pubblicata da Xbox Game Studios (precedentemente Microsoft Game Studios). La serie conta sei capitoli principali, sei \"spin-off\", un \"remake\" e una raccolta; al 2021 ha venduto oltre ottanta milioni di copie in tutto il mondo, incassando circa sei miliardi di dollari.\nFulcro della serie sono le vicende di John-117, meglio conosciuto come Master Chief, un soldato scelto del gruppo denominato \"Spartan\" e facente parte di un'organizzazione umana nota come \"United Nations Space Command\" (o UNSC), e della sua compagna IA, Cortana.\nA integrare gli eventi narrati nei videogiochi, dando informazioni sui retroscena della storia e far luce su quanto avviene tra un capitolo e l'altro, vi sono una serie di romanzi, delle miniserie a fumetti, un'enciclopedia, una serie televisiva, delle webserie e un film d'animazione.\nVideogiochi.\nCapitoli principali.\n\"Halo: Combat Evolved\".\nSviluppato inizialmente per Macintosh, il primo \"Halo\" \u00e8 stato pubblicato per Xbox il 14 novembre 2001; successivamente sono state realizzate le versioni per Microsoft Windows e macOS. A partire dal 15 novembre 2011 \u00e8 disponibile ', il remake di ' per Xbox 360 e successivamente per Xbox One e PC.\n\"Halo 2\".\n\"Halo 2\" \u00e8 stato pubblicato negli Stati Uniti d'America il 9 novembre 2004 e in Europa l'11 novembre 2004, generando, nel giorno del suo debutto, un record di 125 milioni di dollari d'entrate. \u00c8 disponibile per Xbox. La versione per PC \u00e8 disponibile dai primi mesi del 2007 ma \u00e8 in esclusiva per i sistemi dotati di Windows Vista, con contenuti inediti rispetto alla versione Xbox.\nSono uscite delle patch non ufficiali per permettere il funzionamento di Halo 2 su XP, ma esse disabilitano il multiplayer.\n\"Halo 3\".\n\"Halo 3\" \u00e8 stato pubblicato negli Stati Uniti d'America il 25 settembre 2007 e il 26 settembre 2007 in Europa in esclusiva per la console di nuova generazione Xbox 360. Il titolo ha incassato 170 milioni di dollari solo nel primo giorno d'uscita, battendo il record per i prodotti di intrattenimento.\n\"Halo 4\".\nIl 6 giugno 2011 la Microsoft annuncia all'E3 l'uscita del nuovo capitolo, in esclusiva per Xbox 360, prevista per il 6 novembre 2012.\nCome riporta il trailer, la storia del gioco riprender\u00e0 esattamente dalla fine di \"Halo 3\" e secondo quanto affermato dagli sviluppatori, dar\u00e0 inizio a una nuova trilogia.\nHalo 4 parla di Master Chief che naufraga su un pianeta misterioso, che scoprir\u00e0 poi essere Requiem, dove affronter\u00e0 i Prometeici, letale esercito del Didatta, nemico principale del gioco deciso a vendicarsi della razza umana e a distruggerla. Halo 4 \u00e8 vincitore di oltre 30 premi di settore ed \u00e8 stato uno dei videogiochi pi\u00f9 attesi del 2012.\n\"Halo 5: Guardians\".\nDurante l'E3, pi\u00f9 precisamente l'11 giugno 2013, la Microsoft mostr\u00f2 un breve trailer di circa due minuti, in cui venne annunciata l'uscita di quello che sarebbe stato il quinto capitolo della saga, ma che venne stilizzato semplicemente come \"Halo\". Nel trailer si vede un uomo vagare in un deserto, che poi viene scosso dall'arrivo di una gigantesca astronave. Si scopre poi che l'uomo, mascherato da un mantello, non \u00e8 altro che John-117. Il filmato si chiude con quella che sarebbe stata la probabile data di uscita del gioco, il 2014 (poi posticipato al 2015). Questo titolo \u00e8 un'esclusiva per Xbox One, come tutti gli altri della stessa serie. Dopo l'abbandono di Bungie, per il ruolo di sviluppatore \u00e8 riconfermata la 343 Industries. L'inizio della beta multigiocatore di \"Halo 5: Guardians\" fu prevista per il 29 dicembre 2014. Poterono accedere a questa fase tutti coloro che acquistarono \"Halo: The Master Chief Collection\". Il gioco usc\u00ec il 27 ottobre 2015.\n\"Halo Infinite\".\n\"Halo Infinite\", il sesto capitolo della serie principale, \u00e8 stato annunciato nel 2018 con la pubblicazione prevista per il 2020, successivamente rimandata all'8 dicembre 2021 a causa della pandemia di COVID-19. Il titolo \u00e8 sviluppato da 343 Industries, commercializzato da Xbox Game Studios e pubblicato su Xbox One, Xbox Series X/S e Microsoft Windows.\n\"Spin-off\".\n\"Halo Wars\".\n\"Halo Wars\" \u00e8 stato presentato all'X06 di Barcellona, in Spagna. \u00c8 stato sviluppato da Ensemble Studios.\nQuesto capitolo consente di combattere le prime battaglie contro i Covenant, e fa entrare questo gioco nel mondo della strategia in tempo reale. Il gioco \u00e8 ambientato 20 anni prima degli eventi del primo Halo.\n\"Halo 3: ODST\".\n\"Halo 3: ODST\" \u00e8 un capitolo-espansione Stand Alone presentato il 10 ottobre 2008 al Tokyo Game Show. Il 26 novembre 2008 Bungie decise di chiamare il gioco \"Halo 3: ODST\" invece di \"Halo 3: Recon\". La data di uscita del gioco \u00e8 stata il 22 settembre 2009 sia in Europa che negli Stati Uniti.\nIl gioco narra le vicende tra \"Halo 2\" e \"Halo 3\" nella citt\u00e0 di New Mombasa, ma nei panni di un \"semplice\" umano ODST (\"Orbital Drop Shock Troopers\", truppe d'assalto a lancio orbitale, o TALO), conosciuto con il nome di \"The Rookie\" (la recluta) che fa parte di una squadra composta da altri 4 ODST.\nIl gioco comprende 2 dischi, uno contenente la campagna nei panni della recluta e l'altro contenente tutte le mappe multiplayer di \"Halo 3\" (non necessita \"Halo 3\" per essere giocato). \u00c8 inoltre presente l'invito alla beta multiplayer di \"Halo: Reach\". \u00c8 disponibile per Xbox 360 e in seguito per Xbox One.\n\"Halo: Reach\".\n\"Halo: Reach\", l'ultimo lavoro di Bungie Studios, \u00e8 stato annunciato all'E3\u00a02009. La beta multiplayer \u00e8 stata giocabile dal 3 al 19 maggio 2010. Il gioco \u00e8 uscito in contemporanea mondiale il 14 settembre 2010 ed ha incassato 200 milioni di dollari solamente nel primo giorno. \u00c8 un'esclusiva Xbox 360.\nIl gioco \u00e8 un prequel della saga principale; racconta infatti di come una squadra di Spartan, la Squadra Noble, port\u00f2 al sicuro Cortana (l'IA che supporta Master Chief) dalla battaglia di Reach, impedendo ai Covenant di impossessarsene e scoprire informazioni preziose come la posizione dei pianeti umani e dati sui Precursori. Il 14 Marzo 2019 viene annunciata una versione migliorata con supporto a 4k, HDR e frame rate sbloccato per PC che verr\u00e0 pubblicata il 3 dicembre 2019, dopo diversi \"Flight\", in contemporanea con la versione Xbox One.\n\"Halo: Spartan Assault\".\nIl videogioco \u00e8 uscito il 6 luglio 2013 per PC, Tablet e smartphone Windows 8 e il 24 dicembre 2013 per Xbox One con il nome di \"Halo: Spartan Assault\".\nLa storia \u00e8 collocata tra l'epilogo di Halo 3 e il prologo di Halo 4 e gira attorno la figura di Sarah Palmer. Il giocatore dovr\u00e0 aiutare la coraggiosa soldatessa a superare le 25 prove del programma di addestramento virtuale della UNSC Infinity.\n\"Halo: Spartan Strike\".\nIl videogioco \u00e8 uno sparatutto in visuale isometrica del 2015, sviluppato da 343 Industries e Vanguard Games e pubblicato da Microsoft Game Studios per Microsoft Windows e iOS. Ispirato a \"Geometry Wars\" (2003), il gioco ha un sistema di controllo del fuoco gestito da una doppia levetta analogica. I giocatori controllano un soldato umano e combattono contro gli alieni nemici con una variet\u00e0 di armi, abilit\u00e0 e veicoli, richiamando quindi \"Spartan Assault\", il precursore di Spartan Strike.\n\"Halo Wars 2\".\nVideogioco strategico in tempo reale del 2017, sviluppato da The Creative Assembly e pubblicato da Microsoft Game Studios per Xbox One e Microsoft Windows. \"Sequel\" di \"Halo Wars\", cronologicamente si colloca nello spazio temporale che trascorre tra gli eventi di \"\" (2015) e \"Halo Infinite\" (2021).\n\"Remake\".\n\"Halo: Combat Evolved Anniversary\".\nDurante l'E3 2011 la Microsoft ha annunciato che, per celebrare il decimo anniversario dall'uscita di \"\" (il 15 novembre 2011, il giorno in cui usc\u00ec il primo capitolo), uscir\u00e0 il remake di quest'ultimo sviluppato da 343 Industries e Saber Interactive.\nRaccolte.\n\"Halo: The Master Chief Collection\".\nDurante l'E3 2014 viene presentata la \"Master Chief Collection\", uscita nei negozi l'11 novembre 2014 in esclusiva per Xbox One e successivamente, il 3 dicembre 2019, anche su Microsoft Windows. Questa raccolta presenta su un unico disco tutti i capitoli della saga usciti fino ad allora: ', \"Halo 2\", \"Halo 3\" e \"Halo 4\". Inoltre, per i 10 anni dall'uscita della versione originale, viene proposta la versione \"Anniversary\" di \"Halo 2\" che quindi, come gi\u00e0 avvenuto con il primo capitolo, beneficia di un comparto grafico (con intermezzi in CG) e audio rivisti. Alcuni miglioramenti grafici, illuminazione e risoluzione principalmente, vengono apportati anche agli altri giochi. \u00c8 inoltre presente un comparto multiplayer differente per ciascun videogioco. Il 30 maggio 2015 \u00e8 stato reso disponibile, tramite DLC, '; a fine 2019 \u00e8 invece la volta del DLC di \"Halo Reach\". Nel 2020 viene infine pubblicato l'aggiornamento per Xbox Series X/S, arrivato in concomitanza con il lancio delle console di nuova generazione.\nAltri titoli.\n\"Halo: Fireteam Raven\".\nIl gioco \u00e8 uno sparatutto arcade fantascientifico cooperativo, sviluppato da Raw Thrills e Play Mechanix in collaborazione con 343 Industries. Pensato unicamente come cabinato arcade destinato alle sale giochi. Inizialmente uscito come esclusiva di Dave &amp; Buster's in Nord America, a partire dal 10 luglio 2018, nei due mesi successivi ha cominciato a essere pubblicato a livello internazionale. Non ci sono piani per piattaforme non arcade. Nel 2021 sono state aggiunte una serie di skin e personalizzazioni per armature a tema \"Fireteam Raven\" all'interno di \"Halo 3\" per la \"The Master Chief Collection\". L'aggiornamento \u00e8 stato intitolato Stagione 6: Raven.\n\"Halo Recruit\".\nUn'avventura in realt\u00e0 mista ambientata nell'universo di Master Chief, sviluppata da Endeavor One in collaborazione con 343 Industries. Si tratta di una breve esperienza di stampo arcade che vedr\u00e0 il giocatore impegnato in una fase di allenamento contro i Covenant con dinamiche shooter. \"Halo Recruit\" \u00e8 disponibile dal 17 ottobre 2017, scaricabile gratuitamente dal Microsoft Store e compatibile con i pi\u00f9 recenti visori Mixed Reality Windows per PC.\n\"Halo 2600\".\nVideogioco action del 2010, creato e sviluppato da Ed Fries, ex-vicepresidente di Microsoft, e pubblicato da AtariAge per Atari 2600. Fries ebbe l'idea di un \"Halo\" sulla vecchia console Atari leggendo il libro \"Racing the Beam: The Atari Video Computer System\", scritto nel 2009 da Ian Bogost e Nick Montfort. 500 copie del gioco vennero messe in vendita al Classic Gaming Expo del luglio 2010, dove venne presentato. Il giocatore controlla Master Chief attraverso 64 livelli divisi in quattro zone ciascuno: all'aperto, nella base Covenant, nel mondo di ghiaccio e nell'area del boss. Sono disponibili tre power-up per combattere i molti nemici che appaiono: una pistola per aumentare la velocit\u00e0 di fuoco, un paio di stivali per muoversi pi\u00f9 velocemente e uno scudo per non causare la perdita istantanea di una vita. Completato il gioco con successo si acceder\u00e0 alla \"modalit\u00e0 leggendaria\", molto pi\u00f9 difficile in quanto Master Chief si muove pi\u00f9 lentamente.\nOrdine cronologico della trama.\nIn base all'ordine cronologico della trama, i videogiochi della serie si possono elencare in questo modo:\nAltri media.\nRomanzi.\nSono stati pubblicati trentaquattro romanzi relativi all'universo di Halo. Il 28 settembre 2007 Multiplayer Edizioni ha pubblicato il primo libro (\"La caduta di Reach\") in lingua italiana. I romanzi sono, in ordine di uscita originale:\nEnciclopedia.\nLEnciclopedia Halo - Guida definitiva all'universo di Halo\" \u00e8 una guida su \"Halo\" scritta da Tobias Buckell (autore anche di alcuni racconti di ') e approvata da Frank O'Connor, presidente di 343 Industries. L'opera \u00e8 divisa in 11 capitoli.\nWebserie.\n\"Halo 4: Forward Unto Dawn\".\n\"\" \u00e8 una webserie ambientata nell'universo di \"Halo\" prodotta da Microsoft Studios e 343 Industries i cui episodi, uniti tra loro, diventano un film live action. \u00c8 stato pubblicato su YouTube, Halo Waypoint e successivamente in DVD e Blu-ray.\n\"Halo Nightfall\".\nIl 3 aprile 2014 viene annunciato che Ridley Scott e la sua societ\u00e0 di produzione, Scott Free Productions, stavano lavorando a un film live action digitale di Halo insieme a 343 Industries e Xbox Entertainment Studios; Scott sarebbe il produttore esecutivo, con David W. Zucker e Sergio Mimica-Gezzan come registi. Il film avrebbe dovuto seguire lo stesso formato di \"Halo 4: Forward Unto Dawn\" di Machinima. Il 9 giugno 2014 viene annunciato all'E3\u00a02014 che il film, intitolato \"Halo: Nightfall\", sarebbe stato incluso in \"Halo: The Master Chief Collection\" al suo lancio nel novembre 2014. Il film introduce un nuovo personaggio nel franchise, l'agente Jameson Locke, interpretato dall'attore Mike Colter. Locke \u00e8 uno degli Spartani ritratti sulla copertina di \"Halo 5: Guardians\" ed \u00e8 destinato a svolgere un ruolo importante nella serie. Il 24 luglio 2014\u00a0343 Industries ha pubblicato il primo trailer del film. \"Halo: Nightfall\" \u00e8 disponibile per la visione tramite Halo Channel, un'applicazione per Xbox One, Windows 8.1 e Windows Phone. Il 16 marzo 2015 la serie \u00e8 diventata disponibile per lo streaming e il download.\n\"Red vs. Blue\".\nSpesso abbreviato in \"RvB\", \u00e8 una webserie comica a tema fantascientifico creata da Rooster Teeth Productions. La serie viene prodotta usando la tecnica machinima, sincronizzando cio\u00e8 dialoghi ed effetti sonori preregistrati con filmati creati sfruttando la modalit\u00e0 multigiocatore della serie di videogiochi Halo. Le stagioni pi\u00f9 recenti utilizzano tuttavia la CGI per diverse scene, continuando a servirsi della post produzione per garantire alla serie l'aggiunta di elementi esterni al gioco. Ambientato durante una non meglio specificata guerra civile tra due squadre di soldati rinchiuse in un desolato canyon, Red vs Blue rappresenta una parodia demenziale degli FPS, della vita militare e dei film di fantascienza. Dopo la quinta stagione la serie ha avuto modo di assumere un tono pi\u00f9 serio, con una storia effettiva e un'evoluzione costante dei personaggi e del cast secondario, rimanendo tuttavia a sfondo comico. Creata nel 2003, la serie ha raggiunto la sua quindicesima stagione, vincendo quattro premi dell'Accademia di arti e scienze machinima. Con dodici stagioni disponibili in DVD e Blu-Ray, risulta ad oggi una delle poche opere machinima distribuite commercialmente.\nSerie TV.\n\"Halo\".\nDurante lo showcase per celebrare i 20 anni di Xbox \u00e8 stato mostrato in anteprima il teaser della serie tv di Halo. Prodotta da Showtime, in collaborazione con 343 Industries e la Amblin Television di Steven Spielberg, la serie TV sar\u00e0 ambientata nell'universo che ci fu presentato nel 2011 con un epico conflitto nel 26esimo secolo tra umani e una minaccia aliena nota come Covenant. Gli interpreti sono Pablo Schreiber, Natascha McElhone, Charlie Murphy, Jen Taylor, Shabana Azmi, Bokeem Woodbine, Kate Kennedy, Natasha Culzac, Yerin Ha and Bentley Kalu e il budget stimato \u00e8 di 200 milioni di dollari. Come mostrato nel teaser la serie \u00e8 in uscita nel 2022 e sar\u00e0 distribuita da Paramount+ nei paesi in cui \u00e8 attivo il servizio. Il primo trailer ufficiale \u00e8 stato mostrato durante i The Game Awards 2021.\nCortometraggi.\n\"Halo: Landfall\".\n\"Halo: Landfall\" \u00e8 un cortometraggio live action del 2007, diretto da Neill Blomkamp, regista del lungometraggio su \"Halo\" cancellato poco tempo prima, e creato in collaborazione con Bungie Studios. Il corto originariamente \u00e8 stato suddiviso in 3 parti, condivise tramite altrettanti trailer, per promuovere l'uscita di \"Halo 3\". \"Halo: Arms Race\", uscito prima del lancio del gioco, \"Halo: Combat\", uscito in contemporanea a \"Halo 3\", \"Halo: Last One Standing\", diffuso qualche giorno dopo. La durata totale del film \u00e8 7 minuti, \"Combat\" e \"Last One Standing\" sono stati girati a Wellington in Nuova Zelanda. Il regista Neill Blomkamp esplora le vite dei Marines e degli ODST in un'ultima e disperata missione, in una Terra post-invasione, che potrebbe garantire la salvezza o inaugurare la distruzione dell'intera galassia.\nFilm d'animazione.\n\"Halo: Legends\".\n\"\" \u00e8 una collezione di cortometraggi composta da sette episodi realizzati da diversi noti studi di animazione giapponesi (Bones, Casio Entertainment, Production I.G, Studio 4\u00b0C e Toei Animation) raccolti in un unico DVD/Blu-ray uscito a marzo 2010.\nFilm.\n\"Halo - Il Film\" (cancellato).\nIl 9 novembre 2004, giorno del lancio americano di \"Halo 2\", viene annunciato che la Microsoft ha messo in fase di studio una trasposizione cinematografica di \"Halo\" in collaborazione con Bungie Studios. Il 14 giugno dell'anno successivo le case cinematografiche Paramount Pictures, DreamWorks, Sony Pictures, Warner Bros., 20th Century Fox e Universal Pictures si propongono di finanziare il film. Tuttavia la Microsoft annuncia la vendita dei diritti cinematografici del videogioco intorno ai 10.000.000$ con un'ulteriore richiesta di trattenuta sul 15% degli incassi.\nLa pre-produzione si \u00e8 avviata in contemporanea all'assunzione di Neill Blomkamp come regista, Peter Jackson come produttore esecutivo e Fran Walsh, Mary Parent e Scott Stuber come produttori.\nLa prima sceneggiatura \u00e8 stata scritta da Alex Garland durante il 2005. Durante il luglio 2006, durante un'intervista a D.B. Weiss, lo stesso ha dichiarato di essere stato incaricato di riscrivere il copione, ci\u00f2 perch\u00e9 le idee di Garland non avrebbero trovato accoglimento presso gli studi. Il 31 ottobre il magazine \"Variety\" inform\u00f2 che Josh Olson (\"A History of Violence\") ha preso il posto di Weiss. Nel 2007 la Microsoft ha offerto a Garland 1.564.000 $ per ritornare a sceneggiare l'adattamento.\nIl film \u00e8 stato soggetto a ritardi della produzione per tutto il 2006 per via del continuo aumentare della spesa preventiva e i dissapori conseguiti tra la 20th Century Fox, gli Universal Studios e la Microsoft, per poi rientrare in pre-produzione il 1\u00ba novembre 2007, giorno in cui Peter Jackson ha chiarito l'intenzione di coinvolgere nuovamente Neill Blomkamp alla regia e di cercare due nuovi studi cinematografici, Warner Bros. e Paramount Pictures, ma anch'esse declinarono l'offerta.\nIl progetto viene sospeso sino al 31 ottobre 2007, data in cui sarebbe stato ufficialmente annullato.\nNell'ottobre del 2010, il successo riscosso da \"Halo: Reach\" sembra aver attirato l'attenzione del regista Steven Spielberg con la sua DreamWorks, voce che si \u00e8 ripresentata nel dicembre del 2011, con la successiva smentita di Microsoft su un suo eventuale impegno.\nApplicazioni.\n\"Halo Waypoint\".\n\"Halo Waypoint\" \u00e8 il portale online ufficiale della saga di Halo. Originariamente era un'applicazione per Xbox 360 e dispositivi Windows Phone, iOS e Android, gestita e sviluppata da Certain Affinity e 343 Industries. La app era scaricabile gratuitamente da Xbox Live e veniva memorizzata nell'HDD come un normale videogioco. Una volta avviata eseguiva un controllo sui salvataggi della saga di Halo presenti nell'HDD, permettendo di sbloccare oggetti e contenuti per il proprio avatar. Con l'uscita di Xbox One \u00e8 stata sostituita da un'altra applicazione chiamata \"Halo Channel\", che aveva sostanzialmente feature simili. Nella generazione successiva, ovvero quella di Xbox Series X e Series S, e in previsione dell'imminente uscita di Halo Infinite, torna \"Halo Waypoint\", questa volta esclusivamente per dispositivi mobile Windows Phone, iOS e Android. Sia la app che il portale permettono di scoprire nuovi contenuti riguardanti la saga di Halo, come e Halo 4, fornendo notizie di carattere generale, aggiornamenti, statistiche e tutto quel che concerne la lore di Halo.\nMusica.\nMartin O'Donnell e Michael Salvatori sono gli autori di gran parte delle musiche dei videogiochi di \"Halo\" sviluppati dalla Bungie. Quest'ultima si avvicin\u00f2 a O'Donnel per realizzare \"temi che suonassero come antichi e misteriosi\", egli decise quindi di comporre il tema principale ricorrendo al canto gregoriano, unendosi lui stesso al canto nelle parti vocali. A causa della natura variabile del gameplay, la musica venne progettata per cambiare in modo dinamico a seconda del contesto (ad esempio con temi pi\u00f9 roboanti nelle sequenze di azione). Per consentire un'esperienza di ascolto pi\u00f9 gradevole, O'Donnell riorganizz\u00f2 porzioni della musica di \"Halo\" in \"suite\" autonome, ideate per essere riprodotte in momenti specifici della storia. Per \"Halo 2\" la colonna sonora ha incluso brani pubblicati su licenza dagli Incubus e Breaking Benjamin; questi sono andati ad affiancarsi alla colonna sonora orchestrale. Steve Vai si \u00e8 invece occupato dell'esecuzione delle sezioni realizzate con la chitarra.\nLa soundtrack di \"Halo\" ha contribuito a stimolare un rinnovato interesse per la musica da canto.\nPer la colonna sonora di \"Halo 2\" il produttore Nile Rodgers e O'Donnell decisero di dividere la musica in due volumi separati. Il primo, sotto il nome di \"Volume One\", \u00e8 uscito il 9 novembre 2004 e conteneva tutti i temi originali insieme ai brani su licenza presenti nel gioco (ovvero quelli realizzati da Steve Vai, Incubus, Hoobastank e Breaking Benjamin). La seconda versione, il \"Volume Two\", conteneva ogni altro brano non compreso nella prima raccolta e si distingueva in quanto, a differenza dell'altro gruppo di brani, non fu reso disponibile prima dell'uscita del gioco. \"Halo 2\", a differenza del suo predecessore, \u00e8 stato mixato per sfruttare al meglio il Dolby Digital 5.1. Nel 2014 la musica riprodotta nel corso del gioco \u00e8 stata ri-registrata e rimasterizzata per la versione di \"Halo 2 Anniversary\" presente nella \"Master Chief Collection\", che comprendeva versioni rimasterizzate di tutti i giochi di \"Halo\" con Master Chief come protagonista.\nLa colonna sonora di \"Halo 3\" \u00e8 uscita il 20 novembre 2007. O'Donnell ha dichiarato di essersi ispirato al primo gioco della serie, in quanto desiderava realizzare una sorta di collegamento tra l'inizio e la fine della trilogia. Le tracce sono state presentate, allo stesso modo della precedente colonna sonora di \"Halo 2\", sotto forma di suite. Tuttavia, a differenza del passato dove gran parte della musica era stata sintetizzata al computer, la colonna sonora di \"Halo 3\" \u00e8 stata registrata ricorrendo a un'orchestra di 60 elementi unita a un coro di 24 voci. La colonna sonora finale fu registrata dalla Northwest Sinfonia allo Studio X di Seattle. Le colonne sonore sono state raggruppate e pubblicate come cofanetto nel dicembre 2008. La colonna sonora di \"Halo 3: ODST\" \u00e8 uscita in contemporanea con l'uscita del gioco e comprendeva molte delle tracce presenti nel videogame.\nPer l'ultimo gioco di Bungie della serie Halo, \"Halo: Reach\", Martin O'Donnell e Michael Salvatori tornarono a comporre la colonna sonora. O'Donnell si preoccup\u00f2 di curare una musica \"cupa e pi\u00f9 viscerale\" per riflettere la natura pi\u00f9 oscura della campagna e lo stile del gioco retr\u00f2. Dato che Bungie aveva realizzato \"Halo 3: ODST\" e \"Halo: Reach\" pressoch\u00e9 in contemporanea, anche Martin O'Donnell si trov\u00f2 costretto a comporre le colonne sonore di pari passo, ma i lavori per la creazione della colonna sonora di \"Halo: Reach\" sono iniziati solo dopo l'uscita di \"Halo 3: ODST\". La soundtrack \u00e8 infine uscita in formato digitale, su iTunes, il 15 settembre 2010 e in un set di due dischi il 28 settembre 2010.\nPer quanto riguarda \"Halo Wars\" il compito di comporre la musica del gioco ricadde su Stephen Rippy. Quest'ultimo ascolt\u00f2 le colonne sonore di O'Donnell per trarre ispirazione e incorpor\u00f2 il tema di \"Halo\" in alcune parti dei suoi arrangiamenti. Oltre ai componenti sintetizzati e orchestrali, il compositore si \u00e8 concentrato sul coro e sul pianoforte come elementi essenziali per ricreare il tema di \"Halo\". Piuttosto che rivolgersi alla Northwest Sinfonia Rippy ha viaggiato a Praga e registrato con la FILMharmonic Orchestra per poi tornare negli Stati Uniti a completare l'opera. L'annuncio di un CD autonomo e della versione digitale della colonna sonora del videogioco sono stati annunciati nel gennaio 2009, con l'uscita prevista il 17 febbraio dello stesso anno.\nLa musica di \"Halo 4\" \u00e8 stata composta da Neil Davidge e Kazuma Jinnouchi. L\"'Halo 4 Original Soundtrack\" \u00e8 uscita il 22 ottobre 2012, seguita da due dischi in edizione speciale il 6 novembre. Neil Davidge ha operato come compositore \"out-of-house\" per 343 Industries, circostanza rivelatasi talmente dispendiosa da spingere i creatori di \"Halo 5: Guardians\" a rivolgersi esclusivamente a Kazuma Jinnouchi per la produzione musicale del videogame in questione. Il lavoro di Neil Davidge e Kazuma Jinnouchi per \"Halo 4\" ha ricevuto recensioni contrastanti, \u00e8 stato riconosciuto il tentativo di originare un qualcosa di creativo, anche se il risultato \u00e8 una distorsione eccessiva dalla sinfonia originale dei tre capitoli precedenti.\nNel 2014 Kazuma Jinnouchi conferm\u00f2 che avrebbe composto la colonna sonora di \"\". Il 30 ottobre 2015 \"Halo 5: Guardians Original Soundtrack\" \u00e8 stata pubblicata su CD e vinile. Per la realizzazione della colonna sonora ci si rivolse a un coro di 30 persone e si lavor\u00f2 a Praga. La colonna sonora orchestrale \u00e8 stata invece registrata presso l'Abbey Road Studio, richiedendo in totale 5 viaggi diversi.\nNel 2017 343 Industries e Creative Studios hanno pubblicato un sequel di \"Halo Wars\" intitolato \"Halo Wars 2\". La colonna sonora \u00e8 stata composta da Gordy Haab, Brian Lee White e Brian Trifo sotto la direzione di Paul Lipson, che aveva aiutato il comparto sonoro in quasi ogni titolo precedente di \"Halo\". La colonna sonora di \"Halo Wars 2\" presentava molte delle melodie che Stephen Rippy aveva composto per il primo \"Halo Wars\", malgrado nuovi arrangiamenti e nuove melodie destinate ai singoli personaggi. La colonna sonora originale del gioco \u00e8 uscita il 17 febbraio 2017 e resa disponibile digitalmente il 21 febbraio 2017.\nProtagonisti.\nMaster Chief.\nJohn-117, chiamato Master Chief o anche semplicemente \"Capo\" nella versione italiana (dal momento che si riferisce all'omonimo grado militare, Master Chief Petty Officer), \u00e8 il protagonista dei capitoli principali della saga. \u00c8 uno \"Spartan-II\", un soldato geneticamente potenziato, pi\u00f9 precisamente il numero 117. Gli Spartan-II furono creati e addestrati per svolgere missioni ad alto rischio contro i ribelli delle colonie extramondo e successivamente impiegati contro i Covenant, un'alleanza di varie razze aliene belligeranti, decisa a sterminare l'umanit\u00e0 per motivi religiosi. Dopo la catastrofica battaglia di Reach, principale roccaforte umana dopo la Terra, conclusasi con la sua caduta, sopravvissero solo alcuni Spartan, tra i quali John, che riusc\u00ec a fuggire a bordo dell'astronave \"Pillar of Autumn\", comandata dal capitano Jacob Keyes. Durante la guerra contro i Covenant morirono o furono indicati come \"dispersi in azione\" tutti gli Spartan fuorch\u00e9 uno: Master Chief.\nMaster Chief \u00e8 un personaggio enigmatico: oltre a parlare pochissimo, il suo volto rimane un mistero, poich\u00e9 perennemente nascosto dall'elmetto della sua armatura, anche se completando la campagna di \"Halo 4\" in modalit\u00e0 leggendaria vengono mostrati i suoi occhi. In \"Halo: Combat Evolved\", Master Chief \u00e8 doppiato da Riccardo Rovatti, invece, nei capitoli successivi, gli presta la voce l'attore doppiatore Giorgio Melazzi.\nArbiter.\nLArbiter \u00e8 un personaggio giocabile introdotto in \"Halo 2\", il cui vero nome \u00e8 Thel 'Vadam (presente anche in \"\"). Guerriero Covenant Elite con grande esperienza bellica e profondo senso dell'onore, era il comandante della flotta \"Particular Justice\", coinvolta nella guerra fra umani e Covenant. Il suo ruolo era quello di proteggere il sacro anello, Halo, e di eliminare il \"Demon\", il nome tramite il quale i Covenant si riferiscono a Master Chief ( per incoerenze di traduzione). Fu condannato per eresia per aver permesso al \"Demon\" di distruggere il primo Halo; in seguito gli fu data possibilit\u00e0 di riscatto con il ruolo di Arbiter, guerriero eletto dai Profeti, i capi religiosi Covenant, e per mezzo di missioni suicide riacquista l'onore perduto.L'armatura dell'Arbiter ha un vantaggio rispetto a quella di Master Chief: un utile sistema di mimetizzazione temporaneo di cui, del resto, dispongono molti altri guerrieri Elite. Ricompare in \"Halo 3\", dove pu\u00f2 essere usato come secondo personaggio nella campagna cooperativa online o offline, ma senza il sistema di mimetizzazione. La figura dell'Arbiter \u00e8 presente anche in \"Halo Wars\", ma non si tratta di Thel 'Vadam.\nFazioni.\nUNSC.\nL'UNSC (United Nations Space Command) racchiude le forze armate, scientifiche e di esplorazione in un'unica grande organizzazione, il cui scopo \u00e8 proteggere gli interessi della Terra e le sue colonie.\nLa sua componente militare, l'UNSCDF (United Nations Space Command Defense Force) \u00e8 suddivisa in quattro branche principali (Marina, Esercito, Aviazione e Corpo dei Marines), le quali sono chiaramente dispiegate in ruoli specifici.\nUna branca molto importante della Marina \u00e8 l'ONI (\"Office of Naval Intelligence\"), intelligence, che provvede alla gestione e pianificazione dei progetti Top Secret, di spionaggio e di propaganda.\nCovenant.\nI Covenant sono un'alleanza di svariate razze aliene tenuta insieme da vincoli religiosi. Il loro obiettivo primario \u00e8 di attivare gli Halo, antiche strutture dei Precursori, civilt\u00e0 antica, venerata dai Covenant. Essi credono infatti che attivando gli Halo, inizier\u00e0 per loro il \"Grande Viaggio\" verso la divinit\u00e0. A capo dei Covenant, vi \u00e8 la razza dei \"San 'Shyuum\" (i Profeti), dopo di loro per importanza troviamo i \"Sangheili\" (Elite) e i \"Jiralhanae\" (Brute), seguiti dai \"Mgalekgolo\" (Cacciatori) e infine dagli \"Yanme'e\" (Droni), \"Kig-Yar\" (Jackal) e \"Unggoy\" (Grunt).\nNelle fasi finali della guerra contro gli umani, gli Elite passano in secondo piano rispetto ai Brute, cos\u00ec decidono di ribellarsi ai Profeti e di stringere un'alleanza con l'UNSC, seguiti a ruota da alcuni Grunt e Cacciatori. L'UNSC, con il supporto di questi rinforzi riesce a vincere la guerra alla fine del 2552.\nPrecursori.\nI Precursori sono una razza aliena che spar\u00ec dalla galassia migliaia di anni prima della guerra tra umani e Covenant.\nLe loro origini sono narrate in \"\".\nEssi sono divisi in 4 caste (in ordine decrescente di importanza): Costruttori, Minatori, Biologi e Guerrieri (o Guerrieri-Servitori). Ogni Precursore subisce delle mutazioni fisiche durante il passare degli anni, per questo all'interno delle caste vi sono ulteriori divisioni: un Precursore che non abbia ancora subito alcuna mutazione viene definito \"Manipular\"; dopo la prima mutazione prender\u00e0 il nome di \"prima forma\", poi \"seconda forma\" e cos\u00ec via.\nSecondo gli stessi Precursori, essi discendono da una razza addirittura pi\u00f9 antica e pi\u00f9 avanzata tecnologicamente di loro: i Predecessori. Inoltre, da alcune parole pronunciate dal guardiano dell'installazione Halo 04, 343 Guilty Spark, in Halo 3, sembrerebbe che anche Master Chief sia un \"figlio\" discendente dei Precursori, nonch\u00e9 unico attivatore degli anelli, secondo l'automa intelligente.\nPredecessori.\nI Predecessori costituiscono la civilt\u00e0 pi\u00f9 antica conosciuta nell'universo di Halo. Creatori e guardiani della vita, il loro livello tecnologico non fu paragonabile a nessun altro. Il loro aspetto fisico \u00e8 impossibile da determinare, essi infatti erano in grado di modificare qualsiasi caratteristica dell'Universo, inclusi loro stessi.\nDopo aver creato la vita nella galassia, essi permisero a diverse specie di avanzare tecnologicamente, in modo da creare un degno erede che potesse sostituirli come \"protettori di ogni cosa\". Quando negarono questa responsabilit\u00e0 ai Precursori, questi ultimi iniziarono un genocidio nei confronti dei loro pacifici creatori, massacrandoli e inseguendo gli inermi sopravvissuti fino alle galassie pi\u00f9 vicine alla nostra.\nDopo milioni di anni di oblio, alcuni Predecessori, trasformatisi in una polvere che li avrebbe dovuti rigenerare in un lontano futuro, vennero ritrovati dagli Antichi Umani e recuperati. La polvere che le costituiva, tuttavia, era stata corrotta dal tempo.\nFlood.\nI Flood non sono altro che il risultato dell'azione del tempo sulla polvere dei Predecessori. Organismi parassiti di straordinaria infettivit\u00e0, essi misero in ginocchio la Galassia circa 100.000 anni fa, prima di essere distrutti dagli Halo.\nLa forma corporea delle forme infette varia sia in base agli usi di cui il parassita ha bisogno, che al corpo dell'organismo ospitante. Al contrario, le forme pure sono organismi creati interamente dalla biomassa Flood e di conseguenza, non vincolati ai limiti imposti dal corpo ospitante.\nL'infezione pu\u00f2 propagarsi in svariati modi, le piccole forme infettive possono iniettare le spore Flood all'interno di un organismo sano, penetrando nelle ferite o attaccandolo direttamente; in determinate situazioni invece (pianeti con un'atmosfera adeguata) le spore possono viaggiare libere nell'atmosfera, moltiplicando le possibilit\u00e0 di contagio. Sono stati anche confermati casi di infezione seguiti ad ingerimento di materiale infetto.\nLe forme da combattimento hanno invece lo scopo di uccidere i nemici del parassita, sono estremamente pericolose a causa dei moltecipli vantaggi dati dal Flood, come la totale assenza del dolore fisico, le mutazioni che permettono loro di sostituire uno o pi\u00f9 arti con artigli o \"fruste\" organiche, e la mancanza di necessit\u00e0 di gran parte degli organi interni, diminuendo drasticamente le possibilit\u00e0 del parassita di essere ferito mortalmente.\nLe armi.\nNella trilogia sono presenti molti tipi di armi sia umane che aliene: quasi tutte sono utilizzabili sia nella campagna che nel multiplayer. In \"Halo 2\" e \"3\", si possono impugnare contemporaneamente due armi piccole creando efficaci combinazioni, ma perdendo la capacit\u00e0 di lanciare granate.\nSi tratta di una nuova arma introdotta in Halo: Reach utilizzabile solo nella campagna e in modalit\u00e0 firefight, dotata di potenza devastante \u00e8 infatti in grado di tracciare una vasta area nemica a scelta per poi richiedere un bombardamento orbitale che distrugger\u00e0 qualsiasi nemico o veicolo colpisca, sono disponibili solo due colpi o tre, dotato di visore e binocolo a distanza.\nSimile ad una pistola ad aghi ma pi\u00f9 lunga nell'aspetto e dotata di mirino di precisione, spara dei colpi ad aghi letali per i nemici senza scudi che salteranno in aria dopo pochi colpi."}
{"id": "767194", "revid": "984922", "url": "https://it.wikipedia.org/wiki?curid=767194", "title": "Cantone di Angl\u00e8s", "text": "Il Cantone di Angl\u00e8s era una divisione amministrativa dell'Arrondissement di Castres.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "767196", "revid": "984922", "url": "https://it.wikipedia.org/wiki?curid=767196", "title": "Cantone di Brassac", "text": "Il Cantone di Brassac era una divisione amministrativa dell'Arrondissement di Castres.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "767198", "revid": "984922", "url": "https://it.wikipedia.org/wiki?curid=767198", "title": "Cantone di Castres-Est", "text": "Il Cantone di Castres-Est era una divisione amministrativa dell'Arrondissement di Castres.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Castres."}
{"id": "767199", "revid": "984922", "url": "https://it.wikipedia.org/wiki?curid=767199", "title": "Cantone di Castres-Nord", "text": "Il Cantone di Castres-Nord era una divisione amministrativa dell'Arrondissement di Castres.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Castres e il comune di Laboulb\u00e8ne."}
{"id": "767200", "revid": "1776051", "url": "https://it.wikipedia.org/wiki?curid=767200", "title": "Campo 'S'", "text": "Il campo 'S' di Taranto o campo sant'Andrea raccolse prigionieri di guerra italiani e di altre nazionalit\u00e0 al termine del secondo conflitto mondiale.\nIl Campo, sebbene demolito nel maggio del 1946, \u00e8 ancora visibile ed \u00e8 ubicato fra le masserie Caselle (nord-ovest), Torre Bianca (Sud-Est), Sant'Andrea (Sud) e Torre Rossa (sud-ovest). Attualmente sono riconoscibili i basamenti delle baracche, parte dell'impianto fognario e stradale, nonch\u00e9 i percorsi delle recinzioni. In particolare, dalle foto da satellite o da aerofoto, si pu\u00f2 distinguere in maniera netta l'impianto del campo. Le coordinate geografiche del punto centrale del campo sono {+40\u00b0 30' 57.81\", +17\u00b0 18' 33.35\"}.\nStoria.\nTerminata la guerra, anche coloro ai quali era stato concesso l'onore delle armi nella resa, come i battaglioni della X\u00aa Flottiglia MAS di Valerio Borghese, furono deportati, passando per la maggior parte dal campo di Afragola: dapprima fecero sosta per il riconoscimento al campo \"S\" di Taranto e poi furono deportati nel \"211 POW Camp\" di Algeri, da dove gli italiani tornarono al campo 'S', dove nel frattempo, erano stati imprigionati uomini di altre nazionalit\u00e0, il 23 febbraio 1946, cio\u00e8 un anno dopo la fine del conflitto mondiale.\nI prigionieri di guerra italiani restarono rinchiusi in recinti detti \"Pen\", senza servizi igienici, senza cibo sufficiente, senza letti. Molti morirono. I pi\u00f9 tornarono per\u00f2 a casa, quando gli inglesi decisero di abbandonare la custodia del campo e i comandi italiani non accettarono di mantenere i connazionali rinchiusi in quel campo, definito, dai giornali del tempo, \"Il campo della fame\"."}
{"id": "767202", "revid": "984922", "url": "https://it.wikipedia.org/wiki?curid=767202", "title": "Cantone di Castres-Ovest", "text": "Il Cantone di Castres-Ovest era una divisione amministrativa dell'Arrondissement di Castres.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Castres e i comuni di:"}
{"id": "767203", "revid": "984922", "url": "https://it.wikipedia.org/wiki?curid=767203", "title": "Cantone di Castres-Sud", "text": "Il Cantone di Castres-Sud era una divisione amministrativa dell'Arrondissement di Castres.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Castres."}
{"id": "767204", "revid": "984922", "url": "https://it.wikipedia.org/wiki?curid=767204", "title": "Cantone di Cuq-Toulza", "text": "Il Cantone di Cuq-Toulza era una divisione amministrativa dell'Arrondissement di Castres.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "767206", "revid": "984922", "url": "https://it.wikipedia.org/wiki?curid=767206", "title": "Cantone di Dourgne", "text": "Il Cantone di Dourgne era una divisione amministrativa dell'Arrondissement di Castres.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "767208", "revid": "287204", "url": "https://it.wikipedia.org/wiki?curid=767208", "title": "Cantone di Graulhet", "text": "Il Cantone di Graulhet \u00e8 una divisione amministrativa dell'Arrondissement di Castres.\nLa riforma complessiva dei cantoni del 2014 lo ha lasciato invariato.\nComposizione.\nComprende i comuni di:"}
{"id": "767209", "revid": "984922", "url": "https://it.wikipedia.org/wiki?curid=767209", "title": "Cantone di Labrugui\u00e8re", "text": "Il Cantone di Labrugui\u00e8re era una divisione amministrativa dell'Arrondissement di Castres.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "767210", "revid": "767487", "url": "https://it.wikipedia.org/wiki?curid=767210", "title": "Cantone di Lacaune", "text": "Il Cantone di Lacaune era una divisione amministrativa dell'Arrondissement di Castres.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "767211", "revid": "1318658", "url": "https://it.wikipedia.org/wiki?curid=767211", "title": "Potere rotatorio", "text": "Il potere rotatorio \u00e8 la misura quantitativa dell'attivit\u00e0 ottica di una sostanza, caratteristica quest'ultima che rappresenta la propriet\u00e0 di ruotare il piano di vibrazione della luce polarizzata posseduta dai composti \"otticamente attivi\". Dal punto di vista ottico rappresenta un caso particolare di birifrangenza dovuta al diverso indice di rifrazione delle componenti destrogira e levogira della luce linearmente polarizzata.\nTeoria.\nUna radiazione elettromagnetica linearmente polarizzata si pu\u00f2 rappresentare come un vettore di variazione del campo elettrico definito da due componenti:\ndove formula_2 \u00e8 l'ampiezza dell'onda e formula_3 \u00e8 l'angolo tra il piano della polarizzazione e l'asse di riferimento scelto.\nSi pu\u00f2 dimostrare che pu\u00f2 essere considerata come la somma di due onde con polarizzazione circolare, rappresentate matematicamente come:\ndove formula_6 \u00e8 l'eventuale sfasamento di un'onda rispetto all'altra.\nSommando vettorialmente le due onde, si ottiene:\nche \u00e8 un'onda con polarizzazione lineare, di ampiezza formula_2 e inclinata di un angolo formula_12 rispetto all'asse di riferimento.\nUna sostanza otticamente attiva presenta un diverso indice di rifrazione per le due componenti con polarizzazione circolari delle onde con polarizzazione lineare che la attraversano: le due componenti attraverseranno quindi la sostanza a velocit\u00e0 diversa, uscendone sfasate. Dunque, nel passaggio attraverso la sostanza otticamente attiva varia la componente formula_6, il che si traduce in un diverso angolo di polarizzazione della radiazione.\nPotere rotatorio delle molecole chirali.\nLa condizione necessaria - ma non sufficiente - affinch\u00e9 vi sia attivit\u00e0 ottica \u00e8 che la molecola sia chirale, cio\u00e8 essa non deve essere sovrapponibile alla sua immagine speculare. Si noti che la chiralit\u00e0 non \u00e8 anche la condizione sufficiente per l'attivit\u00e0 ottica perch\u00e9 ci sono molecole che pur essendo chirali non sono otticamente attive o, quantomeno, non presentano attivit\u00e0 ottica misurabile con gli strumenti oggi a nostra disposizione. \nIn generale, e ci\u00f2 si applica pi\u00f9 proficuamente nell'ambito della chimica inorganica, facendo riferimento alla teoria dei gruppi, molecole che possiedono un asse n-ario di rotazione impropria (rotazione di 2\u03c0/n e inversione attraverso il centro di simmetria) non sono chirali e non possiedono quindi alcun potere rotatorio. Nel caso delle forme \"meso\" come ad esempio quelle dell'acido tartarico e di altre sostanze, nella molecola vi sono centri chirali ma esiste altres\u00ec un piano di simmetria interno che rende la molecola \"non\" chirale e, quindi, otticamente inattiva.\nUna sostanza capace di ruotare il piano di vibrazione della luce polarizzata in senso orario (da sinistra a destra) \u00e8 detta destrogira (o destrorotatoria) e l'angolo di rotazione \u00e8 positivo, mentre una sostanza in grado di ruotare tale piano in senso antiorario (da destra a sinistra) \u00e8 detta levogira (o levorotatoria) e l'angolo di rotazione \u00e8 negativo. Un composto destrogiro viene evidenziato anteponendo alla sua denominazione comune o ufficiale il segno \"+\" (nella vecchia letteratura veniva utilizzata la lettera minuscola \"d\"), mentre un composto levogiro verr\u00e0 preceduto dal segno \"-\" (\"l\", in disuso). Una coppia di enantiomeri possiede medesimo valore di potere rotatorio, in valore assoluto, ma differente verso di rotazione che si traduce in una differenza di segni. Un racemo, cio\u00e8 una miscela 1:1 di una coppia di enantiomeri, non possiede alcun potere rotatorio (effetto di \"compensazione esterna\").\nEsiste una enormit\u00e0 di composti otticamente attivi, tra i quali si citano a titolo di esempio i carboidrati, gli amminoacidi e i loro derivati o i complessi in ambito chimico-inorganico. La polarimetria \u00e8 la metodica di laboratorio che permette la determinazione del potere rotatorio di sostanze otticamente attive.\nPotere rotatorio specifico.\nIl potere rotatorio di una sostanza otticamente attiva \u00e8 influenzato dai seguenti fattori:\nIl potere rotatorio specifico (PRS) rappresenta la rotazione del piano della luce polarizzata relativa ad una soluzione che contiene 1 g/ml di sostanza otticamente attiva, posta in un tubo polarimetrico dello spessore di 1 dm, alla temperatura di 20 \u00b0C e utilizzando luce con lunghezza d'onda 589 nm (linea D del sodio). \nIl potere rotatorio viene simboleggiato utilizzando la lettere greca \u03b1, il potere rotatorio specifico \u00e8 rappresentato utilizzando la notazione [\u03b1]D20. In letteratura scientifica, il potere rotatorio specifico \u00e8 riportato esprimendo la concentrazione in g/100 ml ed esplicitando il solvente nel quale la misura \u00e8 stata eseguita. Ad esempio:\n[\u03b1]D20 = -5.3 \u00b0 (c 2.0, CHCl3).\nLa legge di Biot del potere rotatorio specifico delle soluzioni determina la dipendenza della rotazione dalla concentrazione della sostanza otticamente attiva:\ndove l \u00e8 il cammino ottico (in dm) della cella in cui \u00e8 contenuta la soluzione e c \u00e8 la concentrazione in g/ml.\nLa relazione che lega il potere rotatorio alla temperatura \u00e8 invece\ndove t \u00e8 la temperatura in \u00b0C e n una costante di temperatura caratteristica per ciascuna sostanza."}
{"id": "767212", "revid": "123840321", "url": "https://it.wikipedia.org/wiki?curid=767212", "title": "Sun City", "text": ""}
{"id": "767215", "revid": "767487", "url": "https://it.wikipedia.org/wiki?curid=767215", "title": "Cantone di Lautrec", "text": "Il Cantone di Lautrec era una divisione amministrativa dell'Arrondissement di Castres.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "767221", "revid": "77358", "url": "https://it.wikipedia.org/wiki?curid=767221", "title": "Mugo", "text": ""}
{"id": "767222", "revid": "1318658", "url": "https://it.wikipedia.org/wiki?curid=767222", "title": "Palau de la M\u00fasica Catalana", "text": "Il Palau de la M\u00fasica Catalana \u00e8 la sede dell'Orfe\u00f3 Catal\u00e0, societ\u00e0 corale della Catalogna. Si trova a Barcellona, in Spagna ed \u00e8 aperto ai visitatori tutto l'anno. \u00c8 un importante esempio del modernismo catalano ed \u00e8 stato concepito come \"giardino della musica\".\nStoria.\nLa storia del \"Palau\" \u00e8 connessa a quella della societ\u00e0 corale che tuttora lo utilizza per i suoi concerti e iniziative. \u00c8 anche sede della scuola di canto Orfe\u00f3 Catal\u00e0.\nVenne progettato agli inizi del secolo da Llu\u00eds Dom\u00e8nech i Montaner. L'area designata ad ospitare il Palau \u00e8 nel quartiere Sant Pere in una via adiacente alla via Laietana; la prima pietra del Palau venne collocata nel 1905 e ci vollero tre anni per terminare l'intera costruzione (1908); il palazzo fu considerato all'unanimit\u00e0 il simbolo della nuova architettura modernista catalana di cui da tempo l'ideatore cercava una sintesi. Il comune di Barcellona premi\u00f2 per questo motivo il Palau nel 1909.\nNel 1971 il Palau venne dichiarato monumento nazionale.\nDal 1982 al 1989 il Palau fu oggetto di restauro ed ampliamento ad opera degli architetti \u00d3scar Tusquets e Carles Diaz: nel 2000 inizi\u00f2 la seconda fase dei lavori di ampliamento che dotarono il Palau di un edificio contiguo di sei piani di altezza in cui trovarono posto i camerini, la biblioteca, un archivio, una sala riunione e gli uffici. Per non togliere luce al palazzo, fu costruita una piazzetta sul lato sinistro dello stesso, operazione che cost\u00f2 l'abbattimento di un'ala di una chiesa attigua al Palau.\nNel 1997 il \"Palau de la M\u00fasica Catalana\" \u00e8 stato dichiarato dall'UNESCO patrimonio mondiale dell'umanit\u00e0.\nArchitettura.\nLe innovazioni architettoniche del Palau sono molteplici: concepito come uno spazio aperto, fruibile, da vivere a pieno, annovera tra i materiali utilizzati per la costruzione il vetro smaltato ed il cristallo. Lo stesso ingresso \u00e8 un esempio indicativo: studiato per non bloccare lo sguardo, non cela le strutture interne delle scalinate e di altri ambienti che rimangono quindi a vista.\nEsternamente, il Palau si presenta come un'architettura insolita e di spicco a causa di una certa sobriet\u00e0 delle costruzioni circostanti. Sulla facciata principale, che dopo i lavori di restauro non ospita pi\u00f9 l'ingresso al foyer originale, vi \u00e8 sopra il portone un doppio colonnato che sorregge una ricca e complessa serie di archi e balconcini. La decorazione delle colonne \u00e8 a mosaico a motivi floreali non casuali: una precisa ricostruzione della flora catalana \u00e8 infatti il \"leitmotiv\" di tutte le decorazioni.\nLa sala concerti \u00e8 rettangolare con disposizione dei posti a sedere semi ellittica ed ha una particolarit\u00e0 unica al mondo: ha un lucernario a goccia ed ampie vetrate laterali che ne permettono l'utilizzo anche in assenza di luce artificiale. I motivi floreali e i colori utilizzati nelle vetrate e negli arredi ne permettono la comparazione con un giardino artificiale, di cui il lucernario rappresenterebbe il sole. Tutta la superficie del soffitto \u00e8 adornata da rose in ceramica bianca e rosa. Il palco, sul quale \u00e8 presente un organo del 1908, \u00e8 decorato con statue femminili che suonano strumenti musicali: ci\u00f2 rende vano l'utilizzo di scenografie ed abbellimenti, difatti scarsamente utilizzati durante i concerti.\nDiverse sculture adornano poi gli interni della sala e la facciata del Palau: nella sala sono presenti due gruppi scultorei, uno raffigurante un gruppo di fanciulle dedite a cantare una ballata catalana e l'altro raffigurante la Cavalcata delle Valchirie di Richard Wagner. Esternamente, situato a modo di cardine dell'edificio, posto sopra quello che era l'ingresso delle carrozze vi \u00e8 invece un gruppo scultoreo dedicato ai personaggi delle canzoni popolari catalane."}
{"id": "767225", "revid": "767487", "url": "https://it.wikipedia.org/wiki?curid=767225", "title": "Cantone di Lavaur", "text": "Il Cantone di Lavaur era una divisione amministrativa dell'Arrondissement di Castres.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "767227", "revid": "81195", "url": "https://it.wikipedia.org/wiki?curid=767227", "title": "Attivit\u00e0 ottica", "text": ""}
{"id": "767229", "revid": "984922", "url": "https://it.wikipedia.org/wiki?curid=767229", "title": "Cantone di Mazamet-Nord-Est", "text": "Il Cantone di Mazamet-Nord-Est era una divisione amministrativa dell'Arrondissement di Castres.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Mazamet e i comuni di:"}
{"id": "767230", "revid": "984922", "url": "https://it.wikipedia.org/wiki?curid=767230", "title": "Cantone di Mazamet-Sud-Ovest", "text": "Il Cantone di Mazamet-Sud-Ovest era una divisione amministrativa dell'Arrondissement di Castres.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Mazamet e i comuni di:"}
{"id": "767232", "revid": "38120", "url": "https://it.wikipedia.org/wiki?curid=767232", "title": "A Tutto Gas", "text": ""}
{"id": "767235", "revid": "767487", "url": "https://it.wikipedia.org/wiki?curid=767235", "title": "Cantone di Montredon-Labessonni\u00e9", "text": "Il Cantone di Montredon-Labessonni\u00e9 era una divisione amministrativa dell'Arrondissement di Castres.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "767237", "revid": "984922", "url": "https://it.wikipedia.org/wiki?curid=767237", "title": "Cantone di Murat-sur-V\u00e8bre", "text": "Il Cantone di Murat-sur-V\u00e8bre era una divisione amministrativa dell'Arrondissement di Castres.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "767239", "revid": "1226", "url": "https://it.wikipedia.org/wiki?curid=767239", "title": "Maestro dell'Altare di Fr\u00f6ndenberger", "text": ""}
{"id": "767240", "revid": "984922", "url": "https://it.wikipedia.org/wiki?curid=767240", "title": "Cantone di Puylaurens", "text": "Il Cantone di Puylaurens era una divisione amministrativa dell'Arrondissement di Castres.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "767241", "revid": "984922", "url": "https://it.wikipedia.org/wiki?curid=767241", "title": "Cantone di Roquecourbe", "text": "Il Cantone di Roquecourbe era una divisione amministrativa dell'Arrondissement di Castres.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "767242", "revid": "984922", "url": "https://it.wikipedia.org/wiki?curid=767242", "title": "Cantone di Saint-Amans-Soult", "text": "Il Cantone di Saint-Amans-Soult era una divisione amministrativa dell'Arrondissement di Castres.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "767244", "revid": "984922", "url": "https://it.wikipedia.org/wiki?curid=767244", "title": "Cantone di Saint-Paul-Cap-de-Joux", "text": "Il Cantone di Saint-Paul-Cap-de-Joux era una divisione amministrativa dell'Arrondissement di Castres.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "767245", "revid": "1305772", "url": "https://it.wikipedia.org/wiki?curid=767245", "title": "OSSA", "text": "OSSA, acronimo di Orpheo Sincronics Sociedad Anonima, era un'azienda spagnola famosa per la produzione di motociclette.\nIl simbolo della casa motociclistica era un quadrifoglio verde.\nStoria.\nIl cinema e gli hobby del giovane fondatore.\nLa OSSA nasce negli anni venti come azienda produttrice di un particolare dispositivo brevettato per dare ai film, in quel tempo ancora muti, pure l'audio, accoppiando questo particolare congegno ai proiettori.\nIl suo fondatore, Manuel Giro era un ex ufficiale della marina mercantile ed appassionato di gare di velocit\u00e0 sull'acqua, dove riusc\u00ec a siglare anche alcuni record, dopodich\u00e9, quando l'attrazione delle corse sull'acqua per lui venne meno, si dedic\u00f2 alle corse su strada.\nAcquist\u00f2 quindi una Norton 500 con la quale corse delle gare in Europa. Tuttavia la moto non era affatto facile da controllare, tanto che erano pi\u00f9 le gare in cui finiva per terra che quelle che concludeva. Per questo motivo cambi\u00f2 e pass\u00f2 ad una BMW, ma purtroppo il suo motore si rivel\u00f2 troppo poco potente e quindi lo sostitu\u00ec con un 6 cilindri 1000 di sua creazione che derivava dalle barche.\nLa creazione di Giro si rivel\u00f2 un vero portento in rettilineo, molto meno in curva, tanto che la prima volta che cerc\u00f2 di farla curvare quasi rest\u00f2 ucciso.\nDopo ci\u00f2 si dedic\u00f2 alle gare di sidecar.\nL'inizio della produzione di motocicli.\nCol passare degli anni dedic\u00f2 sempre pi\u00f9 tempo alla progettazione di un motore. Ne deriv\u00f2 un prototipo di 125 cm\u00b3 che fu uno dei suoi pi\u00f9 grandi successi ma fu anche una beffa, infatti vendette il progetto alla futura rivale Montesa che ne far\u00e0 un successo.\nLa guerra civile spagnola e la seconda guerra mondiale non riuscirono a cancellare la OSSA anche se misero in ginocchio l'economia spagnola e del resto del pianeta.\nDa qui nacque la prima vera OSSA, dall'intenzione di creare una moto per le \"masse\" che rispondesse alla richiesta di un \"trasporto economico\", infatti nel 1949 venne presentato il primo modello: un 125 3 marce che raggiungeva la ragguardevole velocit\u00e0 di 75 chilometri orari. In pochi anni ne furono venduti 14000 esemplari.\nA questo modello ne seguirono altri, come un ciclomotore di 50\u00a0cm\u00b3 che percorreva 80\u00a0km con un litro di benzina.\nEduardo Giro porta al successo la OSSA.\nNell'amministrazione dell'azienda entr\u00f2 anche Eduardo Giro, figlio di Manuel, che era stato un vero e proprio \"bambino prodigio\": si racconta infatti che progett\u00f2 il suo primo motore a dodici anni e a quindici ne progett\u00f2 e costru\u00ec uno per aerei in grado di raggiungere i 15000 giri al minuto.\nIl giovane Eduardo cap\u00ec subito che per far sopravvivere la piccola azienda di famiglia bisognava guardare oltre il mercato spagnolo.\nLe gare e l'apogeo.\nNel 1965 present\u00f2 alla linea di partenza della \"24 ore di Barcellona\" due prototipi di motociclette con motore di 175\u00a0cm\u00b3.\nQueste, abbassate al grado di perdenti, venivano date per spacciate ed impotenti contro le motociclette dei 2 colossi spagnoli Bultaco e Montesa.\nCon un risultato che fece scalpore tra il pubblico e gli appassionati di moto di tutto il mondo, come in Davide e Golia, si ripet\u00e9 la \"bella favola\" del piccoletto che batte il gigante, le due OSSA salirono sui 2 gradini pi\u00f9 alti del podio, doppiando addirittura 25 volte la Montesa 3\u00aa classificata.\nLa OSSA cominci\u00f2 a dedicarsi al mondo delle corse iniziando la produzione di moto da cross, enduro e trial oltre a quelle da velocit\u00e0.\nI risultati non tardarono a giungere: vittoria nella gara del campionato nazionale spagnolo abbinata al GP di Spagna 1966, 1\u00ba e 2\u00ba posto nel 1967 alla \"24 ore di Barcellona\" gareggiando nella classe 250, 4\u00ba posto nella classifica costruttori del motomondiale nel 1968, vittoria in 3 gran premi nel motomondiale 1969.\nLa OSSA forse raggiunse il suo apogeo di splendore negli anni 1971 e 1972, vincendo quello che all'epoca aveva la denominazione di campionato europeo ma era la competizione pi\u00f9 importante a livello mondiale del trial, e il cui nome verr\u00e0 cambiato in \"Campionato del mondo\" nel 1975, con Mick \"il mago\" Andrews, battendo proprio Bultaco e Montesa.\nIl declino e la fine.\nIl ritorno alla democrazia in Spagna in seguito alla morte del \"Caudillo\" Francisco Franco segn\u00f2, ironicamente, l'inizio del declino per la OSSA.\nInfatti, col ritorno del regime democratico, si apr\u00ec una stagione di grandi agitazioni sindacali tanto che, due anni dopo, la propriet\u00e0 fu costretta ad assecondare le richieste dei 460 scioperanti, praticamente la quasi totalit\u00e0 della forza lavoro OSSA, per poter proseguire la produzione.\nIl declino fu molto rapido e pesante, i crescenti costi, la sempre pi\u00f9 profonda crisi del mercato del motociclo che tra l'altro invest\u00ec e port\u00f2 al fallimento pure Montesa e Bultaco, e la crescita di concorrenza relegarono la OSSA, solamente pochi anni prima ai vertici del motociclismo per vendite, innovazione e vittorie, in una posizione marginale.\nL'ultima moto prodotta dalla OSSA, alla quale erano affidate le speranze di mercato per gli anni ottanta, fu la \"Trial 303 Roja\" che venne presentata al 48\u00ba Salone di Milano del 1983, insieme al prototipo \"Domino\", sempre da trial.\nNel 1984 la OSSA cambi\u00f2 nome in OSSAmoto e pass\u00f2 nelle mani di una cooperativa, segnando la fine di 60 anni di propriet\u00e0 della famiglia Giro e portando alla fine di questo glorioso marchio.\nLa ripresentazione del marchio.\nVenticinque anni pi\u00f9 tardi, al 67\u00ba Salone di Milano del 2009, il marchio \u00e8 tornato a far bella mostra sulla motocicletta \"OSSA TR 280i\", dopo essere stato rilevato dal finanziere spagnolo Jordi Cuxart, che ha ripreso l'attivit\u00e0 fondando a Gerona la OSSA Factory.\nAl termine del 2011 viene presentato il prototipo da 250\u00a0cm\u00b3 di una moto da enduro, la OSSA Enduro (entrata in listino prevista nel 2017), mentre il listino moto viene arricchito dalla OSSA Explorer, un modello sviluppato sulla base delle moto Racing con l'aggiunta di un telaietto in tubi imbullonato al telaio a traliccio per ricavare la sella e serbatoio maggiorato, entrambe con soluzioni analoghe a quella della precedente ossa TR280i.\nNel gennaio del 2014 la Ossa e la Gas Gas si sono unite, in modo da abbattere i costi di gestione, pur rimanendo due marchi distinti. Nel 2016, a causa dei problemi economici che hanno travolto Gas Gas, la produzione di Ossa Motor \u00e8 stata sospesa in quanto alcune aree destinate all'assemblaggio delle Ossa erano condivise con il partner spagnolo."}
{"id": "767246", "revid": "767487", "url": "https://it.wikipedia.org/wiki?curid=767246", "title": "Cantone di Vabre", "text": "Il Cantone di Vabre era una divisione amministrativa dell'Arrondissement di Castres.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "767247", "revid": "118980804", "url": "https://it.wikipedia.org/wiki?curid=767247", "title": "Bracciatello", "text": "Il bracciatello o brazzadello \u00e8 un tipico prodotto da forno romagnolo preparato a base di farina e uova. Prima si cuoce in acqua bollente, poi si passa nel forno, normalmente quello del pane, dopo essere stato pennellato con albume d'uovo che d\u00e0 il caratteristico aspetto lucido. \u00c8 tradizionalmente preparato anche a Pesaro e dintorni, in virt\u00f9 della notevole comunanza culturale e gastronomica di quest'area con la vicina Romagna.\nA forma di ciambella, spesso contiene al centro un uovo sodo intrappolato nella pasta.\nDi colore giallo e consistenza solida e filamentosa, tradizionalmente si mangia da solo o insieme a salumi.\nViene preparato in occasione delle feste pasquali e in alcune zone \u00e8 tradizione farlo benedire da un sacerdote per mangiarlo la mattina della domenica di Pasqua .\nIn dialetto romagnolo \u00e8 chiamato comunemente \"brazad\u00e8l\".\nA Castel Bolognese vengono prodotti i \"brazad\u00e8l d\u2019la cros\", ciambelle con una croce all'interno, e ogni anno gli si dedica una sagra ."}
{"id": "767248", "revid": "1573940", "url": "https://it.wikipedia.org/wiki?curid=767248", "title": "Amniota", "text": "Gli Amnioti (Amniota ) sono uno dei due cladi di vertebrati tetrapodi (l'altro \u00e8 Amphibia).\nResti di amnioti primitivi (\"Palaeothyris\" e \"Hylonomus\") si trovano gi\u00e0 nel carbonifero superiore, ma un possibile amniote arcaico (\"Casineria\") risale al Carbonifero inferiore.\nI primi amnioti (ad esempio Casineria kiddi) vissero 340 milioni di anni fa e somigliavano a piccole lucertole. Le loro uova non erano ancora solide, ma ricoperte solamente da una membrana gelatinosa: si pensa che gli animali abbiano cominciato a deporre le uova fuori dall'acqua per evitare i predatori, che a quei tempi erano quasi tutti acquatici.\nProbabilmente, le uova venivano deposte in luoghi umidi, quali potevano essere delle depressioni del terreno o dei tronchi cavi.\nCaratteristiche.\nSono caratterizzati da uno sviluppo embrionale che presenta la formazione di varie membrane (amnios, corion e allantoide), oltre al sacco vitellino (o sacco del tuorlo), unica membrana presente nell'uovo degli animali meno complessi, compresi pesci e anfibi, perci\u00f2 detti collettivamente 'anamnioti', in quanto privi di amnios. Negli amnioti non si ha pi\u00f9 il passaggio dalla larva alla forma adulta, bens\u00ec la nascita di individui che, di solito, mantengono le caratteristiche peculiari dell'adulto nonostante siano in miniatura.\nLe caratteristiche embrionali uniche degli amnioti riflettono probabilmente l'adattamento delle uova a sopravvivere in ambienti pi\u00f9 secchi.\nL'ambiente nel quale si sviluppano gli embrioni, al contrario dell'ambiente esterno, \u00e8 privo di variazioni in quanto controllato dall'organismo. Una volta comparsi gli annessi embrionali (membrane di cui sopra), \u00e8 comparso un guscio come sistema protettivo dell'embrione all'interno degli annessi.\nGli amnioti comprendono i vertebrati superiori quindi rettili, uccelli e mammiferi.\nLe caratteristiche primitive sono:\nFra gli adattamenti a questo scopo vanno annoverati un guscio duro o di consistenza simile al cuoio, in ogni caso poroso, oltre che i reni e l'intestino conformati per evitare la dispersione di liquidi: anche se la stragrande maggioranza dei mammiferi non depone uova, la stessa struttura pu\u00f2 essere individuata nella loro placenta.\nEvoluzione\nI primi amnioti (ad esempio Casineria kiddi) vissero 340 milioni di anni fa e somigliavano a piccole lucertole. Le loro uova non erano ancora solide, ma ricoperte solamente da una membrana gelatinosa: si pensa che gli animali abbiano cominciato a deporre le uova fuori dall'acqua per evitare i predatori, che a quei tempi erano quasi tutti acquatici.\nProbabilmente, le uova venivano deposte in luoghi umidi, quali potevano essere delle depressioni del terreno o dei tronchi cavi.\nNei pesci e negli anfibi \u00e8 presente solamente la membrana interna e si ha uno scambio diretto di ossigeno fra l'uovo e l'ambiente acquatico esterno: per sviluppare un guscio duro che proteggesse le uova, si doveva tenere conto che esso non avrebbe consentito uno scambio di gas cos\u00ec libero. Quando fu trovata la soluzione a tale problema nel permiano (la camera d'aria, vedere disegno), il nuovo tipo di uova a guscio duro permise ai genitori di deporre uova di maggiori dimensioni: questo significava piccoli di dimensioni maggiori, che a loro volta avrebbero deposto uova di dimensioni ancora maggiori e cos\u00ec via.\nMa una grossa stazza richiede grandi quantit\u00e0 di cibo per essere mantenuta tale, e cos\u00ec gli amnioti cominciarono a nutrirsi non pi\u00f9 di insetti o invertebrati, ma anche di piante o di altri amnioti, cambiando sia la forma del corpo sia il comportamento.\nTassonomia.\nIl cladogramma presentato qui illustra la filogenia degli amnioti, e segue una versione semplificata delle loro relazioni scoperte da Lauren e Reisz (1995)."}
{"id": "767249", "revid": "2063435", "url": "https://it.wikipedia.org/wiki?curid=767249", "title": "Mike Hodges", "text": "Hodges lavora senza occuparsi esclusivamente di un determinato genere (thriller criminali, film di fantascienza). La sua carriera \u00e8 caratterizzata dall'alternanza di buoni film con altri mediocri. I suoi lavori spesso sono stati pi\u00f9 volte riesaminati dalla critica, a causa di buone recensioni e del buon incasso di \"Il colpo - Analisi di una rapina \" e del successo del suo film \"Get Carter\", nel 1971."}
{"id": "767250", "revid": "2175", "url": "https://it.wikipedia.org/wiki?curid=767250", "title": "L'albar\u00e8de", "text": ""}
{"id": "767252", "revid": "984922", "url": "https://it.wikipedia.org/wiki?curid=767252", "title": "Cantone di Vielmur-sur-Agout", "text": "Il Cantone di Vielmur-sur-Agout era una divisione amministrativa dell'Arrondissement di Castres.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "767253", "revid": "12290", "url": "https://it.wikipedia.org/wiki?curid=767253", "title": "Johnny Storm", "text": ""}
{"id": "767255", "revid": "110157", "url": "https://it.wikipedia.org/wiki?curid=767255", "title": "Alvesta (comune)", "text": "Alvesta \u00e8 un comune svedese, situato nella contea di Kronoberg, appartenente alla provincia storica dello Sm\u00e5land, vicino alla citt\u00e0 di V\u00e4xj\u00f6. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "767257", "revid": "27770", "url": "https://it.wikipedia.org/wiki?curid=767257", "title": "Amici, complici, amanti", "text": "Amici, complici, amanti (\"Torch Song Trilogy\") \u00e8 un film del 1988 diretto da Paul Bogart. Il film, dedicato a \"tutta la gente impegnata nella lotta contro l'AIDS\", \u00e8 la trasposizione cinematografica di uno spettacolo teatrale di Broadway, scritto ed interpretato da Harvey Fierstein, che \u00e8 anche protagonista della pellicola.\nTrama.\nArnold, cantante di origini ebraiche che si esibisce come Drag Queen in un locale gay, \u00e8 solo e cerca un rapporto sentimentale solido. Una sera in un locale incontra Ed, ma la storia non ha fortuna perch\u00e9 l'uomo decide di sposarsi con una donna.\nDopo questa delusione, Arnold conosce Alan, che ha lasciato la provincia ed \u00e8 venuto a contatto con il mondo gay cittadino. Nonostante la differenza d'et\u00e0, fra i due nasce l'amore, soprattutto per volont\u00e0 di Alan, e cos\u00ec decidono di vivere insieme e anche di adottare un figlio, finch\u00e9 un grave gesto d'intolleranza pone fine tragicamente alla storia proprio il giorno in cui prendono casa insieme.\nRimasto solo, il protagonista si riavvicina al suo vecchio amico Ed, che impara ad accettare la propria omosessualit\u00e0 (dopo un divorzio e un tentato suicidio) e a costruire con lui una famiglia adottando un adolescente inquieto (anch'egli gay) come Arnold aveva progettato con il suo Alan.\nCritica.\nIl titolo originale, che letteralmente significa \"trilogia delle \"torch song\"\" (le canzoni cantante da Arnold nei suoi spettacoli), richiama tre momenti della vita di Arnold: il rapporto con Ed; la tragica storia con Alan e la convivenza con Ed e con David. Poi c'\u00e8 lo scontro con la madre (Anne Bancroft). La parte pi\u00f9 dura del film \u00e8 proprio qui, nella madre legata alle tradizioni ebraiche e incapace di accettare la diversit\u00e0 del figlio. Nonostante l'amore materno, la donna non vuole riconciliarsi con il figlio.\nIl film non manca di coraggio nei testi:\ndice Arnold alla madre."}
{"id": "767261", "revid": "767487", "url": "https://it.wikipedia.org/wiki?curid=767261", "title": "Casineria kiddi", "text": "La casineria (Casineria kiddi) \u00e8 un tetrapode estinto, forse appartenente agli amnioti. Visse nel Carbonifero inferiore (circa 340 milioni di anni fa) e i suoi resti fossili sono stati ritrovati in Scozia.\nDescrizione.\nQuesto animale doveva essere lungo una quindicina di centimetri; il suo corpo mostra segni di adattamento tipici degli amnioti piuttosto che caratteri tipici degli anfibi. L'unico fossile noto \u00e8 privo di gran parte del cranio e di tutta la parte posteriore del corpo, cionondimeno \u00e8 stato possibile ricostruire l'animale. \"Casineria\" aveva cinque dita con artigli su ogni mano, e a tutt'oggi \u00e8 il pi\u00f9 antico animale dotato di piedi artigliati. Gli artigli sono una caratteristica strettamente legata alla formazione di squame cheratinose nei rettili; \u00e8 quindi possibile che \"Casineria\" avesse sviluppato una pelle squamosa come quella dei rettili (Alibardi, 2008). In vita, quindi, l'animale sarebbe apparso simile a una piccola lucertola.\nDella regione cranica, solo la parte posteriore della mandibola si \u00e8 conservata. Le vertebre del tronco si sono conservate, ed \u00e8 probabile che fossero 25. I pleurocentri erano quasi cilindrici e pi\u00f9 lunghi degli intercentri a forma di mezzaluna. Entrambi erano articolati con gli archi neurali. Scapolare e coracoide sembrerebbero essersi ossificati separatamente, come nei watcheeridi. La clavicola era dotata di una lama molto grande, mentre l'omero possedeva un tronco distinto tra le aree di articolazione prossimali e distali. La mano era dotata di cinque dita con una formula falangeale composta di 2, 3, 4, 5, 4, simile a quella dell'arcaico \"Tulerpeton\". Insolitamente, \"Casineria\" era dotato di falangi ungueali ricurve, che formavano veri e propri artigli, come in molti amnioti primitivi. L'ilio sembrerebbe essere stato pi\u00f9 lungo posteriormente rispetto a quello di altri tetrapodi primitivi, ma non sembra esserci stato un processo dorsale. Il femore era pi\u00f9 lungo del femore di circa 30%. Lungo il ventre dell'animale erano presenti anche gastralia stretti e a sezione ellittica. \nClassificazione.\n\"Casineria kiddi\" \u00e8 stato descritto per la prima volta nel 1999, sulla base di un fossile incompleto ritrovato nella zona di Cheese Bay (East Lothian, Scozia). Le caratteristiche di \"Casineria\" richiamano da vicino quelle degli amnioti; potrebbe rappresentare quindi il pi\u00f9 antico amniote noto, o quantomeno uno dei pi\u00f9 vicini parenti di questo clade.\nPur mantenendo una struttura generale simile a quelle dei rettiliomorfi come i seymouriamorfi e i diadectomorfi, \"Casineria\" mostra anche caratteristiche che lo legano ai primi rettili, in particolare una corporatura gracile con ossa delle zampe sottili, caviglie non fuse e piedi che terminano in artigli. Ci\u00f2 consentiva all'animale di usare i piedi attivamente per la trazione, piuttosto che come ventose: indice, questo, di uno stile di vita prevalentemente terrestre. Queste caratteristiche dimostrano che \"Casineria\" era pi\u00f9 strettamente legato agli amnioti rispetto ad altri rettiliomorfi.\nCon le sue caratteristiche avanzate, \"Casineria kiddi\" potrebbe essere stato uno dei primi veri amnioti, e quindi il primo rettile secondo una classificazione tradizionale. Nel linguaggio filogenetico sarebbe stato uno \"stem-amniote\", vicino ma al di fuori del gruppo corona Amniota (gruppo formato dall'ultimo antenato comune di sinapsidi e sauropsidi e tutti i suoi discendenti). \"Casineria kiddi\" porterebbe indietro l'origine della linea evolutiva amniote di molti milioni di anni rispetto a quanto ritenuto fino al momento della sua scoperta. Tuttavia, come con la maggior parte dei tetrapodi basali, la sua posizione filogenetica \u00e8 incerta, ed \u00e8 stato anche suggerito che \"Casineria kiddi\" fosse un anfibio temnospondilo basale (Pawley, 2006).\nPaleoecologia.\nBench\u00e9 ritrovato in una formazione in cui sono stati ritrovati resti di gamberi, scorpioni e (pochi) pesci, si ritiene che \"Casineria\" abitasse un ambiente relativamente secco. \u00c8 possibile che questo animale fosse gi\u00e0 in grado di deporre le uova; forse nascondeva le sue uova nella vegetazione umida o in tronchi d'albero. I vertebrati che vivevano al tempo di \"Casineria\" erano acquatici, e passavano solo una parte del loro tempo sulla terraferma. \"Casineria\" e i suoi stretti parenti potrebbero essere stati i primi vertebrati a vivere e riprodursi a terra. Le ridotte dimensioni di \"Casineria\" erano l'ideale per la caccia ai piccoli invertebrati carboniferi."}
{"id": "767274", "revid": "125963641", "url": "https://it.wikipedia.org/wiki?curid=767274", "title": "Misty Knight", "text": "Mercedes \"Misty\" Knight \u00e8 un personaggio dei fumetti creato da Roy Thomas (testi) e Ross Andru (disegni), pubblicato dalla Marvel Comics. La sua prima apparizione avviene in \"Marvel Team-Up\" (vol. 1) n. 1 (marzo 1972).\nCinica ex-agente del New York City Police Department dotata di un braccio bionico, Misty Knight non \u00e8 del tutto insensibile ai problemi altrui e, se costretta a scegliere tra fare la cosa giusta e guadagnarsi il frutto del proprio lavoro, opta per la prima opzione.\nStoria editoriale.\nLa prima apparizione ufficiale del personaggio avviene nel marzo 1972 ad opera di Roy Thomas e Ross Andru sul primo numero di \"Marvel Team-Up\" sebbene in tale circostanza rimanga innominata ed il nome \"Misty Knight\" le venga in seguito attribuito da Tony Isabella e Arvell Jones nei numeri 20 e 21 di \"Marvel Premiere\", datati rispettivamente gennaio e marzo 1975; a stabilire che si tratta dello stesso personaggio apparso in precedenza sono Chris Claremont e John Byrne sulle pagine di \"Marvel Team-Up\" n. 64 del dicembre 1977. La sua caratterizzazione di investigatrice di colore biopotenziata ed esperta di arti marziali deriva principalmente dal successo riscosso negli anni settanta dai film Blaxploitation e di arti marziali, mentre l'aspetto e il vestiario divenuti caratteristici dopo il redesign di Isabella sono basati sulle fattezze di Pam Grier in \"Coffy\".\nDopo essere comparsa nei numeri 32 e 33 di \"Deadly Hands of Kung-Fu\" (gennaio\u2014febbraio 1977), in \"Bizarre Adventures\" n. 25 (marzo 1981) e vari numeri di \"X-Men\", Misty Knight diviene un personaggio ricorrente di \"Power Man and Iron Fist\", compare in tre numeri del secondo volume di \"Deathlok\" nel 1991 divenendo poi la coprotagonista, assieme a Colleen Wing, della miniserie in sei numeri \"Daughters of the Dragon\", scritta da Justin Gray e Jimmy Palmiotti e disegnata da Khari Evans, in seguito diviene una dei protagonisti delle serie \"Heroes for Hire\" e \"The Immortal Iron Fist\" comparendo inoltre nel crossover del 2010 \"Shadowland\".\nNel 2013, sotto l'iniziativa editoriale Marvel NOW!, Misty Knight appare tra i personaggi principali della testata \"Fearless Defenders\" di Cullen Bunn e Will Sliney.\nBiografia del personaggio.\nOrigini.\nNata ad Harlem, New York, Misty Knight si diploma col massimo dei voti all'accademia di polizia locale entrando poi in servizio presso il NYPD, dove raggiunge il grado di tenente e lavora come partner di Rafe Scarfe finch\u00e9, per scongiurare l'esplosione di una bomba nel caveau di una banca, Misty rimane gravemente ferita e subisce l'amputazione del braccio destro, cosa che la rende tanto depressa e angosciata da abbandonare la polizia pur di non venire relegata a un incarico d'ufficio. Poco tempo dopo tuttavia Tony Stark, colpito dall'eroismo della ragazza, decide di donarle un braccio bionico che le permette di ricominciare la sua vita aprendo un'agenzia investigativa privata assieme alla sua migliore amica Colleen Wing: la Knightwing Restorations.\nPoco dopo aver iniziato la nuova carriera, Misty conosce l'Uomo Ragno, la Torcia Umana e Pugno d'acciaio inoltre stringe una profonda amicizia con Tempesta, condivide brevemente il proprio appartamento con Jean Grey e collabora in diverse occasioni con gli X-Men. Dopo aver collaborato nuovamente con Pugno d'acciaio per salvare Colleen dalle grinfie di Master Khan ed averlo aiutato a riassumere il controllo della sua societ\u00e0 Misty inizia un'altalenante relazione col supereroe.\nFiglie del Drago.\nLa Knightwing Restorations, specializzatasi in casi di persone scomparse, viene nel frattempo soprannominata \"Le Figlie del Drago\" a causa dell'abilit\u00e0 nelle arti marziali delle due fondatrici divenendo collaboratrici regolari di Pugno d'acciaio contribuendo al primo incontro di quest'ultimo con Luke Cage ed alla conseguente nascita della loro amicizia che li porta a fondare gli Eroi in vendita, di cui Misty e Colleen divengono partner abituali. In seguito alla presunta morte di Danny Rand (Pugno d'acciaio), Misty tenta di dimenticarlo ma, dopo aver scoperto che a morire non \u00e8 stato lui ma un impostore, inizia ad indagare con l'aiuto di Namor riuscendo a liberarlo dalle grinfie dei suoi rapitori Skrull.\nTempo dopo, Misty viene brevemente assunta come paralegale da Nelson &amp; Murdock, assiste regolarmente la poco longeva nuova formazione di Eroi in vendita, collabora con X-Force e viene soccorsa da Pugno d'acciaio e Wolverine dopo essere stata rapita dalla Mano. In seguito le Figlie del Drago smascherano il tentativo di una ricca magnate newyorkese di diffondere un virus informatico capace di affossare l'intera economia globale tuttavia nello scontro con quest'ultima il braccio bionico di Misty viene gravemente danneggiato e, dunque, Stark glie ne impianta una nuova versione in vibranio.\nSuccessivamente Misty partecipa al matrimonio di Luke Cage e Jessica Jones come accompagnatrice di Pugno d'acciaio.\nCivil War.\nDurante la guerra civile dei superumani Misty Knight fonda una nuova squadra di Eroi in vendita assieme a Colleen Wing, Tarantula, Shang-Chi, Humbug, Orka, la Gatta Nera e Paladin; per non divenire una fuorilegge inoltre, Misty si \u00e8 schierata a favore dell'Atto di Registrazione dei Superumani fornendo dunque le proprie generalit\u00e0 allo stato, cosa che ferisce profondamente Luke e Danny, schieratisi apertamente contro la registrazione sia prima che dopo il conflitto. Nonostante ci\u00f2 tuttavia, Misty aiuta Pugno d'acciaio ad affrontare l'HYDRA e Serpente d'acciaio; i due ricominciano una relazione dapprima puramente sessuale e in seguito anche sentimentale che li porta a tentare una breve convivenza prendendo in considerazione anche di sposarsi salvo poi decidere di proseguire il loro rapporto con maggiore calma.\nEroi in vendita.\nDopo l'attacco a Manhattan di Hulk gli Eroi in vendita si sciolgono e Misty cade in un breve periodo di depressione, una volta ripresasi svolge un'indagine assieme a Silver Sable e Sudario per scoprire i loschi traffici della Mano a Hell's Kitchen tentando poi, assieme a Colleen, Luke Cage e Pugno d'acciaio, di convincere il posseduto Devil ad abbandonare la leadership della setta ninja.\nUna volta spezzata l'influenza della Mano sul vigilante cieco, Misty riforma brevemente gli Eroi in vendita, si mette alla guida di un poco longevo gruppo di ex-supercriminali e di un nuovo gruppo di Difensori completamente al femminile.\nSuccessivamente accompagna Capitan America (Sam Wilson) in missione contro l'HYDRA nello stato canaglia di Bagalia.\nPoteri e abilit\u00e0.\nMisty Knight \u00e8 una superba detective e un'esperta di combattimento corpo a corpo addestrata in vari tipi di arti marziali nonch\u00e9 nell'uso delle armi da fuoco, con cui vanta una mira pressoch\u00e9 infallibile. Il suo braccio destro bionico originale, realizzato in acciaio, si limitava ad incrementare la sua forza ma, dopo essere stato distrutto e sostituito dalle Stark Industries con un modello in lega di vibranio antartico e diamante, oltre a dotarla di una maggiore superforza la rende capace di comunicare con le macchine ed \u00e8 in grado di emettere raggi repulsori nonch\u00e9 un'energia refrigeratoria capace di diminuire la naturale resistenza di altri materiali. In seguito Pugno d'acciaio ha dotato il braccio di funzionalit\u00e0 aggiuntive come il magnetismo.\nDato che il resto del suo corpo non \u00e8 biopotenziato tuttavia, Misty non pu\u00f2 sollevare oggetti pi\u00f9 pesanti di quanto la sua schiena, le sue spalle e le sue gambe possano fisicamente sostenere; i vantaggi del braccio come arma si limitano dunque alla forza d'impatto e schiacciamento.\nAltre versioni.\nEra di Apocalisse.\nNella realt\u00e0 distopica de \"L'era di Apocalisse\", Misty \u00e8 una dei numerosi umani costretti a vivere sottoterra da Apocalisse; lei ed alcuni suoi compagni vengono uccisi dagli alieni della Covata.\nHouse of M.\nNella realt\u00e0 alternativa di \"House of M\", Misty \u00e8 un'infiltrata del NYPD nei \"Vendicatori\" di Luke Cage che in seguito defeziona unendosi al gruppo ed iniziando una relazione con Cage dopo la morte di Tigra; muore durante l'assalto di una Sentinella al quartier generale del gruppo.\nMC2.\nNel futuro alternativo di \"MC2\", Misty ha infine sposato Danny Rand morendo tuttavia di cancro qualche anno dopo, cosa che ha spinto il marito a ritirarsi dalla vita del supereroe divenendo un istruttore di arti marziali.\nNewuniversal.\nNella miniserie \"newuniversal\", Misty Knight e la sua partner Jean DeWolff sono i due detective incaricati di catturare il superumano John Tensen.\nUltimate.\nNell'universo Ultimate, Misty Knight \u00e8 un'ex-poliziotta dotata di un braccio meccanico che viene reclutata come scienziata nella fucina di cervelli della Roxxon e muore nel momento in cui la loro base operativa viene attaccata da una creatura aliena.\nTerra 13584.\nSulla realt\u00e0 alternativa di Terra 13584, Misty \u00e8 un membro della gang di Spider-Man."}
{"id": "767277", "revid": "3115", "url": "https://it.wikipedia.org/wiki?curid=767277", "title": "Anansi", "text": "Anansi \u00e8 una delle pi\u00f9 importanti e conosciute divinit\u00e0 appartenenti alla mitologia delle popolazioni originarie dell'Africa Occidentale, dalle quali \u00e8 dipinto come un essere a met\u00e0 strada tra dio ingannatore e eroe culturale.\nSuo padre \u00e8 Nyame, il dio del cielo, per conto del quale Anansi porta la pioggia, spegne gli incendi e svolge diversi altri compiti; sua madre \u00e8 Asase Ya e ci sono anche diverse menzioni di figli che avrebbe procreato. Secondo alcuni miti sua moglie \u00e8 conosciuta come Signora Anansi o la strega Anansi, anche se solitamente viene chiamata Aso.\nLe forme con cui viene descritto sono quelle di un ragno, di un uomo o di una combinazione dei due; per questo motivo viene spesso chiamato \"il ragno\" o \"il dio ragno\".\nLa sua origine viene fatta derivare dalla trib\u00f9 degli Ashanti, ma successivamente il mito si \u00e8 diffuso presso altri gruppi Akan e pi\u00f9 tardi, con le deportazioni degli schiavi, nei Caraibi, in Suriname e nelle Antille olandesi. A Cura\u00e7ao, Aruba e Bonaire \u00e8 conosciuto come Nanzi e sua moglie come Shi Maria.\nMito.\nLe storie relative ad Anansi sono conosciute come \"Anansesem\" presso gli Ashanti e come \"Anansi-Tori\" in Suriname.\nSecondo alcune versioni Anansi avrebbe creato il Sole, le stelle e la Luna e avrebbe inoltre insegnato agli uomini le tecniche dell'agricoltura; altre storie invece narrano di come Anansi prov\u00f2 ad accumulare tutta la saggezza del mondo in un calabash (Cucurbita lagenaria o zucca ornamentale), ma alla fine realizz\u00f2 quanto fosse futile il suo proposito di tenere per s\u00e9 tutta la saggezza e cos\u00ec la lasci\u00f2 andare.\nUna delle leggende pi\u00f9 ricorrenti \u00e8 quella in cui Anansi diventa il re di tutte le storie: nella versione Ashanti, Anansi va da suo padre Nyame e gli chiede di diventare appunto il re di tutte le storie; il padre gli risponde che se riuscir\u00e0 a catturare \"il Giaguaro con i denti come pugnali\", \"la Vespa che punge come il fuoco\" e \"la Fata che nessun uomo ha visto\" diventer\u00e0 ci\u00f2 che desidera.\nAnansi decide dunque di impegnarsi nelle difficili prove, nonostante i dubbi di Nyame, e riesce ad ingannare il Giaguaro, che voleva mangiarlo, proponendogli un gioco che gli permette di legarlo; inganna anche la Vespa, fingendo d'essere la pioggia e invitando l'insetto a nascondersi in un calabash dove la cattura, e infine riesce a prendere la fata con il trucco del \"bambino di pece\" che \u00e8 spiegato sotto. Terminati i suoi sforzi, porta i trofei a Nyame e diventa il re delle storie.\nL'unica volta in cui Anansi stesso fu ingannato avvenne quando prov\u00f2 a combattere contro un \"bambino di pece\" dopo aver tentato di rubare del cibo: in sostanza si trattava di una bambola ricoperta di pece che alla fine resta tanto pi\u00f9 attaccata al suo aggressore tanto pi\u00f9 questo si dimena per colpirla. Il \"bambino di pece\" appartiene ad una grande variet\u00e0 di contesti folkloristici africani e anche negli Stati Uniti, specialmente nel sud, \u00e8 molto nota una variante denominata \"Brer Rabbit\", che fu utilizzata in un vecchio film di Walt Disney, \"Song of the South\" del 1946.\nIn un'altra fiaba Anansi manda sua nipote a rubare a un giovane capo villaggio un anello magico che pu\u00f2 dare a chi lo possiede qualsiasi cosa gli si chieda; il ragazzo manda il suo cane Okraman e il gatto Okra a ricuperare l'anello. In un'altra un uomo che si fa chiamare Non-Voglio-Essere-Contraddetto racconta agli animali storie assurde e li uccide se questi dicono che non gli credono: Anansi, d'accordo con i propri figli, comincia a fare altrettanto con l'uomo e comincia a raccontare storie impensabili su di s\u00e9, come un orcio che contiene tre strati distinti d'acqua diversa che non si mescolano, oppure dice che la moglie ha perso un orcio vicino al fiume e lei ha impiegato due giorni a riprenderlo. Non-Voglio-Essere-Contraddetto d\u00e0 ai bambini dei bugiardi e a questo punto Anansi, datogli un assaggio della sua medicina, lo fa picchiare dai figli, tanto che l'uomo finisce tagliato a pezzi, che si spargono per il mondo facendo nascere tantissima gente che non vuole sentirsi contraddire."}
{"id": "767279", "revid": "122658339", "url": "https://it.wikipedia.org/wiki?curid=767279", "title": "Pal Piccolo", "text": "Il Pal Piccolo (\"Pal Pi\u00e7ul\" in friulano carnico e friulano standard, \"Pal\" nella lingua di Timau, una delle isole linguistiche tedesche in Friuli, significa \"pascolo ripido privo di alberi e arbusti\") \u00e8 una montagna delle Alpi alta 1866\u00a0m, posta in prossimit\u00e0 del Passo di Monte Croce Carnico, al confine tra Italia (in localit\u00e0 Timau di Paluzza, (UD), Carnia) e Austria. Sebbene sia una cima secondaria, deve la sua importanza ai combattimenti ivi avvenuti nella prima guerra mondiale, tra il 1915 e il 1917; oggi sulla cima del monte \u00e8 allestito un museo all'aperto, dove \u00e8 possibile visitare i resti delle trincee e dei baraccamenti usati dalle truppe italiane ed austroungariche durante il conflitto. Sulle pendici della montagna, a quota 1.600 - 1.700 metri, c'\u00e8 una falesia utilizzata per l'arrampicata sportiva.\nAscensione.\nDa Timau, ore 3.30. Una mulattiera, passando accanto al Fontanone, a Ovest della Creta di Timau 2.218\u00a0m lungo la valletta del rio Gaier raggiunge (ore 2) la Casera Pal Grande di Sotto 1.549\u00a0m presso la quale \u00e8 la cappella Pal Grande, costruita durante la guerra, con una Madonna della Neve, copia da P. Fragiacomo. Proseguire quindi a sinistra, lasciando a destra il sentiero per il Passo del Cavallo e tenendosi a mezzacosta sotto il monte Cuelat 1.757\u00a0m fino (ore 2.30) alla cappella Pal Piccolo 1.556\u00a0m, costruita durante la guerra sullo spiazzo del cimitero di guerra. Si prosegue in direzione Nord Ovest fino a toccare (ore 3.30) la cima del monte.\nMonumenti e luoghi di interesse.\nLa cappella Pal Grande e la cappella Pal Piccolo.\nLa cappella Pal Grande, eretta a Sella Freikofel, fu fatta edificare nel 1915 da Don Janes, cappellano del Battaglione Tolmezzo, poich\u00e9 i suoi alpini non disponevano di un luogo dove pregare. Tutti i militari parteciparono al progetto, soldati e ufficiali. Il tenente carnico D'Andrea disegn\u00f2 la chiesetta e i migliori scalpellini del battaglione, diretti dall'alpino Cipol\u00e2t di Aviano (PN) prepararono i blocchi di roccia viva. Il tenente colonnello Ugo Pizzarello, comandante del battaglione, incaric\u00f2 il Fragiacomo di dipingere una tela che ricordasse il sacrificio dei tanti ragazzi morti su quei monti, cos\u00ec l'artista veneziano dipinse la famosa Madonna della neve. \nLa cappella, eretta in pochi mesi, venne benedetta il 2 novembre 1916, alla presenza di autorit\u00e0 civili e militari della zona. Mentre si celebrava la Santa Messa, ci fu un bombardamento austro-ungarico e miracolosamente non ci furono vittime. Per tutti fu un segno della protezione della beata vergine. Cos\u00ec la cappella divenne meta di pellegrinaggi fino all'ottobre del 1917, mese della ritirata di Caporetto, quando la tela della Madonna della Neve prese la via dell'Austria come bottino di guerra. La colonna austro-ungarica per\u00f2 si ferm\u00f2 davanti alla chiesa di Timau e il parroco, Don Mentil, riusc\u00ec a sottrarla e a metterla al sicuro, per poi riportare alla fine del conflitto l'opera nella cappella.\nI Caduti sepolti nel cimitero del Pal Piccolo, presso la Cappella omonima eretta dal battaglione Val Tagliamento, vennero traslati negli anni '30 nel nuovo Tempio Ossario di Timau, dove trovarono posto anche i resti dei caduti degli altri cimiteri del settore. Attualmente, presso la cappella di Pal Piccolo, sono ancora presenti delle grandi lapidi con incisi i nomi dei soldati che erano l\u00ec sepolti."}
{"id": "767282", "revid": "1543377", "url": "https://it.wikipedia.org/wiki?curid=767282", "title": "Gorefest", "text": "I Gorefest sono stati un gruppo musicale olandese death metal nato nel 1989 e scioltosi definitivamente nel 2009.\nBiografia.\n1989 - 1998.\nLa band venne fondata nel 1989 dal bassista/cantante Jan-Chris de Koeijer e dal chitarrista Frank Haarthorn.\nCon l'entrata nella formazione di Mark Hoogedoorn alla batteria e Alex Van Schaik alla seconda chitarra, il gruppo registr\u00f2 due demo, \"Tangled In Gore\" (1989) e \"Horrors In A Retarded Mind\" (1990) e, nel 1991, l'album di debutto \"Mindloss\" con l'etichetta olandese Foundation 2000 Records. Da una data del tour di supporto del disco venne registrato su 7\" il live \"Live Misery\".\nDopo il tour, entrarono due altri membri, Boudewijn Bonebakker alla chitarra solista e Ed Warby alla batteria. Con questa formazione e con un contratto con l'allora in ascesa etichetta tedesca Nuclear Blast, il gruppo registr\u00f2 nel 1992 il secondo album \"False\" prodotto da Colin Richardson. Rispetto a \"Mindloss\", i testi, una volta incentrati su tematiche splatter e gore, diventarono pi\u00f9 riflessivi e impegnati sui mali della societ\u00e0. Dal tour dell'album venne registrato al \"Dynamo Festival\" il live \"The Eindhoven Insanity\".\nNel 1994 la band registr\u00f2 il terzo album \"Erase\", un disco che tentava di mescolare le influenze del grunge contemporaneo alle tipiche sonorit\u00e0 death, mentre nel \"1996\" e nel \"1998\" uscirono, rispettivamente, \"Soul Survivor\" per la Nuclear Blast e \"Chapter 13\". Dopo l'uscita di \"Chapter 13\", la band si sciolse.\n2005-2009: la reunion.\nNell'estate del 2004, la Nuclear Blast contatt\u00f2 la band per ristampare i loro vecchi dischi, e dall'incontro tra Jan-Chris e gli altri membri, la band si riform\u00f2, ricevendo subito dopo l'offerta di suonare ai festival estivi del Dynamo Open Air nei Paesi Bassi, del Wacken Open Air in Germania e del Graspop Metal Festival in Belgio. I Gorefest iniziano anche a scrivere nuovo materiale e quindi a registrare, durante i primi mesi del 2005, un nuovo disco, \"La Muerte\". A due anni di distanza, nell'estate del 2007, i Gorefest pubblicarono un altro album, \"Rise to Ruin\".\nIl 15 giugno 2009 la band annunci\u00f2 il suo secondo e ultimo scioglimento con la dichiarazione: \"Ogni corsa arriva alla fine. Questa \u00e8 la nostra\"."}
{"id": "767292", "revid": "110157", "url": "https://it.wikipedia.org/wiki?curid=767292", "title": "Cantiere navale di Sestri Ponente", "text": "Il cantiere navale di Sestri Ponente \u00e8 uno dei pi\u00f9 importanti d'Italia, e di tutto il bacino del Mediterraneo, e vanta una lunga storia.\nOrigini.\nIl primo cantiere navale di grandi dimensioni sulla spiaggia sestrese fu quello aperto nel 1815 dal maestro d'ascia Agostino Briasco che a met\u00e0 del secolo diventer\u00e0 il \"Cantiere per le costruzioni navali in legno Fratelli Cadenaccio\".\nNel frattempo, nel 1846, nasce anche il cantiere navale dei fratelli Westermann, nato inizialmente, ad opera dell'Ingegnere Giuseppe Westermann, come officina per la costruzione di macchine idrauliche ed acquistato poi da Nicol\u00f2 Odero. Questo polo cantieristico faceva s\u00ec che alla met\u00e0 del secolo si costruissero nei cantieri sestresi oltre cinquanta navi in legno all'anno.\nContemporaneamente si assisteva ad un grande sviluppo industriale nel ponente genovese.\nNel 1832 a Sampierdarena nasceva lo stabilimento meccanico Balleydier, primo grosso complesso industriale nato per l'iniziativa dei fratelli Joseph-Marie e Jean Balleydier, i quali crearono all'interno dello stesso stabilimento una fonderia ed un'officina meccanica. Tra le opere realizzate dallo stabilimento Balleydier sono da ricordare il ponte di ferro sul Bisagno e il ponte sospeso di Serravalle. Lo stabilimento Balleydier svolse la sua attivit\u00e0 a Sampierdarena per 75 anni.\nNel 1846 con l'aiuto del governo piemontese nasceva a Sampierdarena lo stabilimento meccanico Taylor &amp; Prandi per la produzione di materiali per la costruzione della ferrovia Torino-Genova, societ\u00e0 fondata da Philip Taylor, ingegnere meccanico inglese, e Fortunato Prandi, uomo d'affari torinese. Lo stabilimento, passato allo stato nel 1852, venne rilevato nel 1853 per 810 000 lire dalla Societ\u00e0 Giovanni Ansaldo e C., ed assunse la denominazione di \"Stabilimento Meccanico\", diventando il pi\u00f9 importante del settore.\nCantiere Ansaldo.\nNel 1860 il gruppo Ansaldo inizia la sua attivit\u00e0 cantieristica con la realizzazione di due piccole cannoniere per la flottiglia del Garda, ma il salto di qualit\u00e0 si ha nel 1886 con l'acquisizione del cantiere Cadenaccio, dove era stato costruito il Cosmos, il pi\u00f9 grande veliero in legno italiano, e trasferisce a Sestri Ponente il suo stabilimento meccanico inaugurando la stagione della navi a vapore con gli scafi in ferro. Inserita nella struttura del cantiere Ansaldo c'era anche l'Officina Allestimento Navi, sorta nella zona ampliata del porto per una scelta industriale precisa, quella di varare gli scafi nudi per poi allestire le navi in banchina, con una scelta innovativa che sgomberava rapidamente gli scali che restavano cos\u00ec a disposizione delle nuove costruzioni. All'inizio del secolo con l'ingresso di Ferdinando Maria Perrone nel consiglio d'amministrazione la fabbrica venne orientata alla produzione militare e nel 1903 l'Ansaldo si accord\u00f2 con la W. G. Armstrong Whitworth &amp; C. Ltd., proprietaria dello stabilimento di artiglieria di Pozzuoli, dando vita alla Societ\u00e0 Gio Ansaldo Armstrong &amp; Co., un complesso industriale con una capacit\u00e0 di impiego di 16.000 operai. Perrone nel 1884 si era trasferito in Argentina dove si era affermato come imprenditore e aveva svolto il ruolo di rappresentante dell'Ansaldo, per la quale nel 1895 aveva venduto l'incrociatore corazzato \"Garibaldi\" alla Armada Argentina.\nNel 1912 l'accordo stipulato con la Armstrong venne sciolto e l'Ansaldo riassunse la precedente ragione sociale.\nTra le realizzazioni di quel periodo la costruzione di alcuni incrociatori corazzati della classe Garibaldi e della corazzata Giulio Cesare.\nCantieri Odero.\nDalla parte opposta di Genova, alla foce del Bisagno i fratelli Orlando, iniziano la loro attivit\u00e0 cantieristica con la gestione dell'arsenale di Genova, di cui Luigi Orlando, uno dei fratelli, era stato direttore. Gli Orlando erano quattro fratelli originari della Sicilia, gi\u00e0 proprietari di un'industria meccanica di Palermo, che per motivi politici avevano abbandonato la loro isola. I fratelli Orlando vararono il primo piroscafo genovese, il \"Sicilia\", cos\u00ec chiamato chiaramente in omaggio all'isola di origine. Successivamente gli Orlando trasferirono a Livorno le loro attivit\u00e0. Ai fratelli Orlando subentr\u00f2, nel 1880, Enrico Cravero che prese in affitto dal Comune il vecchio cantiere della Foce e nel giro di pochi anni trasform\u00f2 il vecchio Arsenale di Genova in un moderno complesso industriale-\nIntanto a Sestri Ponente veniva potenziato da Nicol\u00f2 Odero il cantiere gi\u00e0 appartenuto ai Westermann.\nNel 1890, Attilio Odero rilev\u00f2 da Enrico Cravero il Cantiere della Foce, unificandone l'attivit\u00e0 con quello di Sestri Ponente.\nL'attivit\u00e0 dei cantieri navali Odero si leg\u00f2 soprattutto a compagnie come Navigazione Generale Italiana con la costruzione di navi passeggeri, mentre quella dell'Ansaldo rest\u00f2 legata a commesse militari statali, tanto che nel 1871, proprio alla vigilia dell'estensione della rete ferroviaria, aveva cessato la produzione di locomotive per dedicarsi alle forniture militari. I cantieri Odero furono inoltre impegnati nella fornitura di piroscafi a ruota per la navigazione lacustre, specie la \"Societ\u00e0 Lariana\". Due di queste navi (il \"Patria\" e il \"Concordia\", 1926) sono tuttora in servizio sul Lago di Como, tra gli unici esemplari rimasti al mondo di battelli a vapore con macchina del tipo Arturo Caprotti.\nAlla fine del 1924, la Societ\u00e0 Odero e C. di Genova che gestiva il cantiere della Foce fu incorporata dalla Societ\u00e0 in Accomandita Odero fu Alessandro e C. di Genova Sestri e, nel 1926, la nuova Societ\u00e0 si trasform\u00f2 nella Cantieri Navali Odero S.p.A. con un capitale di 40 milioni di lire.\nTra le due guerre.\nNegli anni successivi al primo conflitto mondiale, a causa della ristrutturazione della citt\u00e0 di Genova venne soppresso il cantiere della Foce, dove l'ultima unit\u00e0 ad essere varata fu l'incrociatore argentino Almirante Brown e port\u00f2 alla chiusura anche del cantiere Odero di Sestri, la cui chiusura permise l'allargamento dello Stabilimento Tecnico Navale Ansaldo.\nNel 1933, insieme alla maggior parte della cantieristica navale italiana il cantiere entra a far parte nel nascente Istituto per la Ricostruzione Industriale (IRI) che lo rilancer\u00e0, tanto che alla vigilia della seconda guerra mondiale arriver\u00e0 a contare circa 36000 dipendenti.\nDal secondo dopoguerra ai nostri giorni.\nNel dopoguerra tra l'impresa cantieristica e le maestranze lo scontro \u00e8 molto duro, tanto da arrivare, nel 1950, ad un periodo di autogestione del cantiere da parte dei lavoratori, durante il quale ultimano la motocisterna Volere e impostano la costruzione di una turbonave.\nA partire dagli anni cinquanta la ripresa, con la realizzazione dei transatlantici Andrea Doria, Cristoforo Colombo, Leonardo da Vinci e Michelangelo.\nNel 1966 il cantiere venne scorporato dall'Ansaldo e fuso, insieme i cantieri navali di Monfalcone e Castellammare di Stabia, nell'Italcantieri, controllata dalla Fincantieri che a sua volta assorbir\u00e0 la societ\u00e0 nel 1984.\nDurante la sua secolare vita, il cantiere sestrese ha costruito alcune tra le pi\u00f9 belle ed innovative navi al mondo, sia militari che mercantili.\nNegli anni 70, dopo la fine dell'era dei transatlantici il Cantiere navale di Sestri Ponente si ricicla nella costruzione di rinfusiere, portacontainer, petroliere, gasiere, piattaforme petrolifere e traghetti.\nDal 2001 \u00e8 specializzato nella costruzione di navi da crociera, con una grossa commessa da parte della Costa Crociere.\nIl 23 maggio 2011 la Fincantieri presenta il nuovo piano industriale che prevede la chiusura definitiva dello storico cantiere. Ci\u00f2 scatena la dura reazione delle maestranze e dell'intera citt\u00e0 che porta la societ\u00e0 ad una repentina retromarcia ma non alla garanzia di lavoro per il cantiere.\nIl 2 maggio 2012 viene consegnata, con quasi due mesi di ritardo a causa degli scioperi e delle manifestazioni, l'ultima nave da crociera, la \"Riviera\", e rimanendo come unica commessa una nave semisommergibile per il trasporto di blocchi e sezioni di navi il cantiere entra nel vivo della crisi con le maestranze e la citt\u00e0 che continuano la lotta contro la chiusura.\nIl 15 luglio 2014, con il taglio della prima lamiera della nuova nave, la Seven Seas Explorer della compagnia croceristica Regent Seven Seas Cruises, la cui consegna \u00e8 prevista per l'estate del 2016, il cantiere esce della crisi.\nIl 23 luglio 2015 il cantiere ritorna agli antichi splendori con l'inizio della costruzione di una nuova nave da crociera extra-lusso, la Silver Muse che, una volta terminata, sar\u00e0 la nuova ammiraglia della Silversea Cruises"}
{"id": "767299", "revid": "195924", "url": "https://it.wikipedia.org/wiki?curid=767299", "title": "Sipario", "text": "Il sipario di boccascena, o pi\u00f9 comunemente sipario, \u00e8 quel drappo scorrevole che chiude l'arco scenico dividendo il palcoscenico di un teatro dalla sala e dagli spettatori. Spesso \u00e8 un oggetto artistico decorato con passamanerie e ricami. \u00c8 sempre di velluto, tessuto molto pesante, poich\u00e9 una delle sue funzioni \u00e8 quella di non lasciar passare i rumori e le luci del palcoscenico durante i cambi di scena fra un atto e l'altro. In alto, a rifinire il boccascena in muratura, \u00e8 montato un panno fisso, detto \"arlecchino fisso\", in velluto drappeggiato, solitamente dello stesso colore del sipario. I sipari pi\u00f9 interessanti e belli sono ancora quelli originali del Settecento. Un esempio di sipario/gioiello era quello del Teatro La Fenice di Venezia, andato distrutto nell'incendio del 1996.\nSono in uso vari tipi di sipari:\nSipario all'italiana.\nSi apre dal centro: due corde, partendo dai bordi centrali del velluto ad un'altezza dal basso di 2,00\u00a0m e terminando alla sommit\u00e0, passano attraverso una fila di anelli, fissati saldamente alla stoffa e formanti un semicerchio. Tirando le due corde si alza la stoffa fino a lasciare libero il boccascena mobile. La parte alta \u00e8 unita ad uno stangone per mezzo di nastri (legature). Per rendere pi\u00f9 agevole il movimento del siparista il meccanismo \u00e8 dotato di contrappeso.\nSipario alla tedesca.\nSi alza verticalmente, fino a sparire in soffitta, in un movimento cosiddetto \"a ghigliottina\". \u00c8 fermato su di uno stangone a mezzo di corde che si avvolgono attorno ad un tamburo posto in graticcia. Anche questo meccanismo \u00e8 dotato di contrappeso. Il sistema serve pure ad alzare in soffitta i fondali.\nSipario alla greca.\nSi apre al centro e funziona come una doppia tenda di finestra. Il movimento di andata e ritorno \u00e8 garantito da una corda e da un'unica strada a doppio binario che al centro, per permettere alle due met\u00e0 del sipario di sormontare, forma un 'becco d'oca'. La strada pu\u00f2 essere fissata al muro del boccascena o unita alla graticcia a mezzo di corde metalliche. Questo tipo di sipario \u00e8 adatto per i piccoli teatri, per i teatri senza graticcia, o che hanno il soffitto basso.\nSipario alla francese.\nUsa i movimenti del sipario all'italiana, per l'apertura, e del sipario alla tedesca, per il sollevamento da terra. I due movimenti, pi\u00f9 veloce all'italiana, pi\u00f9 lento alla tedesca, sono sincronizzati da un comando unico a mezzo dei diametri del tamburo posto in graticcia.\nVelario o Comodino.\nNel Settecento-Ottocento, oltre al sipario di velluto, era in uso un secondo sipario detto velario o comodino che si apriva in due met\u00e0 o calava a ghigliottina sul palcoscenico. Questo elemento, costituito da una tela rigida, spesso era dipinto a scene allegoriche o storiche ed aveva una funzione anche decorativa.\nSipario di ferro.\nDetto anche tagliafuoco. Per isolare la sala dal palcoscenico in caso di incendio, vicino al boccascena in muratura, viene installato il sipario di ferro, una grande saracinesca in ferro montata su due guide laterali, \u00e8 contrappesata, sale scende senza piegarsi, azionata elettricamente. In mancanza di corrente viene liberata da un fermo, abbassandosi, chiude perfettamente l'arco scenico. \u00c8 obbligatorio per legge nei teatri con capienza superiore ai 1000 spettatori.\nMolti sipari attualmente sono azionati elettricamente.\nRealizzazione dei sipari.\nLa realizzazione dei sipari in velluto \u00e8 un'opera di alto artigianato artistico, che presuppone conoscenza del mondo teatrale e delle antiche tecniche di tappezzeria verticale e di confezionamento tessile. In Italia esistono delle tappezzerie teatrali, come Peroni e Opera, che sono specializzate nella confezione di questo prodotto, che rappresenta l'anima stessa del teatro."}
{"id": "767300", "revid": "1566286", "url": "https://it.wikipedia.org/wiki?curid=767300", "title": "Jean-Louis Barrault", "text": "Biografia.\nStudi\u00f2 dapprima al collegio Chaptal e in un secondo tempo alla scuola di Belle Arti, dove frequent\u00f2 i corsi di disegno. Contemporaneamente esercit\u00f2 vari mestieri per risollevare le sue difficili condizioni economiche.\nAllievo di Charles Dullin, recit\u00f2 nella sua compagnia dal 1933 al 1935. In quel periodo incontr\u00f2 \u00c9tienne Decroux che lo introdusse all'arte del mimo.\nNel 1935, Barrault prepar\u00f2 uno spettacolo sperimentale intitolato: \"Autour d'une m\u00e8re\" (\"Intorno ad una madre\"), ispirato da un racconto di Faulkner.\nAnche i suoi due lavori successivi, \"Numance\" (\"Numanzia\") tratto da un'opera di Cervantes e \"La faim\" (\"La fame\") ispirato da un lavoro di Knut Hamsun, lo imposero come uno degli artisti pi\u00f9 originali del teatro transalpino.\nNel 1940 inizi\u00f2 una proficua collaborazione con la Com\u00e9die-Fran\u00e7aise, mettendosi in luce grazie alla regia di \"Ph\u00e8dre\" (\"Fedra\").\nCome attore di cinema partecip\u00f2 a numerosi film, tra cui il celebre \"Amanti perduti\", diretto da Marcel Carn\u00e9 nel 1945.\nCon Madeleine Renaud, sua moglie, costitu\u00ec nel 1946 una compagnia, la Renaud-Barrault con sede in un primo tempo al teatro Marigny e poi al Palais Royal, che ottenne molti successi in Francia e anche nelle numerose tourn\u00e9e all'estero, compresa l'Italia.\nDal 1959 Andr\u00e9 Malraux gli affid\u00f2 il Teatro dell'Odeon di Parigi, di cui fu direttore fino al 1968, quando se ne dovr\u00e0 allontanare dopo aver aperto il teatro agli studenti, che lo occuparono per pi\u00f9 di un mese. \nFautore del teatro totale, nel quale parole, gesti, scenografia e musica mantengono la stessa importanza, Barrault propose un repertorio molto vario: dagli autori classici come Eschilo e Shakespeare fino ai contemporanei come Albert Camus e Jean Anouilh. Importante fu il suo impegno nel lanciare autori di avanguardia come Eug\u00e8ne Ionesco, Georges Schehad\u00e9 e Samuel Beckett."}
{"id": "767301", "revid": "339392", "url": "https://it.wikipedia.org/wiki?curid=767301", "title": "Mfantsiman", "text": ""}
{"id": "767303", "revid": "339392", "url": "https://it.wikipedia.org/wiki?curid=767303", "title": "Mfantsiman District", "text": ""}
{"id": "767304", "revid": "1543377", "url": "https://it.wikipedia.org/wiki?curid=767304", "title": "Reptiliomorpha", "text": "I rettiliomorfi (Reptiliomorpha) comprendono tutti i tetrapodi esclusi gli anfibi, che sono caratterizzati da caratteri che si svincolano dall'ambiente acquatico per adattarsi all'ambiente terrestre. \nDefinizione.\nIl nome Reptiliomorpha fu coniato da Gunnar S\u00e4ve-S\u00f6derbergh per designare vari gruppi di anfibi labirintodonti del tardo Paleozoico. Il termine, che significa \"simili a rettili\", fu in breve tempo accantonato in favore di Anthracosauria, coniato da Alfred Sherwood Romer e rimasto in vigore fino ad anni recenti.\nNel 1956, in ogni caso, Friedrich von Huene incluse nel superordine dei rettiliomorfi vari rettili anapsidi e anfibi. Nel gruppo vennero inclusi cos\u00ec i seguenti ordini: 1. Anthracosauria, 2. Seymouriamorpha, 3. Microsauria, 4. Diadectomorpha, 5. Procolophonia, 6. Pareiasauria, 7. Captorhinidia, 8. Testudinata.\nNel 1997 il superordine fu adattato in senso cladistico e conseguentemente reso gruppo gemello dei Batrachomorpha. Pi\u00f9 recentemente, il superordine \u00e8 stato riadattato; \u00e8 da notare il fatto che al suo interno siano compresi rettili e mammiferi ma non gli anfibi veri e propri.\nEvoluzione.\nDurante il Carbonifero ed il Permiano, i tetrapodi andarono incontro ad un'evoluzione esplosiva che port\u00f2 ad un estremo ad animali come \"Archeria\" o \"Eogyrinus\", con piccole zampe e corpo serpentiforme, all'altro animali come \"Seymouria\", \"Limnoscelis\" o \"Diadectes\", che somigliavano talmente a dei rettili da essere stati per molto tempo inclusi fra i sauropsidi.\nGI\u00e0 a met\u00e0 del Permiano le forme terrestri si erano tutte estinte, mentre le forme acquatiche prosperarono fino alla fine di questo periodo, anzi, i croniosuchidi sopravvissero all'estinzione di massa del Permiano, estinguendosi solo all'inizio del Triassico. In seguito, a prosperare fino a dominare il mondo sar\u00e0 un ramo dei Reptiliomorpha: gli Amniota.\nTassonomia.\nLa prima classificazione di questi animali fu fatta da Laurin &amp; Reisz nel 1997:\nSuperclasse Tetrapoda "}
{"id": "767311", "revid": "10125", "url": "https://it.wikipedia.org/wiki?curid=767311", "title": "Sauropsidi", "text": ""}
{"id": "767318", "revid": "1903211", "url": "https://it.wikipedia.org/wiki?curid=767318", "title": "Maria V\u00e1squez", "text": "Tarantula, il cui vero nome \u00e8 Maria Vasquez, \u00e8 un personaggio dei fumetti pubblicato dalla Marvel Comics. \u00c8 la quarta persona ad adottare l'identit\u00e0 di Tarantula.\nBiografia del personaggio.\nSua sorella mor\u00ec nell'incidente di Stamford, che caus\u00f2 l'inizio di Civil War.\nMaria decise di diventare un'eroina per vendicare la sua morte, ritenendo gli eroi che si opponevano alla registrazione e i criminali colpevoli. Questo per\u00f2 and\u00f2 contro la volont\u00e0 del padre che le disse che era meglio che usasse la sua intelligenza per diventare un dottore o un avvocato.\nIl padre venne ucciso da dei ninja, Maria ispirata da un membro degli Eroi in vendita, Riccadonna, entr\u00f2 nel clan dei ninja e li uccise tutti da sola."}
{"id": "767321", "revid": "180559", "url": "https://it.wikipedia.org/wiki?curid=767321", "title": "Gasdotto", "text": "Il gasdotto \u00e8 una condotta utilizzata per il trasporto di gas (naturale o artificiale) dal luogo di produzione a quello di consumo. Fa parte del gasdotto anche il sistema di stazioni di pompaggio e di controllo associati alle tubazioni.\nCaratteristiche.\nLa maggior parte dei gasdotti trasporta gas naturale. Si calcola che la lunghezza totale delle condotte in tutto il mondo ammonti a circa un milione di chilometri, ovvero pi\u00f9 di 25 volte la circonferenza della Terra.\nLe tubature sono circa un metro di profondit\u00e0 in aree popolate, oppure collocate a terra nelle aree desertiche o dove la terra \u00e8 troppo dura da scavare a causa del permafrost. Il loro diametro varia tra i 50 millimetri e i 1.400 millimetri. L'inaridimento delle fonti e la presenza di aree di produzione a grandi distanze hanno portato alla realizzazione di condotte sottomarine.\nMetanodotti.\nHanno particolare importanza i metanodotti, particolari gasdotti con il compito di trasportare metano, puro oppure miscelato al cosiddetto gas illuminante.\nTipologie.\nPer tipo di impiego, i gasdotti possono essere suddivisi in tre tipologie principali:\nProblemi geopolitici.\nIn tempi recenti sono alla studio ipotesi per nuove condotte congiungenti i giacimenti di gas della zona del Mar Caspio con il Mar Mediterraneo (con un forte conflitto tra i sostenitori del percorso \"South Stream\" \u2013 Russia \"in primis\" \u2013 e quelli del \"Nabucco\", sostenuto dagli Stati Uniti e dall'Unione europea), ma la scelta del percorso preciso incontra delle difficolt\u00e0 causate dal fatto che il tragitto pi\u00f9 breve dovrebbe attraversare territori dilaniati da varie tensioni etniche (nell'area balcanica), o Paesi la cui agenda geopolitica \u00e8 in potenziale conflitto con quella dei fornitori.\nSicurezza e protezione.\nI gasdotti devono essere costantemente monitorati e protetti dalle aggressioni e dalle forature. Le cause di danneggiamento di una condotta possono essere:\nLa foratura di un gasdotto pu\u00f2 causare incendi ed esplosioni, oltre al danno economico causato dalla perdita del gas e dall'interruzione del servizio di trasporto durante la riparazione.\nPer evitare danni alle tubature del gas, vi sono sistemi di vigilanza passiva e attiva. I grossi gasdotti vengono monitorati giornalmente da personale dedicato, con elicotteri o fuoristrada.\nLungo il gasdotto vengono installati dispositivi di raccolta dati e di protezione attiva per monitorare e combattere la corrosione, attraverso la protezione catodica.\nPer rilevare le perdite minori, una tecnica attiva \u00e8 l'odorizzazione, che sfrutta l'olfatto umano e la vigilanza dei cittadini.\nIncidenti.\nData la pericolosit\u00e0 del materiale trasportato, possono verificarsi incidenti anche gravi lungo il percorso delle condotte:\nGasdotti famosi.\nTra i pi\u00f9 famosi gasdotti attualmente in utilizzo possiamo ricordare:\nGasdotti in progetto.\nFra i gasdotti in progettazione di maggiore rilevanza strategica, geopolitica ed internazionale, si annoverano:"}
{"id": "767323", "revid": "122315", "url": "https://it.wikipedia.org/wiki?curid=767323", "title": "Casineria", "text": ""}
{"id": "767325", "revid": "1522738", "url": "https://it.wikipedia.org/wiki?curid=767325", "title": "Pat e Mat", "text": "Pat &amp; Mat (in ceco e slovacco \"Pat a Mat\") \u00e8 una serie animata cecoslovacca in stop motion creata da Lubom\u00edr Bene\u0161 e Vladim\u00edr Jir\u00e1nek per la \u010ceskoslovensk\u00e1 televize (in seguito \u010cesk\u00e1 televize). Il primo episodio \u00e8 stato trasmesso nel 1976. Fino al 2019 erano stati prodotti 130 episodi, 8 miniepisodi e tre lungometraggi, a testimonianza della grande popolarit\u00e0 della serie in tutto l'est Europa.\nLa prima volta Pat e Mat apparvero nell'episodio \"Ku\u0165\u00e1ci\" nel 1976. In seguito sono comparsi nella serie \"A je to!\" (traducibile con \"Ecco fatto!\"). In un primo momento il target cui era rivolta la serie era un pubblico adulto, ma presto i simpatici eroi diventarono intrattenimento per tutte le generazioni.\nTrama.\nProtagonisti della serie sono due vicini di casa, Pat e Mat, che hanno la passione del fai-da-te ma sono estremamente confusionari e creano giganteschi e buffi disastri. \nNon sono personaggi con un preciso contesto sociale e solitamente non parlano, ma in sostanza sono due ottimisti che in qualsiasi situazione problematica trovano una soluzione. La matrice comica risiede nel fatto che i problemi sono spesso causati da loro, anche in situazioni pi\u00f9 o meno quotidiane in cui le complicazioni sono facilmente evitabili (ad esempio nella costruzione di un mobile o nell'organizzazione di un picnic) e la \"soluzione\" raggiunta \u00e8 pi\u00f9 che altro un comico tentativo di rimedio ai danni causati, con tanto di soddisfazione finale, come ad aver concluso un'operazione di successo."}
{"id": "767326", "revid": "767487", "url": "https://it.wikipedia.org/wiki?curid=767326", "title": "Philip Selway", "text": "\u00c8 il batterista dei Radiohead, nonch\u00e9 terza voce del gruppo. Ha una laurea in inglese e storia al politecnico di Liverpool e prima dei Radiohead, ha insegnato inglese e lavorato in una casa editrice. Selway \u00e8 sposato con Kate e ha tre figli (Jamie, Leo e Patrick): vivono tutti a Oxford, residenza anche di altri del gruppo. Le influenze musicali di Selway (dichiarate) vanno dai The Beat ai Joy Division, dai The Ruts a Tricky, Supergrass e Captain Beefheart.\nOltre alla batteria, contribuisce ai cori, occasionalmente anche chitarra, voce e flauto, per 7 Worlds Collide. Selway \u00e8 conosciuto per la sua precisione e competenza in vari stili e tempi inusuali, \u00e8 stato nominato come ventiseiesimo pi\u00f9 grande batterista di tutti i tempi, da Gigwise nel 2008. Ha suonato con i Samaritans dal 1991. Selway ha pubblicato il suo album solista di debutto, \"Familial\", il 30 agosto 2010.\nBiografia.\nRadiohead.\nPrima che i Radiohead diventassero famosi, Selway ha studiato Letteratura Vita e Pensiero (Inglese e Storia) presso il Politecnico di Liverpool FC Mott Campus vicino Prescot prima di essere ribattezzato Liverpool John Moores University. Prima aveva studiato a fianco dello zio di Emma Huzzey nella classe di matematica e ha lavorato per vari musicisti itineranti e come insegnante di inglese. Nei primi '90, Selway abbandona la prima formazione dei Radiohead (allora si chiamava Shindig o On a Friday) e si trasfer\u00ec in Irlanda, e torn\u00f2 dalla band solo dopo aver rotto una relazione.\nI suoi tempi e la variet\u00e0 batteristica, hanno contribuito a dare alla band il suo sound. Considerando che la sua tecnica nei primi due album, Pablo Honey e The Bends, corrispondeva al rock classico, nei successivi lavori (pi\u00f9 sperimentali e d'atmosfera) sono stati plasmati e completati dal passaggio di Selway ad una pi\u00f9 solida tecnica, che ricorda il sound motorik.\nA prescindere dal suo contributo di batterista, Selway veste occasionalmente il ruolo di backing vocals durante le esibizioni live, in particolare in \"There There\", \"2 +2 = 5\", \"I Will\" e \"Go to Sleep\". A partire dall'album Kid A, ha anche contribuito al programming della drum machine.\nSelway ha studiato batteria a Londra presso Drumtech sotto la guida di Francesco Seriau insieme al collega, chitarrista dei Radiohead, Ed O'Brien.\nProgetti solisti.\nSelway \u00e8 stato associato come sostegno emotivo dei Samaritans dal 1991. Si \u00e8 esibito con la band Dive Dive ne marzo 2005 ed \u00e8 apparso nel film \"Harry Potter e il calice di fuoco\" come un membro della band The Weird Sisters insieme al compagno dei Radiohead Jonny Greenwood e al frontman dei Pulp Jarvis Cocker.\nSelway ha partecipato ad un tour e registrato con Neil Finn, nell'ambito del progetto 7 Worlds Collide. Ha suonato la batteria nel loro omonimo album del 2001 dal vivo e suona la chitarra e, occasionalmente canta da solista nel loro album in studio del 2009, The Sun Came Out, di cui scrisse anche due brani \"Rest On the Rock\" e \"Out of Light\" - l'album, \"Before the Ruin\", di Roddy Woomble, Kris Drever e John McCusker, e sta attualmente registrando un album solista.\nNel 2009 Selway ha suonato per il chitarrista Martin Simpson nell'album in studio \"True Stories\".\nIl 15 settembre 2009, la rivista \"NME\" dichiara che Selway pubblicher\u00e0 un album solista. L'album vedr\u00e0 la partecipazione di alcuni membri dei Wilco, Glenn Kotche e Pat Sansone, anche loro fedeli a 7 Worlds Collide, Lisa Germano e Sebastian Steinberg. Ha annunciato un tour da solista, il 4 febbraio 2010.\nSelway ha esordito come solista pubblicando il suo album di debutto, \"Familial\", il 30 agosto 2010.\nVita privata.\nSelway \u00e8 nato a Abingdon, Berkshire (ora Oxfordshire, Inghilterra). \u00c8 sposato con Cait, dalla quale ha avuto tre figli: Leo, Jamie e Patrick (ai quali Kid A, Amnesiac e Hail to the Thief sono stati dedicati, rispettivamente).\nSua madre Thea \u00e8 morta durante un tour dei Radiohead nel maggio 2006. La band ha annullato una delle loro date di Amsterdam, in modo che Selway potesse partecipare al lutto familiare.\n\"Volevo solo chiedere scusa alle persone che dovevano venire al nostro show ad Amsterdam la scorsa notte, in particolare quelli che hanno viaggiato molto. Mia madre \u00e8 venuta a mancare improvvisamente nelle prime ore di ieri mattina e quindi ho voluto essere a casa con la mia famiglia. Mamma era una nostra grande fan, ed era molto fiera di tutto quello che abbiamo fatto come band. Mi manca il suo amore e molto.\"\nLa band pi\u00f9 tardi torn\u00f2 ad Amsterdam nel mese di agosto per sopperire allo spettacolo mancato. Il discbox e il rilascio del CD di In Rainbows cita una dedica a Thea Selway.\nSelway collabora da anni con Samaritans, associazione di volontariato. Nel 2002 ha corso la maratona di Londra per beneficenza, raccogliendo 20.000 sterline."}
{"id": "767328", "revid": "6318113", "url": "https://it.wikipedia.org/wiki?curid=767328", "title": "Apex aircraft", "text": ""}
{"id": "767331", "revid": "1543377", "url": "https://it.wikipedia.org/wiki?curid=767331", "title": "Barone Fermoy", "text": "Barone Fermoy \u00e8 un titolo dei nobili d'Irlanda. Fu creato dalla regina Vittoria nel 1856 per il politico Edmund Burke Roche, che rappresentava la Contea di Cork e Marylebone nella Camera dei Comuni e prest\u00f2 servizio anche come Lord tenente della Contea di Cork.\nIl suo figlio minore, il III barone, fu Membro del Parlamento per la Contea di Kerry East.\nGli succedette suo figlio, il IV barone. Egli rappresent\u00f2 in Parlamento Ling's Lynn.\nDiana Spencer (1961-1997) era una parente di Edmond Burke Roche, il primo barone Fermoy (1815-1874), grazie a sua madre, Frances Shand Kydd.\nSuo nonno materno, il IV barone Fermoy, era amico di re Giorgio VI ed era il pi\u00f9 vecchio dei figli gemelli dell'ereditiera americana Frances Ellen Work e di suo marito, Hon. James Boothby Burke Roche, che, dopo il divorzio, divenne il III barone Fermoy.\nSua nonna materna, Ruth Roche, baronessa Fermoy (nata Ruth Sylvia Gill), era una confidente e attendente della regina Elisabetta (poi divenuta regina Madre); inoltre fond\u00f2 il festival annuale di musica classica, King's Lynn, a Norfolk, Inghilterra.\nDal 1984 il titolo \u00e8 tenuto dal VI barone, che succedette a suo padre.\nLista dei baroni Fermoy.\nL'erede presunto \u00e8 il fratello dell'attuale detentore Hon. Edmund Hugh Burke Roche (nato nel 1972).\nL'erede apparente dell'erede presunto \u00e8 suo figlio Archie Edmund Roche (nato nel 2005)."}
{"id": "767332", "revid": "22356", "url": "https://it.wikipedia.org/wiki?curid=767332", "title": "Eogyrinus attheyi", "text": "L'eogirino (Eogyrinus attheyi) \u00e8 un tetrapode estinto, appartenente agli embolomeri. Visse nel Carbonifero superiore (circa 315 - 312 milioni di anni fa) e i suoi resti fossili sono stati ritrovati in Europa. Era probabilmente uno dei pi\u00f9 grandi tetrapodi del Carbonifero.\nDescrizione.\nQuesto animale \u00e8 noto per resti incompleti, sufficienti tuttavia a ricostruirne l'aspetto. \"Eogyrinus\" doveva essere un grande animale, lungo anche 4,5 metri e pesante forse mezza tonnellata. Il cranio era di grosse dimensioni, con orbite ovoidali e un muso ristretto anteriormente. In generale, la volta cranica era simile a quella di altri embolomeri arcaici come \"Palaeoherpeton\", ma sopra la narice non esisteva alcun osso tettale anteriore. Il palato era tipicamente da antracosauro, con vomeri privi di denti e un paio di zanne su ogni osso palatino ed ectopterigoide. Su quest'ultimo osso erano inoltre presenti ulteriori piccoli denti aguzzi. Le ossa pterigoidi discendevano al di sotto della linea delle fauci, come in \"Palaeoherpeton\". La volta cranica e il palato erano uniti solo debolmente; erano presenti staffe massicce, ed era ancora presente l'anocleitro, un osso \"relitto\" (membro della serie sopracleitrale dei pesci) piccolo e ovale, che si articolava con il cleitro e presente anche in altri tetrapodi arcaici. \nLo scheletro postcranico \u00e8 poco conosciuto, e include un femore e probabilmente un'interclavicola. Scaglie ventrali isolate e di grosse dimensioni probabilmente appartengono a questa specie. Dal raffronto con altri animali simili quali \"Pholiderpeton\", \"Pteroplax\" e \"Neopteroplax\", si suppone che \"Eogyrinus\" fosse dotato di un corpo allungato, di una coda allungata e appiattita lateralmente e di zampe corte e piuttosto deboli.\nClassificazione.\n\"Eogyrinus attheyi\" venne descritto per la prima volta nel 1926 da D. M. S. Watson, sulla base di resti fossili ritrovati nei pressi di Newsham in Northumberland (Regno Unito). Altri fossili sono stati ritrovati successivamente nel Lanarkshire e nello Staffordshire. \n\"Eogyrinus\" era un rappresentante degli embolomeri, un gruppo di rettiliomorfi antracosauri dalle abitudini acquatiche; tra questi, \"Eogyrinus\" era probabilmente il pi\u00f9 grande ed \u00e8 il genere eponimo della famiglia Eogyrinidae, comprendente anche i gi\u00e0 citati \"Pholiderpeton\", \"Palaeoherpeton\", \"Neopteroplax\" e \"Pteroplax\" ma anche \"Calligenethlon\", \"Diplovertebron\" e \"Leptophractus\". Studi pi\u00f9 recenti hanno indicato che \"Eogyrinus\", \"Pteroplax\" e \"Pholiderpeton\" potrebbero a tutti gli effetti rappresentare un unico genere (Clack, 1987)."}
{"id": "767344", "revid": "22356", "url": "https://it.wikipedia.org/wiki?curid=767344", "title": "Embolomeri", "text": "Gli embolomeri (Embolomeri) sono un gruppo estinto di rettiliomorfi, un tempo considerati anfibi primitivi.\nQuesti animali si originarono da un tetrapode simile a un anfibio nel Carbonifero inferiore (Mississippiano), e sopravvissero per tutto il periodo successivo (Permiano), oltrepassando la grande estinzione del Permiano - Triassico, che port\u00f2 alla scomparsa di circa il 90 per cento delle specie presenti sul pianeta al di fuori degli amnioti.\nGli embolomeri si estinsero comunque alla fine del Triassico.\nIl loro nome trae origine dalle caratteristiche vertebre, formate da due strutture cilindriche (intercentro e pleurocentro).\nTassonomia.\n o \u2020Anthracosauria\n |?- \u2020\"Silvanerpeton\"\n |?- \u2020\"Eldeceeon\"\n `--o \u2020Embolomeri\n |?-o \u2020Gephyrostegida \n | `?-o \u2020Gephyrostegidae\n | |-- \u2020\"Gephyrostegus\" \n | |-- \u2020\"Bruktererpeton\"\n | `-- \u2020\"Eusauropleura\" \n `--+-- \u2020\"Eoherpeton watsoni\" Panchen \n |-- \u2020\"Crassigyrinus\"\n `--+-- \u2020\"Anthracosaurus\" \n `--+--o \u2020Proterogyrinidae\n | |?- \u2020\"Papposaurus\"\n | `-- \u2020\"Proterogyrinus\" \n |--o \u2020Eogyrinidae\n | |-- \u2020\"Calligenethlon\"\n | |-- \u2020\"Carbonerpeton\"\n | |-- \u2020\"Diplovertebron\"\n | |-- \u2020\"Eogyrinus\"\n | |-- \u2020\"Leptophractus\"\n | |-- \u2020\"Neopteroplax\"\n | |-- \u2020\"Palaeoherpeton\"\n | |-- \u2020\"Pholiderpeton\"\n | `-- \u2020\"Pteroplax\"\n `--o \u2020Archeriidae\n |-- \u2020\"Archeria\"\n |-- \u2020\"Cricotus\"\n `-- \u2020\"Spondylerpeton\""}
{"id": "767346", "revid": "56620", "url": "https://it.wikipedia.org/wiki?curid=767346", "title": "La penultima verit\u00e0", "text": "La penultima verit\u00e0 (\"The Penultimate Truth\") \u00e8 un romanzo di fantascienza di Philip K. Dick pubblicato nel 1964. \u00c8 un romanzo corale, ambientato in un futuro apocalittico nel quale si \u00e8 combattuta la terza guerra mondiale e l'umanit\u00e0 si \u00e8 rifugiata a vivere in enormi formicai sotterranei costruiti per proteggersi dalle radiazioni.\nDeriva in parte dai racconti brevi \"The Defenders\" (1953) e \"The Mold of Yancy\" (1955).\nTrama.\nIn un futuro imprecisato la maggior parte dell'umanit\u00e0 \u00e8 ridotta a vivere in enormi villaggi sotterranei (detti \"formicai\") e a produrre androidi (\"Plumbei\") che possano combattere nella guerra combattuta sulla superficie fra le Democrazie occidentali (Dem-Occ ovvero Europa e Stati Uniti d'America) e l'Unione popolare (Un-Pop ovvero URSS e Asia). In realt\u00e0 la guerra \u00e8 terminata da tempo e i plumbei prodotti vengono usati come fedeli servitori dalla classe dirigente (gli uomini-Yance) che vive sulla superficie in enormi ville costruite nei punti dove la radioattivit\u00e0 \u00e8 minore, continuando a far credere agli abitanti dei formicai che la guerra \u00e8 ancora in corso tramite finte immagini di guerra trasmesse dalla televisione durante i discorsi del presidente-fantoccio Talbot Yance (un simulacro meccanico i cui discorsi sono scritti dagli uomini-Yance).\nLa notizia della fine della guerra si inizia per\u00f2 a spargere all'interno di numerosi formicai, facendo tornare in superficie migliaia di formicanti che vengono messi a dimora in enormi condomini-prigione in superficie. I sospetti del dittatore Stanton Brose sul responsabile della fuga di notizie cadono sul costruttore di condomini Louis Runcible. Per questo elabora un piano per incastrarlo, che consiste nel nascondere tramite una macchina del tempo alcuni finti reperti archeologici in un terreno di Runcible per poi poterlo arrestare e mandare in rovina. Ma qualcosa va storto e i collaboratori a questo piano vengono uccisi uno dopo l'altro sinch\u00e9 l'ultimo rimasto oltre a Brose \u00e8 Joe Adams, un uomo-Yance che si occupa di scrivere i discorsi del presidente.\nPer indagare sugli omicidi Brose convoca Webster Foote, poliziotto privato che scopre che il responsabile degli omicidi \u00e8 Dave Lantano, un nativo americano arrivato nel futuro grazie ad alcuni dispositivi in grado di estendergli la vita; tali strumenti erano proprio tra quelli mandati nel passato dalla macchina del tempo usata nel complotto contro Runcible. Lantano convince Foote ad aiutarlo ad uccidere Brose per porre fine alla dittatura, mentre Adams si nasconde all'interno di un formicaio assieme a Nicholas St. James, un formicante scappato dal sottosuolo per trovare un organo per il trapianto a un suo compagno.\nIl libro si chiude in maniera ambigua, Adams e St. James vedono dagli schermi del formicaio il presidente Yance annunciare la fine della guerra (ovvero \"la penultima verit\u00e0\", perch\u00e9 l'ultima ancora da rivelare sar\u00e0 che la superficie non \u00e8 pi\u00f9 radioattiva), il che lascia intuire che a vincere la lotta in superficie sono stati Lantano e Foote, mentre non si chiarisce se i formicanti riusciranno o no a tornare in superficie.\nTratti in comune con \"I simulacri\".\nIl romanzo contiene numerosi tratti in comune con un altro libro di Philip K. Dick dello stesso anno, \"I simulacri\". In entrambi i romanzi gli Stati Uniti sono governati da un presidente fantoccio che fa da schermo a chi detiene realmente il potere, e la popolazione \u00e8 divisa in due classi ben distinte, una a conoscenza della verit\u00e0 e l'altra che vive nella menzogna. Un altro punto di contatto \u00e8 la presenza di un personaggio in grado di viaggiare nel tempo come nel racconto \"L'uomo dorato\" per conoscere in anticipo le conseguenze delle sue azioni e calcolare le possibilit\u00e0 di successo delle stesse. \nMerita di essere menzionato anche l'incipit, in cui l'umanit\u00e1 \u00e9 ridotta a vivere nel sottosuolo per alimentare i robot che in superficie continuano a combattere la guerra, in comune con il racconto del 1953 \"I difensori della Terra\", la cui trama diverge partendo dalle stesse premesse."}
{"id": "767355", "revid": "22356", "url": "https://it.wikipedia.org/wiki?curid=767355", "title": "Seymouriamorpha", "text": "I seymouriamorfi (Seymouriamorpha) sono un piccolo gruppo di tetrapodi (vertebrati dotati di quattro zampe), forse appartenenti ai rettiliomorfi. Vissero tra il Carbonifero superiore e il Permiano superiore (circa 305 - 255 milioni di anni fa) e i loro resti fossili sono stati ritrovati in Europa, Nordamerica e Asia. \nDescrizione.\nQuesti animali variavano molto per quanto riguarda la taglia: potevano essere lunghi circa 30 centimetri negli esemplari pi\u00f9 piccoli o misurare oltre un metro. Anche l'aspetto doveva variare: alcune forme assomigliavano alle attuali salamandre, mentre altre (dotate di forti zampe) assomigliavano pi\u00f9 a tozze lucertole. Molti seymouriamorfi erano terrestri o semiacquatici; sono stati rinvenuti fossili di larve essenzialmente acquatiche, che possedevano branchie esterne e scanalature del sistema della linea laterale, e ci\u00f2 indica che i seymouriamorfi avevano una vita anfibia.\nI seymouriamorfi possedevano una particolare struttura delle vertebre, con intercentri molto ridotti. I pleurocentri, almeno nelle forme adulte, erano fusi agli archi neurali; questi ultimi erano estremamente ampi ed espansi dorsalmente, o rigonfi, con zigapofisi quasi piatte. Questo tipo di struttura vertebrale \u00e8 presente anche in altri tetrapodi ritenuti vicini all'origine degli amnioti, come i diadectidi, \"Limnoscelis\" e \"Tseajaia\".\nClassificazione.\nI seymouriamorfi sono considerati dalla maggior parte degli studiosi un gruppo di rettiliomorfi, vicini all'origine degli amnioti. Alcune analisi, tuttavia, sembrano suggerire che questi animali fossero tetrapodi basali, non pi\u00f9 vicini agli amnioti di quanto non fossero vicini agli anfibi attuali. Le presunte affinit\u00e0 vertebrali riscontrate con i diadectomorfi potrebbero essere frutto di una convergenza evolutiva dettata da fattori ambientali ed ecologici, mentre la struttura degli arti e il numero delle falangi (pressoch\u00e9 identico a quello di embolomeri, gefirostegidi e amnioti basali) potrebbe effettivamente essere una caratteristica condivisa (sinapomorfia); la condizione degli arti richiama inoltre quella dell'antico \"Tulerpeton\", e potrebbe indicare che l'origine di tutti questi gruppi risalga addirittura al Devoniano.\nIn ogni caso, i seymouriamorfi comprendono alcune forme basali poco conosciute (tra cui \"Enosuchus\" e \"Utegenia\") e altre forme via via pi\u00f9 derivate, comprendenti \"Kotlassia\", \"Karpinskiosaurus\", \"Discosauriscus\" e \"Seymouria\".\nEvoluzione.\nL'origine dei seymouriamorfi deve essere avvenuta nel corso del Carbonifero, circa 330 - 320 milioni di anni fa), ma in questo intervallo geologico non \u00e8 stato ritrovato alcun fossile degno di nota. I pi\u00f9 antichi seymouriamorfi noti, gli asiatici \"Ariekanerpeton\" e \"Utegenia\", sono stati ritrovati in terreni che risalgono alla parte terminale del Carbonifero e alla parte basale del Permiano. Nel corso del Permiano i seymouriamorfi andarono incontro a una discreta radiazione evolutiva, occupando diverse nicchie ecologiche: vi furono forme acquatiche e terrestri, anche se sembra che la maggior parte dei seymouriamorfi fosse acquatica allo stadio larvale e giovanile. Gli ultimi seymouriamorfi noti (\"Kotlassia\", \"Karpinskiosaurus\") risalgono alla fine del Permiano."}
{"id": "767363", "revid": "9", "url": "https://it.wikipedia.org/wiki?curid=767363", "title": "Razzi Qassam", "text": ""}
{"id": "767364", "revid": "2075430", "url": "https://it.wikipedia.org/wiki?curid=767364", "title": "Van Hool", "text": "Van Hool \u00e8 un'azienda belga, fondata nel 1947 con sede a Lier, che oggi realizza principalmente autobus e rimorchi per camion, oltre a fornire ad importanti multinazionali carrozzerie per autobus e filobus.\nStoria.\nIl 15 febbraio 1957 un importante accordo commerciale fu firmato con Fiat V.I.. Van Hool aveva ottenuto di potere continuare ad integrare i motori ed altri componenti meccanici di provenienza Fiat (cambi, assi e ponti). Van Hool passava cos\u00ec da semplice carrozziere a vero costruttore belga di autobus urbani e di linea con il marchio Van Hool-Fiat. Con questo accordo, Van-Hool diventava anche licenziataria di Fiat camion - vari Fiat 682 e poi Fiat 619 furono costruiti su licenza in Belgio - Inoltre, l'impresa diventava un carrozziere rinomato, ci\u00f2 gli permise una forte espansione.\nImmediatamente i prodotti nati dalla collaborazione Van Hool-FIAT ebbero un immenso successo: gi\u00e0 in agosto 1957 il centesimo autobus Van Hool-Fiat fu consegnato, e in luglio 1961 il traguardo dei 500 autobus Van Hool-Fiat era raggiunto.\nNel 1981, Van Hool mise un termine alla sua lunga collaborazione con la divisione V. I. della Fiat. Il suo statuto di costruttore indipendente si afferm\u00f2 ancora di pi\u00f9. Sono pi\u00f9 di 10.000 gli autobus prodotti col marchio Van Hool-Fiat.\nProduzione.\nLa Van Hool costruisce totalmente la maggior parte degli autobus e solo in parte carrozza telai per fabbricanti di autobus e filobus come Mercedes-Benz, Volvo e Scania AB.\nSono prodotti sia modelli gran turismo, sia modelli urbani e suburbani con netta prevalenza di versioni lunghe (autobus da 12 metri a 2 assi o 15 metri a 3 assi), articolate (autosnodati e filosnodati da 18 metri) e biarticolate (jumbobus e jumbofilobus da 25 metri, non ammessi dal Codice della strada vigente in Italia). L'azienda realizza anche modelli gran turismo a due piani (13,50 metri a 3 assi).\nNel 1980, i paesi europei hanno iniziato ad allontanarsi dal design standard dei bus urbani, lasciando quindi, libero sfogo alle idee dei produttori. La risposta della Van Hool \u00e8 stata lo sviluppo degli autobus urbani serie-A. Il primo membro, l'A500, \u00e8 stato introdotto nel 1985.\nSarebbe seguita, negli anni successivi un'intera famiglia, sempre seguendo una convenzione di denominazione chiara.\nPer esempio, in \"AG500\":\nA = Autobus (bus urbano)\nG = Geleed (articolato)\n500 = altezza del pavimento, in millimetri\nLa produzione della serie-A continu\u00f2 fino agli inizi del XXI secolo, quando fu sostituita dalle serie \"A New\" e \"A330\".\nModelli in produzione.\nQui sono elencate tutte le versioni in produzione dalla VanHool.\nVeicoli Diesel.\nVanHool A 308. Lunghezza: 9,50 metri. Larghezza: 2,30 metri.\nVanHool A 309. Lunghezza: 9,90 metri. Larghezza: 2,30 metri.\nVanHool A 330. Lunghezza: 11,90 metri. Larghezza: 2,50 metri.\nVanHool A 360. Lunghezza: 12,00 metri. Larghezza: 2,50 metri.\nVanHool AG 300. Lunghezza: 17,50 metri. Larghezza: 2,50 metri.\nVanHool AGG 300. Lunghezza: 24,70 metri. Larghezza: 2,50 metri.\nVeicoli Metano.\nVanHool A 330 CNG. Lunghezza: 11,90 metri. Larghezza: 2,50 metri.\nVanHool A 360 CNG. Lunghezza: 12,00 metri. Larghezza: 2,50 metri.\nIbridi Diesel.\nVanHool A 308 Hyb. Lunghezza: 9,50 metri. Larghezza: 2,30 metri.\nVanHool A 309 Hyb. Lunghezza: 9,90 metri. Larghezza: 2,30 metri.\nVanHool A 330 Hyb. Lunghezza: 11,90 metri. Larghezza: 2,50 metri.\nVanHool A 360 Hyb. Lunghezza: 12,00 metri. Larghezza: 2,50 metri.\nVanHool AG 300 Hyb. Lunghezza: 17,50 metri. Larghezza: 2,50 metri.\nExquiCity 18. Lunghezza: 18,60 metri. Larghezza: 2,50 metri.\nExquiCity 24. Lunghezza: 23,80 metri. Larghezza: 2,50 metri.\nFuel Cell.\nVanHool A 330 Fuel Cell. Lunghezza: 11,90 metri. Larghezza: 2,50 metri.\nFilobus.\nVanHool A 330 T. Lunghezza: 11,90 metri. Larghezza: 2,50 metri.\nVanHool AG 300 T. Lunghezza: 10,50 metri. Larghezza: 2,50 metri.\nExquiCity 18. Lunghezza: 18,60 metri. Larghezza: 2,50 metri.\nExquiCity 24. Lunghezza: 23,80 metri. Larghezza: 2,50 metri.\nDiffusione.\nIl mercato principale dell'azienda \u00e8 l'Europa occidentale e l'Africa settentrionale, anche se non mancano importanti commesse anche negli Stati Uniti.\nIn Italia la diffusione dei prodotti VanHool ha avuto un discreto successo.\nMolti dei veicoli VanHool presenti in Italia sono stati carrozzati dalla De Simon di Osoppo. Tra le citt\u00e0 in cui possiamo trovare alcuni autobus o filobus ci sono:\nIn passato, l'azienda CTM aveva gi\u00e0 nella sua flotta 4 autosnodati Van Hool AG300, del 1998, radiati nel 2010."}
{"id": "767368", "revid": "1543377", "url": "https://it.wikipedia.org/wiki?curid=767368", "title": "Sax Machine (album)", "text": "Sax Machine \u00e8 un album strumentale di jazz di Andrea Poltronieri, registrato in \"studio\" e pubblicato nel 1998 dalla Crotalo/New LM Records. Sono presenti solo brani eseguiti con il sassofono."}
{"id": "767370", "revid": "39884", "url": "https://it.wikipedia.org/wiki?curid=767370", "title": "Trenno", "text": "Trenno (\"Trenn\" in dialetto milanese, : ) \u00e8 un quartiere di Milano, posto nella periferia occidentale della citt\u00e0, appartenente al Municipio 8.\nFino al 1923 Trenno costitu\u00ec un comune autonomo.\nStoria.\nPassato.\nSorta probabilmente nel Basso Medioevo, Trenno fu capoluogo di un feudo appartenuto alla nobile famiglia Melzi, Comune autonomo e sede di Pieve.\nIn epoca romana era consuetudine dare agli agglomerati urbani, che si insediavano lungo le grandi arterie una denominazione corrispondente alla loro distanza. Lungo la strada \"di San Pietro all'Olmo\" si trovavano Trenno (Trebennius = 3\u00ba miglio), Quarto, Quinto Romano e Settimo Milanese, che inizialmente erano probabilmente solo stazioni di posta per il cambio di cavalli.\nLa prima memoria storica di Trenno porta la data del 17 marzo 877 e risulta in un rogito fra Leone e Sigifrido, preti officiali della chiesa di S. Ambrogio per un possesso \u201c\"in vico et fundo Triennum\"\u201d nel villaggio e territorio di Trenno.\nLa chiesa di San Giovanni Battista si trova testimoniata per la prima volta in un atto del 1017. Alla fine del XII secolo, secondo quanto riporta il Giulini, \"la pieve di Trenno aveva giurisdizione sui villaggi di Lerenteggio, Figino, Lampugnano, San Leonardo, Arese, Quarto Cagnino, Quarto Uglerio, Quinto Romano, San Romano\" (DCA, Trenno).\nL'esistenza di un ordinamento comunale \u00e8 testimoniata da un documento datato 31 marzo 1257, trascritto negli \u201cAtti del Comune di Milano\u201d in cui Trenno \u00e8 citato come comune ed \u00e8 segnalata la presenza del console.\nNegli \u201cStatuti delle acque e delle strade del contado di Milano fatti nel 1346\u201d Trenno risulta incluso nella pieve omonima e viene elencato tra le localit\u00e0 cui spetta la manutenzione della \u201cstrata da Sancto Petro a l'Olmo\u201d come \u201cel locho de Treno\u201d.\nNel 1658 tale feudo venne assegnato a Camillo Melzi, nominato Conte di Trenno nel 1660 da Re Filippo IV di Spagna; dopo la morte di Camillo il feudo pass\u00f2 al Conte Cesare Monti, figlio di Maria Melzi; infine nel 1774 con l'estinzione del casato Monti, la Contea di Trenno fu devoluta alla Camera, fino al 9 febbraio 1808, quando per Regio Decreto fu accorpata a Milano.\nRestaurato dagli austriaci nel 1816, nel 1841 il Comune di Trenno annesse Lampugnano, e si fece trovare all'unit\u00e0 d'Italia con 1115 abitanti. Il territorio municipale confinava a nord con Cassina Triulza, Musocco e Garegnano, a est con Boldinasco, Lampugnano e i Corpi Santi, a sud con Quarto Cagnino e Quinto Romano, e a ovest con Pero. Si estendeva su un'ampia area agricola solcata dal fiume Olona e punteggiata di cascine, che comprendeva, oltre al piccolissimo centro corrispondente all'odierno quartiere, anche tre zone in seguito sviluppatesi indipendentemente da esso, quali Quarto Cagnino, Quinto Romano e Figino: questi tre centri abitati, che oggi sono quartieri di Milano, furono aggregati al comune di Trenno nel 1869, divenendo sue frazioni.\nTrenno fu alfine annessa definitivamente a Milano il 2 settembre 1923, insieme ad altri dieci comuni.\nPresente.\nL'abitato \u00e8 situato a circa 8,5\u00a0km a nord-ovest del Duomo, e la sua superficie \u00e8 di poco superiore a 1 km\u00b2. Esso \u00e8 cinto a ovest e a nord dal Boscoincitt\u00e0 e a sud dal parco omonimo, ed \u00e8 collegato a est col quartiere Gallaratese.\nOggi Trenno, pur essendo in prevalenza una zona residenziale a media densit\u00e0 abitativa di condomini moderni, conserva edifici e caratteristiche della vecchia borgata, circondata dai campi e concentrata intorno alla parrocchia e alle piccole attivit\u00e0 commerciali di via Ratti e piazza Scolari; ci\u00f2 rende il quartiere uno dei pi\u00f9 tranquilli e verdi della citt\u00e0. Il rovescio della medaglia consiste nell'isolamento dell'abitato dal resto di Milano, al quale \u00e8 collegato da una sola linea automobilistica ATM, la 64, e solamente da tre strade: via Cascina Bellaria, via Lampugnano e via Balla; queste ultime due, peraltro, erano poco pi\u00f9 che strade di campagna fino al 1999 e al 2001 rispettivamente. A circa 1\u00a0km da Trenno si trova la stazione della metropolitana M1 Bonola.\nChiesa di San Giovanni Battista.\nLa Chiesa parrocchiale di Trenno \u00e8 dedicata a San Giovanni Battista. Al suo interno vi \u00e8 collocata \"L'Adorazione dei Magi\", opera barocca dipinta nel 1657 dal tedesco Johann Christoph Storer e per lungo tempo attribuita alla scuola di Rubens.\nLa Cascina Rizzardi.\nA Trenno \u00e8 ancora attiva una delle tredici cascine milanesi in funzione: \u00e8 l'ottocentesca Cascina Rizzardi, nota anche come Cascina Campi. Di propriet\u00e0 del Comune di Milano, pratica l'allevamento di bovini da carne, accudisce e cura cavalli, mantiene una fattoria di piccoli animali e ha sviluppato le attivit\u00e0 agroturistiche oltre a una scuola di equitazione circense e di giocoleria.\nTrasporti.\nL'antico territorio municipale di Trenno \u00e8 oggi servito dalla linea \"M1\" della metropolitana che lo collega al centro della citt\u00e0 con ben quattro fermate del ramo per Rho Fieramilano."}
{"id": "767372", "revid": "297745", "url": "https://it.wikipedia.org/wiki?curid=767372", "title": "Collinetta", "text": ""}
{"id": "767374", "revid": "38120", "url": "https://it.wikipedia.org/wiki?curid=767374", "title": "UNIS", "text": ""}
{"id": "767375", "revid": "869733", "url": "https://it.wikipedia.org/wiki?curid=767375", "title": "ROTFL", "text": ""}
{"id": "767376", "revid": "48344", "url": "https://it.wikipedia.org/wiki?curid=767376", "title": ".45 Long Colt", "text": ""}
{"id": "767381", "revid": "1228162", "url": "https://it.wikipedia.org/wiki?curid=767381", "title": "Chiesa di San Lorenzo (Verona)", "text": "La chiesa di San Lorenzo \u00e8 un luogo di culto cattolico che sorge nel cuore del centro storico di Verona, tra corso Cavour e il fiume Adige; fa parte della diocesi di Verona.\nStoria.\nUn primo edificio chiesastico dedicato a San Lorenzo sorse in epoca altomedievale lungo la via Postumia, in un tratto di strada che dall'esterno della citt\u00e0 fino alla basilica di San Zeno era adibito ad area sepolcrale; forse edificato nel V o il VI secolo ma citato per la prima volta nel componimento \"Versus de Verona\", scritto alla fine dell'VIII secolo, e in un atto del 20 giugno 814, l'edificio venne distrutto nel corso delle successive invasioni barbariche, probabilmente quella avvenuta ad opera degli Ungari nel X secolo. Di questo edificio sono sopravvissuti solo alcuni frammenti, tra cui un pluteo di epoca longobarda, pilastri, capitelli e pietre tombali, non pi\u00f9 collocati nella loro posizione originaria ma reimpiegati in vari modi, tra cui per la ricostruzione della chiesa attuale.\nLa chiesa nelle forme attuali risale per\u00f2 al XII secolo: i lavori iniziarono probabilmente nel 1110 ma si fermarono ben presto, a causa di difficolt\u00e0 economiche o forse del terribile terremoto del 1117. Alla ripresa dei lavori si decise di adottare una variante nelle tecniche costruttive, che videro la sostituzione dei corsi in ciottoli con quelli in conci di tufo, oltre che l'ideazione dei matronei e, forse, l'accostamento delle torri scalari alla facciata. Durante i restauri avvenuti sul finire dell'Ottocento, inoltre, fu ritrova una lamina di piombo che testimonia come nel 1110, all'inizio dei lavori, furono deposte da parte del vescovo di Verona Zufeto le reliquie del beato Ippolito, carceriere di San Lorenzo e da questo convertito al cristianesimo.\nNei secoli successivi vennero effettuati alcuni lavori che andarono a impreziosire l'apparato decorativo della chiesa: tra il XIII ed il XIV secolo vennero eseguiti alcuni affreschi, di cui il \"San Cristoforo\" e il \"Martirio di San Lorenzo\" sono ancora visibili, mentre nel XVI secolo Nicol\u00f2 Giolfino esegu\u00ec un affresco raffigurante \"Davide Cantante\" e il \"Battesimo di Cristo\" lungo la parete destra. Le trasformazioni barocche e neoclassiche avvenute tra il XVII e il XVIII secolo furono invece eliminate durante gli interventi di restauro avvenuti tra la fine dell'Ottocento e il secondo dopoguerra, finalizzati al ripristino dell'aspetto romanico dell'edificio e durante i quali venne effettuata la demolizione dell'oratorio edificato nel 1824, di cui sono sopravvissute solo quattro colonne corinzie.\nDescrizione.\nL'accesso al sagrato della chiesa avviene tramite un portale tardo-gotico, ma di fattura e con elementi rinascimentali, in parte in marmo bianco locale e in parte in marmo rosso di Verona, con stipiti decorati da candelabre e in sommit\u00e0 una statua di San Lorenzo realizzata tra il 1470 e il 1476.\nLa chiesa \u00e8 caratterizzata da una facciata a capanna con un paramento murario tipico dell'architettura romanica veronese, ovvero a corsi alternati in mattoni di laterizio e corsi in ciottoli di fiume oppure conci di tufo, una tecnica costruttiva utilizzata anche nelle altre murature che compongono l'edificio. La facciata, orientata verso ovest, \u00e8 incorniciata da due torri scalari a pianta circolare, di dimensioni differenti e senza coronamento come se non fossero concluse e addossate ai pi\u00f9 antichi contrafforti, la cui realizzazione si deve a un probabile influsso dalle abbazie cluniacensi francesi. Il portale d'ingresso \u00e8 di forma rettangolare ed \u00e8 sormontato da un protiro pensile e, pi\u00f9 in alto, da un ampio occhio che illumina l'interno della chiesa.\nLe pareti laterali, oltre che per il paramento murario appena descritto, si contraddistinguono per la scansione fornita da contrafforti a sperone pentagonali e da monofore a feritoia, inoltre lungo il lato meridionale il portale d'accesso \u00e8 protetto da un protiro rinascimentale. Sempre sul lato meridionale, in prossimit\u00e0 del presbiterio, si trova infine il campanile a base quadrata, concluso da una cella campanaria con ampie monofore e copertura conica.\nL'edificio presenta la tipica pianta basilicale a tre navate con transetto: le navate sono separate tra di loro da file di quattro colonne con capitelli scolpiti a fogliame e possente pulvino, alternate a quattro pilastri polistili a sezione cruciforme, e ogni navata si conclude con un'abside semicircolare. L'area del presbiterio \u00e8 sopraelevata di quattro gradini rispetto al resto dell'ambiente e occupa l'intera ultima campata, in prossimit\u00e0 dell'abside centrale si situa l'altare maggiore, delimitato da una balaustra e sopraelevato di due gradini, e infine al centro della parete si trova la pala cinquecentesca di Domenico Brusasorzi. Nell'abside di destra si trova l'altare del Crocifisso e in quello di sinistra l'altare dell'Addolorata, e ulteriori due absidi si trovano nelle cappelle inserite nei corti bracci del transetto. Le navate laterali e la campata di controfacciata sono sovrastate da una galleria continua di matronei coperti, come le navate laterali, da volte a crociera, mentre la navata centrale \u00e8 coperta da una struttura lignea a vista e sostenuta da archi trionfali."}
{"id": "767384", "revid": "599013", "url": "https://it.wikipedia.org/wiki?curid=767384", "title": "Michele De Giorgi", "text": ""}
{"id": "767392", "revid": "117653890", "url": "https://it.wikipedia.org/wiki?curid=767392", "title": "Girotondo (Schnitzler)", "text": "Girotondo (\"Reigen\") \u00e8 un'opera teatrale dello scrittore e drammaturgo austriaco Arthur Schnitzler.\nIn lavorazione gi\u00e0 dal 1897 e pronta tre anni dopo, fu rappresentata per la prima volta solo nel 1920, terminata la grande guerra e soppressa la censura imperiale, al Kleines Schauspielhaus di Berlino per la regia di Max Reinhardt.\nTrama.\nL'intreccio si basa sugli incontri tra dieci personaggi di dieci differenti condizioni sociali e umane: la prostituta, il soldato, la cameriera, il giovane signore, la giovane signora, il marito, la ragazzina, il poeta, l'attrice, il conte. In una serie di dieci quadri i personaggi dialogano due alla volta, per poi concludere immancabilmente il dialogo con un atto sessuale che tuttavia non viene mai mostrato o agito in scena. Uno dei due personaggi \u00e8 poi protagonista anche del quadro successivo, in modo da creare un concatenarsi di atti sessuali che legano le sorti della vicenda, di cui non esiste una effettiva trama. Da qui il titolo: quando il conte, ultimo personaggio ad entrare in scena, si congiunge alla prostituta, la danza sessuale ha termine. O meglio, va da qui all'infinito.\nInterpretazioni dell'opera.\n\"Girotondo\" \u00e8 un'amara critica all'impossibilit\u00e0 umana di amare, o meglio alle difficolt\u00e0 che un amore puro implica nel realizzarsi. I contatti umani sono ridotti a mero comportamento sessuale, pura furia negli istinti e negli intenti. Ma l'atto sessuale che conclude ogni quadro \u00e8 preceduto da un corteggiamento, una sorta di rito o danza dell'accoppiamento: i dialoghi e le interazioni tra i personaggi tendono a far risaltare l'aspetto grottesco di una comunicazione che tende solo a celarne i veri intenti. Non a caso coloro che vengono coinvolti nel girotondo sono poi rappresentanti di tutte le classi sociali senza distinzioni: l'aridit\u00e0 colpisce tutti inevitabilmente, come la morte. Nella forma drammatica si rovescia la commedia di gusto francese, i cui intrighi amorosi riempivano di vita i personaggi: il sostrato comune di \"Girotondo\" \u00e8 invece la banalit\u00e0, il quotidiano, l'inutilit\u00e0 di convenzioni e la retorica che, di fatto, smascherano il personaggio della sua veste sociale (attrice, conte, prostituta, soldato eccetera) per renderlo schiettamente umano.\nTeatro.\nNel 1993 il compositore, librettista e paroliere americano Michael John LaChiusa ha realizzato un adattamento musicale dell'opera, intitolata \"Hello Again.\" Il musical \u00e8 andato in scena per 101 repliche al Lincoln Center di New York.\n\"Girotondo\" \u00e8 stato riadattato pi\u00f9 volte sulle scene con diverse chiavi di lettura. Tra gli adattamenti teatrali di maggior successo ci sono: \"The Blue Room\" di David Hare con Nicole Kidman (1998), \"Seduction\" (2004) e \"Fucking Men\" (2009)."}
{"id": "767393", "revid": "1305772", "url": "https://it.wikipedia.org/wiki?curid=767393", "title": "Fattore di carico", "text": "Il fattore di carico \u00e8 una grandezza vettoriale il cui modulo \u00e8 il rapporto tra le risultanti delle forze di massa (solitamente forza peso e forza di inerzia) e la forza peso stessa. \u00c8 un parametro che consente di esprimere in maniera sintetica l'entit\u00e0 dei carichi su un aeromobile.\nIl fattore di carico \u00e8 solitamente indicato con:\nIndicando con \"W\" il peso del veicolo, \"I\" le forze di inerzia, \"F\" la risultante di tutte le forze agenti sul veicolo, l'equazione delle forze agenti sul velivolo \u00e8 del tipo:\ndove al secondo membro sono riportate la forza peso e le forze di inerzia (massa per accelerazione), al terzo membro le forze esterne che le equilibrano (in generale spinta formula_3 e forze aerodinamiche formula_4: portanza e resistenza).\nIndicando con \"W\" il modulo del vettore forza peso, si definisce fattore di carico formula_5, in direzione i, come:\ndove formula_7 \u00e8 la forza esterna in direzione formula_8 che equilibra il peso e il carico d'inerzia in quella direzione. Il fattore di carico consente quindi di esprimere le componenti delle forze come n-volte il peso.\nSi dice fattore di contingenza il fattore di carico ultimo prescritto dal progetto dell'aeromobile.\nSolitamente si prende in considerazione solo il fattore di carico in direzione verticale rispetto al velivolo preso come sistema di riferimento. Si pu\u00f2 quindi assumere che tale direzione coincida con quella della portanza per angolo d'attacco piccoli:\ncon \"L\" si \u00e8 indicata la portanza.\nSi individuano quindi i fattori di carico massimo positivo e negativo. Il primo, \"nz\" &gt; 0, si ha quando l'ala si inflette verso l'alto, ad esempio in una richiamata, il secondo, \"nz\" &lt; 0, quando l'ala si inflette verso il basso, in una picchiata o in una richiamata sul dorso. Le norme stabiliscono i fattori di carico a cui la struttura deve resistere in corrispondenza di varie condizioni di volo.\nPer un aeromobile commerciale valori tipici del fattore di carico massimo e minimo sono 2,5 e \u22121. Valori tipici per un aereo semiacrobatico sono +4,4 e \u22122, mentre per un aereo acrobatico +9 e \u22127. Esistono anche aerei acrobatici, come l'Extra 300, che superano i 10 \"g\" positivi e negativi.\nFattore di carico e \"g\".\nIl fattore di carico verticale \u00e8 comunemente espresso in g, ma dal momento che rappresenta un rapporto di forze, al contrario dell'accelerazione di gravit\u00e0 \u00e8 un termine adimensionale.\nUn osservatore posto a bordo dell'aeromobile subisce una accelerazione apparente normale alla direzione di volo pari al fattore di carico moltiplicato per l'accelerazione di gravit\u00e0. Ad esempio se il velivolo effettua una virata corretta con fattore di carico pari a due (o una virata a 2 g), un oggetto cadr\u00e0 sul pavimento con un'accelerazione pari al doppio della normale accelerazione di gravit\u00e0."}
{"id": "767394", "revid": "72396", "url": "https://it.wikipedia.org/wiki?curid=767394", "title": "Embedded Linux", "text": "In informatica con il termine Embedded Linux ci si riferisce a quell'insieme di distribuzioni linux concepite per essere utilizzate su sistemi embedded, cio\u00e8 integrati.\nLe caratteristiche principali di tali sistemi impongono dei vincoli molto severi al sistema operativo in termini di memoria flash occupata, memoria centrale necessaria, tempi di avvio brevi.\nGNU/Linux \u00e8 un sistema operativo \"general purpose\", realizzato per essere impiegato principalmente su sistemi desktop e server con criteri che lo rendessero adattabile a diversi contesti e portabile verso il maggior numero di architetture possibili.\nL'elevata portabilit\u00e0, unita alla licenza GPL hanno fatto crescere l'interesse intorno a questo sistema operativo anche nell'ambito del mercato dei sistemi embedded.\nDescrizione.\nCaratteristiche non embedded.\nSicuramente il fatto che GNU/Linux dipenda da un file system comporta una limitazione dal punto di vista embedded e determina l'impossibilit\u00e0 di raggiungere dimensioni inferiori a circa un megabyte. Ma c'\u00e8 da dire che i sistemi embedded moderni hanno in genere maggiori quantit\u00e0 di memoria di massa. Un altro aspetto inusuale per un sistema embedded \u00e8 la presenza di strumenti di interazione con l'utente ad alto livello. Generalmente un utente non ha la necessit\u00e0 di interagire con il sistema, se non per accenderlo.\nAd ogni modo \u00e8 possibile, come gi\u00e0 detto, riuscire ad ottenere un sistema GNU/Linux completamente funzionante di dimensioni pari a circa un megabyte, filesystem incluso, eliminando tutte le parti superflue e non strettamente necessarie e avvalendosi di strumenti sviluppati proprio con l'obiettivo di soddisfare i requisiti tipici dei sistemi embedded che vadano a rimpiazzare i pi\u00f9 esigenti strumenti standard. La seguente lista comprende distribuzioni, commerciali e non, orientate ai sistemi embedded:\nDistribuzioni libere.\nDistribuzioni utilizzabili come software libero:\nDistribuzioni proprietarie.\nDistribuzioni proprietarie o non completamente libere:"}
{"id": "767402", "revid": "1787156", "url": "https://it.wikipedia.org/wiki?curid=767402", "title": "Giovanni Stracuzzi", "text": "Giocava come mediano, e a fine carriera \u00e8 stato anche direttore sportivo. Era soprannominato \"Giovanni pedi i bancu signa i golli i mezzu campu\" perch\u00e9 una volta era riuscito a segnare una rete da met\u00e0 campo.\nDisput\u00f2 la sua carriera interamente al Messina, giocando in diverse societ\u00e0 cittadine: Unione Sportiva Messinese e Messina Football Club.\nCarriera.\nSavoia e U.S. Messinese.\nInizi\u00f2 a giocare dopo la prima guerra mondiale nell'Avanti Savoia di Messina. Nel novembre 1919, non appena la squadra conflu\u00ec nell'Unione Sportiva Messinese, Stracuzzi fu tra i primi a giocare nella nuova societ\u00e0. Gioc\u00f2 nel torneo calabro-siciliano e nella Coppa Federale Siciliana. Nel 1920 la Messinese prese parte a varie competizioni amichevoli, vincendo la Coppa Sant'Agata e la Coppa Piemonte.\nStracuzzi fu il vice capitano (dietro Nazzareno Allegra) dell'U.S. Messinese, una delle sei squadre che presero parte al primo girone siciliano della Prima Divisione italiana, organizzato dalla Confederazione Calcistica Italiana. Durante la prima stagione, gioc\u00f2 almeno 4 delle 10 partite di campionato, in cui la societ\u00e0 peloritana arriv\u00f2 seconda alle spalle del Palermo.\nF.C. Messina.\nNell'ottobre-novembre 1922 Stracuzzi gioca alcune amichevoli con le maglie dell'Umberto I e del Messina Sporting Club, le altre due squadre peloritane che avevano preso parte al campionato. In novembre, le tre squadre si fondono nel Messina Football Club. Con la partenza di Allegra, Giovanni Stracuzzi ricopre il doppio incarico di giocatore-allenatore, vestendo la fascia di capitano. La squadra si conferma seconda forza regionale, dietro alla Libertas Palermo. A fine stagione il Messina disputa uno spareggio per la conferma della categoria, contro la Peloro, ma Stracuzzi non vi partecipa.\nScomparsa la Libertas Palermo, nel 1923-24 solo Messina e Palermo si disputano la supremazia regionale: Stracuzzi \u00e8 ancora capitano, ma la qualificazione alle finali interregionali sfuma allo spareggio, disputatosi il 9 marzo 1924 nel terreno casalingo di gioco.\nIl ritorno alla Messinese.\nNel 1924-25 il Messina Football Club deve rinunciare alla categoria e Stracuzzi decide di passare alla rinata Unione Sportiva Messinese, societ\u00e0 gi\u00e0 vincitrice della Seconda Divisione siciliana e che rappresentava pertanto il calcio messinese. Con una doppia vittoria (2-0 a tavolino all'andata in trasferta e 1-0 con la decisiva rete personale al ritorno in casa), la Messinese si qualifica per le semifinali interregionali del campionato nazionale. Nel gruppo B incontra Alba S.S. Roma, U. S. Cavese e Liberty Bari, ma ottiene solo due pareggi e quattro sconfitte.\nNel 1925-1926 arriv\u00f2 al Messina l'attaccante romano Gottardi, che ricopr\u00ec anche il ruolo di allenatore. Stracuzzi rimase ai margini della squadra, confermatasi campione regionale, giocando solo le prime due partite delle semifinali interregionali contro Liberty Bari e Internaples.\nArsenale Messina.\nAnni dopo, Stracuzzi rientr\u00f2 nel mondo del calcio venendo ingaggiato come direttore sportivo dell'Arsenale Messina. Nel 1944 la seconda guerra mondiale era appena terminata in Sicilia, in seguito allo sbarco degli alleati; si era organizzato subito un Campionato di guerra. La squadra peloritana vinse il girone eliminatorio e arriv\u00f2 terza nel girone dei quarti di finale."}
{"id": "767415", "revid": "536103", "url": "https://it.wikipedia.org/wiki?curid=767415", "title": "Dado (comico)", "text": "Carriera.\n Di seguito lavora con il suo gruppo musicale \"Dado e le Pastine in Brothers\" partecipando a programmi come \"Seven Show\", \"Zelig\", \"I raccomandati\", \"Top of the Pops\", \"I migliori anni\" e \"Made in Sud\".\nNel 1995 pubblica l'album \"Vorrei\". Con il gruppo si \u00e8 esibito al \"Roma estate\" Foro Italico nel 1999 con \"La canzone pi\u00f9 lunga al mondo\" \nNel 2000 ha partecipato a \"Zelig - Facciamo cabaret\" e ha vinto il Premio Massimo Troisi.\nNel 2005 comincia la sua tourn\u00e9e con lo spettacolo \"Suono, canto recito e ballicchio\" nel quale canta pezzi originali e altre canzoni che sono delle mini-cover di grandi successi.\nNel 2006 partecipa a \"Sanremo contro Sanremo\".\nIl 21 marzo 2006 esce il suo primo CD con le sue brevi canzoni \"3/4 della palazzina tua\" e \"Canzoni Cihuahua\".\nNel 2008 porta in scena lo spettacolo \"Onesto ma non troppo\" dichiarando di aver scelto il teatro canzone come suo punto di riferimento.\nNel 2014 partecipa al programma comico \"Made in Sud\" su Rai Due.\nDal 2015 inizia la collaborazione con Servizio Pubblico di Michele Santoro su LA7, in qualit\u00e0 di comico satirico. La collaborazione si estende anche sul web, con appuntamenti sul sito internet di Servizio Pubblico. Nel 2015, a Imola, si esibisce sul palco della convention annuale del Movimento 5 Stelle di Beppe Grillo.\nSempre nello stesso anno prende vita il suo progetto \"Canta la notizia\" su YouTube, in collaborazione con l'autore televisivo Emiliano Luccisano, che consiste nella messa in musica di alcune notizie di attualit\u00e0 in un'ottica molto vicina a quella del partito di Beppe Grillo. Il 28 agosto 2015 riceve minacce dal clan romano dei Casamonica a causa di una sua parodia sul funerale del capo clan, Vittorio.\nNel marzo e aprile 2016 porta in scena lo spettacolo \"Menestrello mentre strillo\" dove oltre ai suoi sketch comici presenta sul palco tramite un proiettore anche alcuni suoi video del progetto \"Canta la notizia\" presenti su YouTube. A giugno dello stesso anno interviene su Canale 5 allo speciale TG5 sui Ballottaggi.\nDal 2017 partecipa a \"Colorado\".\nIl 13 aprile 2019 viene aggredito dall'ex fidanzato della figlia.\nNel 2021 fa ritorno a \"Zelig\"."}
{"id": "767416", "revid": "122929351", "url": "https://it.wikipedia.org/wiki?curid=767416", "title": "Audi A6", "text": "La Audi A6 \u00e8 un'autovettura berlina di fascia alta prodotta dalla Audi e rappresenta il Segmento E della casa automobilistica tedesca. Venne presentata nella sua prima versione nel 1994 come restyling dell'ultima generazione dell'Audi \"100\". In seguito venne prodotta in altre quattro generazioni, delle quali la prima venne lanciata nel 1997 e l'ultima all'inizio del 2018.\nLe cinque generazioni di \"A6\".\nPrima generazione (C4).\nLa prima serie non era altro che una Audi 100 rinominata per adeguare il modello alle nuove denominazioni decise in casa Audi, inserendola tra le A4 e A8. La numerazione interna di progetto segue addirittura quella gi\u00e0 presente per l'antenata ed \u00e8 conosciuta come \"C4\". Veniva proposta sia nella versione berlina che in quella station wagon denominata \"Avant\" ed era dotata di propulsori sia benzina che diesel. Era disponibile sia in versione dotata di trazione anteriore che in quella a trazione integrale(quattro). La produzione della prima serie ebbe termine nel 1997.\nSeconda generazione (C5).\nNel 1997 l'autovettura venne interamente rivista, sia esteticamente che per quanto riguarda la parte meccanica. L'intento della casa era quello di posizionarla in un segmento di mercato pi\u00f9 elevato rispetto a quello precedente, quello fino a quel momento dominato da veicoli come la BMW Serie 5 e la Mercedes-Benz Classe E.\nLe nuove modifiche di carrozzeria ebbero un buon riscontro anche sotto il punto di vista del coefficiente di resistenza aerodinamica, la nuova A6 raggiungeva infatti il buon valore di 0,28 cx.\nLa gamma delle versioni comprendeva sempre le versioni berlina e station wagon con i due tipi di trazione diversi, anteriore o integrale. Ne venne prodotta anche una versione speciale, molto sportiva, la \"RS6\"\nTerza generazione (C6).\nLa nuova serie, ridisegnata da Walter De Silva (su cui \u00e8 stata introdotta la calandra \"Single Frame\"), si differenzia da quella precedente anche per un aumento delle misure di ingombro esterne; la lunghezza della versione berlina arriva ora a 4,93 m. La vettura entra nel mercato a met\u00e0 del 2004, Si differenzia negli interni dalla versione precedente per la scelta di orientare la plancia leggermente verso il guidatore, utilizzando un disegno a forma di 7. Riguardo alla sicurezza l'ultima serie della A6 ha raggiunto le cinque stelle nel crash test dell'EuroNCAP, mentre la versione precedente nel 1998 si era fermata a tre.\nCome per le serie precedenti rimangono in listino le classiche versioni berlina e station wagon a cui si affianca anche una versione derivata, la \"Allroad\" con impostazione fuoristradistica. Presente anche una versione sportiva, la nuova \"S6\" equipaggiata di un motore V10 da 435 cavalli, perfettamente a met\u00e0 tra i 450 della S8 e i 420 della RS4. Nel 2008 arriva anche la RS6 che con il suo propulsore 10 cilindri a V da 5,0 litri eroga 580\u00a0CV tra 6.250 e 6.700 giri, mentre la coppia massima \u00e8 di 650\u00a0Nm tra i 1.500 ed i 6.500 giri. L'RS6 scatta da 0 a 100\u00a0km/h in circa 4,4\u00a0secondi, e raggiunge i 200\u00a0km/h in 13,6\u00a0secondi. La velocit\u00e0 massima \u00e8 limitata a 250\u00a0km/h, ma a richiesta insieme alla copertura in carbonio del motore, si pu\u00f2 richiedere lo sblocco fino a 280\u00a0km/h. Oltre al cambio automatico tiptronic vengono forniti anche il cambio multitronic ed Stronic (evoluzione del DSG).\nQuarta generazione (C7).\nLa nuova serie \u00e8 una derivazione della A7 proponendo forme a met\u00e0 strada tra la A4 e la A8 rafforzate da accenti pi\u00f9 sportivi, come il bordo sulla spalla e l'accenno di spoiler sul cofano posteriore, senza tuttavia intaccare minimamente la sua identit\u00e0 di berlina di rappresentanza con i tre volumi ben definiti e le superfici della carrozzeria, lisce e raccordate.\nLe maggiori novit\u00e0 arrivano dalla scocca che deriva da quella della A7 ed \u00e8 composta di acciai alto resistenziali, usati in spessori differenziati e modellati a caldo, e per il 20% in alluminio utilizzato strutturalmente per i montanti delle sospensioni anteriori, la culla del motore e le zone di assorbimento dietro i paraurti. Anche i parafanghi anteriori, il cofano motore, il cofano bagagli e le portiere, ma anche la zona della cappelliera e della paratia del portabagagli sono di alluminio.\nEstremamente curata l'aerodinamica sia dal punto di vista dell'efficienza (cx: 0,26 con superficie frontale di 2,3\u00a0m\u00b2) sia di quello del comfort al cui miglioramento contribuisce anche il comportamento vibrazionale della scocca che, rispetto a una analoga tutta in acciaio, pesa il 15% in meno.\nI propulsori sono forniti del sistema Start&amp;Stop.\nQuinta generazione (C8).\nL'Audi \"A6 C8\" \u00e8 la quinta generazione dell'Audi A6, autovettura prodotta a partire dal 2018."}
{"id": "767419", "revid": "1305772", "url": "https://it.wikipedia.org/wiki?curid=767419", "title": "Ultima II", "text": "Ultima II: The Revenge of the Enchantress, pubblicato il 24 agosto 1982, \u00e8 il secondo gioco di ruolo per computer della serie di \"Ultima\". Fu anche l'ultimo \"Ultima\" ad essere pubblicato dalla Sierra On-Line prima che il creatore della serie, Richard Garriott, fondasse la Origin Systems.\nUsc\u00ec per molti tipi di computer e fu tra l'altro uno dei primi giochi commerciali disponibili per Atari ST.\nIl gioco ebbe una riedizione con grafica aggiornata e un layout migliorato per Apple II soltanto nel 1989, ma questa versione non venne venduta singolarmente, ma come parte della \"Ultima Trilogy\", che racchiudeva i primi tre titoli, poco prima che la Origin smettesse di produrre software per questa piattaforma; \u00e8 per questo che la riedizione \u00e8 particolarmente rara.\nLe controversie legali con la Sierra per il porting su PC IBM di questo gioco port\u00f2 Richard Garriott a fondare una propria compagnia, la Origin Systems.\nTrama.\nIl trionfo dell'Eroe non dur\u00f2 a lungo, poich\u00e9 uccidendo Mondain egli attir\u00f2 la vendetta di Minax su quelle terre. Minax era l'amante di Mondain e una strega dai poteri maggiori di quelli di Mondain. Aveva il potere di comandare legioni di non morti, e nella sua sete di vendetta per la morte del suo amante, port\u00f2 lo sgomento su Sosaria. Gli incubi diventarono realt\u00e0 per terrorizzare quelle terre. Ancora una volta, Lord British chiam\u00f2 l'Eroe perch\u00e9 li salvasse. Arrivando attraverso un moongate blu, l'Eroe trov\u00f2 ad attenderlo il proprio incubo divenuto realt\u00e0. Minax, avendo capito da quale mondo provenisse l'Eroe, mand\u00f2 le sue legioni attraverso il tempo utilizzando i Portali Mistici. Questi portali argentati permettevano a chi passava di arrivare in qualsiasi punto dello spazio-tempo egli volesse. Comprendendo il pericolo che Minax stava creando, l'Eroe combatt\u00e9 una mostruosa battaglia attraverso lo spazio e il tempo, alla ricerca del covo segreto di Minax. Una volta l\u00ec, l'Eroe fece assaggiare a Minax la sua Spada Mistica d'Argento Vivo, Enilno. Stranamente, alla morte di Minax i portali d'argento persero il collegamento con la nostra dimensione, e non furono mai pi\u00f9 rivisti.\nModalit\u00e0 di gioco.\nIl gioco \u00e8 molto simile al precedente, \"Ultima\". \u00c8 un gioco di pi\u00f9 ampio respiro, in cui ci sono molti mondi da esplorare, in cui persino alcuni sono (come molti pianeti del sistema solare, dungeon e torri) opzionali e non realmente utili a finire il gioco.\nIl giocatore deve viaggiare attraverso molti tempi e mondi diversi, usando porte temporali. I periodi sono il Tempo delle Leggende (periodo mitologico), Pangea (circa 200 o 300 milioni di anni fa), A.C. (1420, \"prima dell'alba della civilt\u00e0\"), A.D. (1990), e Aftermath (dopo il 2111). Il giocatore deve anche fare dei viaggi spaziali, in cui pu\u00f2 visitare tutti i pianeti del sistema solare.\nLa mappa del gioco \u00e8 uguale alla Terra reale, e il giocatore deve visitare alcune locazioni come l'Unione Sovietica e il Regno Unito. Sono usati modernit\u00e0 e armamenti futuristici, cultura pop completamente incongruente e quant'altro."}
{"id": "767427", "revid": "339392", "url": "https://it.wikipedia.org/wiki?curid=767427", "title": "Nobili irlandesi", "text": ""}
{"id": "767430", "revid": "31789", "url": "https://it.wikipedia.org/wiki?curid=767430", "title": "Circoscrizioni di Ancona", "text": "I rioni e i quartieri di Ancona sono ventisette (diciotto rioni e nove quartieri); il territorio extraurbano \u00e8 invece suddiviso in undici frazioni.\nAd Ancona il termine \"rione\" indica le suddivisioni pi\u00f9 antiche della citt\u00e0, mentre il termine \"quartiere\" quelle pi\u00f9 recenti, in genere successive agli anni ottanta del Novecento.\nDal 2017, i rioni, i quartieri e le frazioni della citt\u00e0 sono raggruppati in nove \"Consigli di partecipazione\", o \"Consigli territoriali partecipati\", organismi di rappresentanza popolare attraverso cui ogni zona del territorio comunale ha la possibilit\u00e0 di far ascoltare agli amministratori la propria voce, portare avanti le proprie istanze e esprimere le proprie posizioni riguardo alle questioni cittadine.\nConsigli Territoriali Partecipati o CTP.\nNel 2017 sono stati istituiti nove organi di partecipazione democratica, chiamati \"Consigli Territoriali Partecipati\" (sigla CTP), che comprendono al loro interno rioni, quartieri e frazioni della citt\u00e0, secondo lo schema descritto nella tabella seguente. \u00c8 indicato il numero di abitanti di ciascun consiglio.\nDal 1977 al 2017, i rioni, i quartieri e le frazioni della citt\u00e0 erano invece raggruppati in circoscrizioni. Tra il 2010 e il 2017, in seguito alla legge n. 42 del 26 marzo, non furono pi\u00f9 organi elettivi, ma ebbero compiti solo consultivi e propositivi. Nel 2017 le circoscrizioni furono sostituite dai Consigli Territoriali Partecipativi.\nStoria.\nOrigine.\nRioni e quartieri.\nNel momento in cui entr\u00f2 a far parte del Regno d'Italia, la citt\u00e0 di Ancona era suddivisa in tre rioni originati dai terzieri medievali: San Pietro, Porto e Capodimonte; inoltre la citt\u00e0 comprendeva tre borghi fuori dalle mura: oltre porta Pia si estendeva Borgo Pio (o degli Archi), fuori porta Farina e porta C\u00e0lamo i borghi omonimi.\nCon la grande espansione seguita all'unit\u00e0 italiana, vennero costruite nuove mura e fu aperto corso Vittorio (ora Garibaldi); a nord e a sud di esso nacquero rispettivamente i rioni ottocenteschi del Cardeto e di Santo Stefano, che inglobarono i borghi C\u00e0lamo e Farina; Borgo Pio intanto diventava definitivamente \"rione degli Archi\". Fuori dalle nuove mura, nelle vicinanze della nuova stazione ferroviaria, si sviluppavano intanto i rioni periferici del Piano San Lazzaro e della Palombella.\nNel periodo tra le due guerre mondiali, la citt\u00e0 si espanse verso est e verso sud, con la nascita di altri rioni: Adriatico, Borgo Rodi, Scrima e Montirozzo.\nDopo la Seconda guerra mondiale, nel periodo della Ricostruzione, si ebbe un nuovo periodo di intenso sviluppo urbano, necessario a ridare casa a chi l'aveva persa a causa dei bombardamenti del 1943-1944; sorsero cos\u00ec nuovi rioni, che vennero indicati con un numero progressivo. Due borghi extraurbani vennero raggiunti dall'espansione edilizia: le Grazie e Posatora, che divennero altrettanti rioni. Nel 1957, con la costruzione di Collemarino, si us\u00f2 per la prima volta in citt\u00e0 il termine \"quartiere\" per indicare una suddivisione urbana.\nTra l'inizio degli anni sessanta e la fine degli anni settanta, furono istituiti nuovi rioni, nati in tre diversi modi: espansione del centro urbano fino ad inglobare alcuni borghi extraurbani (le Tavernelle, Pietralacroce e il Pinocchio); espansione di centri abitati extraurbani che divennero quartieri satellite (le Torrette e Palombina Nuova); distacco da rioni gi\u00e0 esistenti (il Passetto dal rione Adriatico e Vallemiano dal rione Montirozzo).\nL'ultima grande espansione urbana \u00e8 degli anni ottanta, quando sorsero i nuovi quartieri contigui di Brecce Bianche, Ponterosso e Monte Dago. Gli ultimi quartieri sono i recentissimi Passo Varano (gi\u00e0 contrada della frazione Varano), Montemarino (per distacco da Vallemiano) e Palombare (per distacco dal Pinocchio).\nNella tabella sottostante \u00e8 riassunto lo sviluppo dei rioni della citt\u00e0 dal 1860 agli anni Duemila.\nFrazioni e contrade.\nIl territorio extraurbano del comune, sin dall'unit\u00e0 italiana, \u00e8 suddiviso in frazioni, costituite dagli antichi castelli medievali a difesa della citt\u00e0 (i castelli di Ancona). Il territorio di ogni frazione, poi, \u00e8 ulteriormente suddiviso in contrade. Esse comprendono una zona agricola o boschiva con le abitazioni sparse che in essa si trovano, oltre ad eventuali nuclei abitati minori dipendenti dal centro principale della frazione.\nStoria delle circoscrizioni.\nNel 1993 nuove disposizioni governative ridussero a sette le circoscrizioni di Ancona, come nella tabella sottostante.\nLe circoscrizioni vennero successivamente ridotte a cinque, secondo lo schema sottostante. Nel frattempo erano sorti i quartieri delle Brecce Bianche, di Ponterosso, di Montedago e Montemarino era stato separato da Borgo Rodi.\nNel 2009, infine, le circoscrizioni di Ancona furono ridotte a tre, nel modo illustrato nella tabella sottostante. Nel frattempo era sorto il quartiere di Passo Varano.\nI confini delle circoscrizioni in vigore dal 2009 non rispettavano la suddivisione tradizionale e storica della citt\u00e0.\nDal 2010 al 2017 le circoscrizioni di Ancona ebbero compiti solo consultivi e propositivi e non furono pi\u00f9 organi elettivi. Nel 2017 sono infine state sostituite dai Consigli Territoriali Partecipati (CTP).\nRioni e quartieri di Ancona.\nLe descrizioni dei rioni, dei quartieri e delle frazioni che seguono sono di carattere generale, e non sono citati i monumenti e i centri di interesse presenti, descritti nella pagina principale, al paragrafo \"Monumenti e luoghi di interesse\". Alcuni rioni, quartieri e frazioni sono oggetto di una voce a parte, alla quale si rimanda.\nPrimo consiglio territoriale.\nIl primo consiglio territoriale comprende il centro storico, ossia la parte della citt\u00e0 che si affaccia sul porto ed era chiusa nelle mura ottocentesche. Hanno qui sede gran parte delle istituzioni culturali e amministrative, e nella zona dei tre corsi principali c'\u00e8 il centro del commercio e degli uffici. Questa parte pi\u00f9 antica della citt\u00e0 \u00e8 suddivisa nei quattro rioni di S. Pietro, Capodimonte, S. Stefano e Cardeto.\nRioni San Pietro, Capodimonte, Santo Stefano, Cardeto.\nIl rione pi\u00f9 antico \u00e8 quello di San Pietro: esso coincide con la citt\u00e0 greca, poi romana ed altomedievale. \u00c8 arroccato sui colli del Guasco e dei Cappuccini e domina il porto dall'alto. Nel basso Medioevo si aggiunse il rione di Capodimonte, che risale le pendici settentrionali del colle Astagno seguendo l'arco del porto. Il rione di S. Pietro e quello di Capodimonte, con l'antico rione basso-medievale del Porto, scomparso sotto le bombe dell'ultima guerra, corrispondono agli antichi terzieri medievali.\nIl centro cittadino comprende poi i rioni ottocenteschi: il rione Cardeto e quello di Santo Stefano, entrambi costruiti sulle pendici degli omonimi colli. Essi sono frutto dell'espansione urbana seguita all'Unit\u00e0 d'Italia.\nI confini tra i rioni sono semplici: a Piazza Roma si incontrano i confini di tutti e quattro e i tre corsi principali dividono S. Pietro (a Nord-Ovest) da Capodimonte (a Sud-Ovest) e il Cardeto (a Nord-Est) da S. Stefano (a Sud-Est).\nNella numerazione ufficiale in uso sino al 1977, il Porto era il \"Rione I\", San Pietro il \"Rione II\", il rione Cardeto il \"Rione III\", il rione Santo Stefano il \"Rione VI\" e Capodimonte il \"Rione VII\".\nSi ricorda che l'espressione \"Guasco-San Pietro\" non indica un rione della citt\u00e0, ma solo i piani particolareggiati che il Comune ha elaborato dagli anni settanta agli anni novanta, per regolamentarne gli interventi urbanistici; il nome doppio di questi piani deriva dal nome del rione (San Pietro) e dal nome del colle Guasco, sul quale una parte di esso sorge. Per influenza della denominazione di questi piani a volte, per errore, si denomina anche il rione con questo nome doppio, il cui uso \u00e8 assolutamente da evitare al di fuori della burocrazia amministrativa.\nCommercio.\nLa zona commerciale si estende lungo i tre corsi paralleli Mazzini, Garibaldi, Stamira e nelle vie limitrofe.Mercato coperto: Mercato delle Erbe, in corso Mazzini.Mercato ambulante: corso Mazzini e piazza Roma; \u00e8 attivo sia la mattina sia il pomeriggio, dal luned\u00ec al sabato.\nAbitanti.\nGli abitanti del rione di San Pietro si chiamano \"sampietroli\" e quelli di Capodimonte \"capomontesi\" (in dialetto \"capumontesi\"), quelli del rione Cardeto, invece, \"camparoli\", dal nome della piazza principale, il Campo della Mostra (piazza Malatesta). Il rione San Pietro ha 2.151 abitanti, quello di Capodimonte 2.145 abitanti (dati 2011) Rispetto al decennio precedente gli abitanti sono dunque aumentati del 22,2% a San Pietro e del 10,8 a Capodimonte. Per i rioni di Santo Stefano e Cardeto i dati ufficiali sono accorpati: insieme i due rioni hanno 2.728 abitanti.\nSecondo consiglio territoriale.\nIl secondo consiglio territoriale comprende il rione Adriatico, del Passetto, di Pietralacroce, di Borgo Rodi.\nRione Adriatico.\nIl primo progetto del rione Adriatico (\"Piano di ampliamento fuori porta Cavour\") \u00e8 del 31 ottobre 1904 ed \u00e8 opera dell'ingegnere capo del Comune, Nestore Cinelli, quando gi\u00e0 lungo l'attuale corso Amendola esistevano numerosi edifici. In quegli anni la citt\u00e0 stava cambiando direzione di espansione: completato lo sviluppo intorno all'arco del porto, l'edificazione si stava espandendo verso Est, fino a raggiungere nuovamente il mare, ma dal lato opposto del promontorio. Nel 1910 viene elaborato un nuovo piano urbanistico per la zona, ad opera dell'ingegner Tian; fu in questa occasione che nacque il progetto per un grande viale, lungo pi\u00f9 di un chilometro, che doveva collegare il centro della citt\u00e0 con la costa alta del Passetto. Si tratta di quello che oggi \u00e8 chiamato Viale della Vittoria ed inizialmente Viale Adriatico, come il rione che attraversa. Nel 1918 il piano viene rivisto dall'ingegnere capo del Comune Federiconi, che ne conferma le idee essenziali. La villa extraurbana cinquecentesca dei conti Ferretti e il borgo della Pecora, lungo via Isonzo, vennero inglobati nel nuovo rione.\nNegli anni venti e trenta l'attivit\u00e0 edilizia nel nuovo rione era intensissima e molti degli edifici del rione, fusione di stile liberty ed eclettico, risalgono a quegli anni. Da quell'epoca si sono delineate le caratteristiche fondamentali del rione, in gran parte residenziale, ricco di verde privato e di strade alberate, essendo stato progettato con alcuni criteri tipici delle citt\u00e0-giardino\nLa strada principale del rione \u00e8 il Viale della Vittoria, comunemente chiamato semplicemente \"Viale\", lungo 1100 metri ed una delle pi\u00f9 apprezzate passeggiate cittadine. Questa arteria, insieme ai tre corsi principali, complet\u00f2 l'asse stradale da mare a mare che ancor oggi caratterizza la citt\u00e0. A met\u00e0 del Viale si apre Piazza Diaz, che \u00e8 il centro del rione.\nNella numerazione ufficiale in uso sino al 1977, il rione Adriatico era il \"Rione IV\".\nCommercio.\nArteria commerciale: Corso Amendola.Mercato coperto rionale: \"Maratta\" (o \"del Sacro Cuore\").Mercato ambulante: in via Maratta, attivo nelle mattine del marted\u00ec, del mercoled\u00ec e del venerd\u00ec.\nAbitanti.\nGli abitanti del rione Adriatico e di quello del Passetto sono complessivamente 8.545.\nRione del Passetto.\nL'attuale territorio del rione del Passetto fino all'ultima guerra era parte del rione Adriatico. A partire dagli anni sessanta del Novecento, lo sviluppo edilizio port\u00f2 a distinguere la parte pi\u00f9 vicina al mare dalla rimanente, e nacque cos\u00ec il rione Passetto, che infatti confina con il mare e risale le pendici di Monte Pelago e di Monte Santa Margherita. Il confine tra il rione Adriatico e quello del Passetto \u00e8 individuato da Via Bianchi e dal Campo Sportivo Dorico, il vecchio stadio della citt\u00e0, sede per molti anni della partite dell'.\nCentro del rione \u00e8 la Pineta del Passetto, ossia Piazza IV novembre; panoramicamente affacciata sulla costa alta, vi si trova il Monumento ai Caduti e la sua scalinata monumentale che scende al mare, uno dei simboli principali della citt\u00e0. Per scendere al mare si pu\u00f2 usare anche il vicino ascensore. Nelle vicinanze della Pineta si trova l'Ospedale Materno Infantile \"Gaspare Salesi\", definito familiarmente dagli anconetani l'\"Ospedaletto\". Il rione prende il nome di Passetto dalla costa sottostante, molto frequentata d'estate per motivi balneari, con i suoi scogli bianchi (quello chiamato \"Seggiola del Papa\" \u00e8 un altro simbolo cittadino) e le sue caratteristiche grotte di pescatori.\nAbitanti.\nGli abitanti del rione del Passetto e di quello Adriatico sono complessivamente 8.545.\nRione di Pietralacroce.\nPietralacroce (in dialetto: \"Piedelacroce\") sorge alle porte della citt\u00e0, alta sul mare e lungo la strada che conduce a Monte Conero. Ha origine dall'antico borgo omonimo, che venne raggiunto dall'espansione urbana tipica degli anni sessanta e settanta, diventando cos\u00ec un rione cittadino. \nPresenta quindi un piccolo nucleo antico, prevalentemente ottocentesco, che \u00e8 il cuore del rione, e una vasta espansione moderna. Occupando la parte pi\u00f9 alta del colle Altavilla e le pendici di Monte Pelago, ha una posizione molto panoramica, guardando il mare dai due lati del promontorio di Ancona. Verso est si affaccia infatti su una fascia verde bordata dalla costa alta, mentre ad ovest guarda verso il Golfo di Ancona, che da qui si ammira in lontananza.\nSi possono godere entrambi i panorami dall'ottocentesco Forte Altavilla, che occupa la cima del colle omonimo e che ora ospita un parco.\nTra il nucleo abitato e le rupi marine si trovano alcune piccole valli (le valli di Pietralacroce): la Valle della Fonte, della Selva, della Scalaccia, del Campo di Mare. Esse fanno parte del Parco Regionale del Conero, sono ricche di valori naturalistici e paesaggistici ed attraversate dall'itinerario n\u00ba 13 del Parco. Percorrendo quattro \"stradelli\" che attraversano queste valli si giunge alle spiagge rocciose sottostanti: \nSono tre i monumenti che sorgono nel rione: Forte Altavilla, sul colle omonimo, Forte Garibaldi, su Monte Pelago, la Chiesa di Santa Croce il cui sagrato \u00e8 il centro del rione. Un cippo situato nei pressi di Forte Altavilla ricorda i caduti durante l'assedio del 1860, in seguito al quale Ancona entr\u00f2 nel Regno d'Italia. Via principale \u00e8 via Pietralacroce, antico tratto della via per Monte Conero, che ora passa su variante ai margini dell'abitato. Sorgono a monte Pelago tre importanti strutture di livello cittadino: l'osservatorio astronomico \"Paolo Senigalliesi\", il palazzetto della scherma e il centro tennis \"Riviera del Conero\".\nStoria.\nL'origine del centro risale agli anni intorno al 1562, quando fu creata nella zona la parrocchia dello Spirito Santo e costruita la chiesa omonima, che nel nome ricordava quella che sorgeva sul colle Astagno, demolita pochi anni prima (nel 1532) per poter costruire la Fortezza o Cittadella. Nella met\u00e0 del Settecento l'antica chiesa fu demolita; su progetto di Francesco Ciaraffoni fu allora costruita la chiesa di Santa Croce, titolo che diede nome al centro abitato circostante, o che da esso prese nome. Nel periodo della Repubblica Anconitana, nel corso dell'assedio austro-russo-turco del 1799, la chiesa fu pesantemente danneggiata e restaurata radicalmente nel 1826, su progetto di Michele Bevilacqua, che rispett\u00f2 per\u00f2 le precedenti forme settecentesche.\nMai frazione autonoma, Pietralacroce, prima di essere inglobata nel territorio urbano, era un borgo dipendente amministrativamente e culturalmente dalla frazione del Poggio. Ci\u00f2 era evidente anche dal dialetto parlato nella zona, che, sino all'inclusione nel territorio urbano, non era assimilabile a quello del centro cittadino, ma faceva parte dell'isola linguistica gallica del Conero insieme a quello delle frazioni di Montacuto, Varano, Poggio e Massignano.\nIl nome era originariamente era \"Petra crucis\", espressione che ha prodotto la voce dialettale \"Pi\u00e9 dela Croce\", dove \"pi\u00e9\" \u00e8 abbreviazione di \"pietra\" e non di \"piede\", come si potrebbe pensare.\nAbitanti.\nGli abitanti di Pietralacroce si chiamano \"piedelacrocesi\", dal nome dialettale del centro: Piedelacroce. Gli abitanti sono 3.815.\nRione di Borgo Rodi.\nBorgo Rodi, come suggerisce lo stesso nome, nacque come nucleo isolato dal resto della citt\u00e0, sulla sella tra il colle Santo Stefano e Monte Pulito. Nel dopoguerra crebbe tanto da ricongiungersi alla citt\u00e0, che domina panoramicamente dall'alto. Il Pincio, primo parco pubblico della citt\u00e0 (\u00e8 del 1870), \u00e8 in particolare uno dei punti pi\u00f9 apprezzati per osservare i rioni storici dall'alto e per ammirare il mare sia ad Ovest, verso il Porto, sia ad Est, verso il Passetto. Centro storico e commerciale del rione \u00e8 la zona tra via Circonvallazione, via Rodi e via XXV Aprile, a bordo del Pincio.\nIl rione fu istituito nel 1913 e nel nome ricorda l'isola di Rodi, allora appena acquisita dal Regno d'Italia in seguito alla Guerra italo-turca. Nella denominazione ufficiale in uso sino al 1977, Borgo Rodi era il \"Rione V\".\nAbitanti.\nAbitano a Borgo Rodi 5.300 persone.\nTerzo consiglio territoriale.\nIl terzo consiglio territoriale comprende i rioni di Montemarino, degli Archi, di Montirozzo, di Vallemiano, della Palombella.\nRione di Monte Marino.\n\u00c8 un moderno rione residenziale, sorto negli anni settanta e ottanta del Novecento sulle pendici del colle omonimo, costituendo un'espansione verso sud di Borgo Rodi; condivide con questo rione infatti i principali servizi: scuola elementare, parrocchia cattolica, farmacia, linee di autobus. Arteria principale \u00e8 via XXV Aprile.\n\u00c8 sede di un polo di scuole superiori (Liceo Scientifico \"L. di Savoia\", Istituto Tecnico \"G. Benincasa\") e della questura cittadina.\nVia Canale lo separa dal quartiere di Montirozzo, via Bocconi da quello di Vallemiano, di cui fece parte sino ad anni recenti. \u00c8 in via di ultimazione (2015) un nuovo nucleo del quartiere, nella zona orientale, imperniato su una nuova strada che collegher\u00e0 via Angelini con via della Ferrovia.\nPur trovandosi ai suoi margini, funge da centro del quartiere la zona di Piazza della Libert\u00e0, situata nei pressi dell'ingresso alla Galleria del Risorgimento.\nRione degli Archi.\nGli Archi (\"ri\u00f3 de' j'Archi\" in anconetano) sono un tipico rione portuale, animatissimo e popolare, abitato in prevalenza da pescatori e da altri lavoratori marittimi. Si sente vicina la presenza del Mandracchio, ossia la parte del porto che ospita i pescherecci. Il rione prende nome dai cinque isolati porticati che sorgono lungo un lato della via principale, via Marconi (detta anche via degli Archi). Tali isolati prendono popolarmente il nome di primo, secondo, terzo, quarto e quinto arco. Il centro \u00e8 piazza del Crocifisso, ombreggiata da platani e sempre affollata di bambini che giocano. Sulla piazza si affaccia la chiesa parrocchiale del Crocifisso, costruita nel 1949 su progetto di Gaetano Minnucci in sostituzione dell'antica chiesa, distrutta dai bombardamenti del 1943-1944.\nNegli ultimi anni agli Archi si sono stabiliti numerosi cittadini stranieri che spesso, ma non sempre, trovano lavoro nel settore della pesca. L'integrazione \u00e8 in generale ben riuscita, e ci\u00f2 ha reso l'atmosfera del rione cosmopolita e variopinta, come testimonia la presenza di numerosi esercizi commerciali esotici.\nGli Archi sono uno dei rioni anconitani dal carattere pi\u00f9 marcato, e ben delimitati sono anche i suoi confini: Porta Pia, le rupi degli Archi e, fino agli anni venti, il passaggio a livello sulla ferrovia Adriatica poi sostituito da un cavalcavia corrispondente all'odierno Piazzale Italia.\nStoria.\nIl rione degli Archi sorse a partire dagli ultimi decenni del Settecento ed \u00e8 una delle prime espansioni di Ancona al di fuori dalle mura. Le premesse alla nascita del nuovo rione furono due: la realizzazione all'interno del porto del nuovo e insulare Lazzaretto progettato da Vanvitelli e la necessit\u00e0 di dotare la citt\u00e0 di un nuovo e pi\u00f9 comodo accesso da nord, che evitasse la precipitosa discesa lungo l'attuale via Cialdini. Nelle mura, proprio di fronte al Lazzaretto fu aperta cos\u00ec Porta Pia, nuovo ingresso monumentale alla citt\u00e0, e fu tracciata la nuova ampia via di accesso ad Ancona su un interramento a mare. Lungo la nuova strada (oggi chiamata via Marconi) sorse presto Borgo Pio, detto cos\u00ec in onore del papa allora regnante Pio VI, che aveva promosso i lavori.\nNel 1789, lungo la via principale, si inizi\u00f2 la costruzione della lunga fila di palazzi porticati che ancor oggi caratterizza il rione; il borgo venne cos\u00ec presto denominato \"rione degli Archi\"; all'epoca infatti non c'erano altri portici in citt\u00e0, e la loro presenza colp\u00ec l'immaginazione popolare.\nSull'altro lato rispetto ai portici venne realizzato nel 1847 un viale affacciato sul mare, con quattro filari di alberi. Dal viale si accedeva ad alcuni stabilimenti balneari, i primi di Ancona. Dopo il 1860, fu costruito nel rione un grande gasometro per fornire di gas illuminante i lampioni di tutta la citt\u00e0; rimasto come testimonianza di archeologia industriale fino agli anni ottanta, fu inopinatamente abbattuto per realizzare un parcheggio scambiatore multipiano.\nNel corso degli anni la necessit\u00e0 di ampliare la zona ferroviaria con nuovi interramenti a mare port\u00f2 alla chiusura degli stabilimenti balneari e alla eliminazione del viale, sostituito da una serie di palazzi davanti ai quali \u00e8 rimasto un unico filare di platani.\nAbitanti.\nGli abitanti del rione degli Archi si chiamano \"arcaroli\". Gli abitanti sono 2.111, con un aumento considerevole negli ultimi dieci anni: del 29,5%.\nRione di Vallemiano.\nIl nome stesso del rione indica la sua anomalia rispetto agli altri della citt\u00e0, che per la maggior parte occupano versanti collinari; al contrario, questo rione si distende lungo il tratto mediano della valle del torrente Miano. In dialetto il rione \u00e8 detto \"Valemi\u00e0\".\n\u00c8 per met\u00e0 nella prima e per l'altra met\u00e0 nella seconda circoscrizione.\nVallemiano \u00e8 un rione popolare sorto nei primi anni del Novecento intorno al Mattatoio, che ancora ne costituisce l'emergenza monumentale principale, notevole esempio di archeologia industriale. Ora esso, oramai dismesso, \u00e8 stato parzialmente restaurato per adibirlo ad attivit\u00e0 sociali e culturali. Oltre che dal mattatoio l'atmosfera del rione \u00e8 segnata dalla presenza della linea ferrata per il Sud, dal torrente che scorre in ampia valle agricola fino ai margini urbani, dal deposito degli autobus e dei filobus, dalla grande caserma dei Vigili del Fuoco. Due strade sopraelevate ad alto traffico (via della Ricostruzione e asse nord-sud) ne condizionano la vivibilit\u00e0.\nL'asse stradale di Via Martiri della Resistenza, tracciato negli anni cinquanta, segna il confine di Vallemiano con quello adiacente di Montirozzo, mentre la ferrovia lo separa dai quartieri del Piano S. Lazzaro e delle Grazie. Il confine con Monte Marino passa a monte di via Bocconi. Centro del rione \u00e8 il piazzale Giovanni Bovio, detto anche \"piazza di Vallemiano\"; la principale arteria commerciale \u00e8 via Martiri della Resistenza.\nRione di Montirozzo.\nCon il nome di Montirozzo (in dialetto \"Muntirozzo\") si indicava, prima del 1930, solo la zona situata sulle pendici meridionali del Colle Astagno e compresa tra via Pergolesi (o \"discesa del Gas\") e via Marchetti. Questo primo nucleo \u00e8 ancor oggi caratterizzato da villette circondate da giardini, con panorama sul sottostante rione degli Archi.\nDopo il terremoto del 1930, sorse in zona pianeggiante il secondo nucleo del rione: un popolare quartiere modello (le cosiddette \"case asismiche di Montirozzo\") in cui i bassi edifici, progettati con uno stile ispirato alle \"insulae\" dell'antica Roma, sono immerse nel verde. Progettista ne fu l'architetto Alberto Calza Bini.\nA partire dagli anni sessanta del Novecento il rione, classificato con il nome di \"Rione IX - Montirozzo\", si ampli\u00f2 notevolmente, con la costruzione di un terzo nucleo: la zona di \"Cittadella Sud\". Essa, imperniata sull'asse stradale di via Michelangelo-via Tiziano, \u00e8 costituita principalmente da condomini e comprende un importante polo scolastico: liceo artistico, liceo classico, liceo pedagogico, liceo musicale, scuola media Donatello. Nella zona centrale del rione, circondata da verde pubblico, \u00e8 stata costruita la moderna sede amministrativa della Regione Marche. Uno dei palazzi della Regione \u00e8 notevole opera di architettura moderna di Vittorio Gregotti, che richiama nel mattone e nei volumi orizzontali la vicina Cittadella.\nPer il fatto di essere costituito da tre nuclei distinti, il rione non ha un vero e proprio centro, ma in qualche modo svolgono questa funzione via De Gasperi e piazzale Europa, pur trovandosi quest'ultimo ai margini del rione. Particolare \u00e8 la situazione amministrativa: il rione ricade in parte nella prima circoscrizione e in parte nella seconda, anche con enclavi comprendenti solo alcuni tratti di vie. Gli abitanti sono detti montirozzari (in dialetto \"muntirozzari\").\nRione della Palombella.\nLa Palombella (in dialetto \"Palumb\u00e8la\") sorse all'inizio del Novecento lungo la via Flaminia, quando era ancora parte della strada statale 16 Adriatica; tipico rione di ingresso urbano, prettamente popolare, \u00e8 stretto tra la linea ferroviaria e le rupi di Posatora. Gli abitanti del rione sono sempre stati in prima fila durante le lotte sociali che caratterizzarono la citt\u00e0 di Ancona nel Novecento; si ricordano al proposito alcuni momenti significativi: nel 1920 durante la Rivolta dei Bersaglieri, straordinario esempio di sommossa armata contro il governo, le famiglie della Palombella aderirono in massa alla ribellione; dopo la Seconda guerra mondiale, l'inaugurazione nel 1948 della Casa del Popolo pot\u00e9 avvenire grazie all'opera disinteressata degli abitanti del rione, che la costruirono interamente; nel 1949 fu offerta ospitalit\u00e0 agli abitanti della frazione della Castelletta di Fabriano, che erano arrivati a piedi ad Ancona per richiamare l'attenzione sulle loro difficili condizioni di vita; negli stessi anni le famiglie della Palombella accolsero nelle proprie case molti bambini di Lavello (PZ) i cui genitori erano stati arrestati perch\u00e9 avevano occupato dei latifondi per poterli coltivare. Veniva pubblicato anche un giornale (\"La voce del rione\") per informare sulle attivit\u00e0 sociali della Palombella.\nAlla fine degli anni cinquanta del Novecento fu classificato con il nome di \"Rione XI - Palombella\". Fu sede fino a pochi decenni fa di importanti industrie cittadine: quella dei medicinali Angelini, ora trasferita nella zona industriale della Bar\u00e0ccola, la fabbrica della Birra Dreher, ora dismessa, e la fornace Verrocchio, antica fabbrica di laterizi di cui da anni si attende il completamento della trasformazione in autostazione; nel rione ha sede anche il quotidiano anconetano \"Corriere Adriatico\".\nLa Palombella ha sofferto molto in occasione della grande frana del 13 dicembre 1982 ed \u00e8 in attesa di una riprogettazione che ne valorizzi gli aspetti pi\u00f9 belli, come la palazzata su via Flaminia e la zona verde delle rupi retrostanti, e ne faccia riscoprire la vicinanza al mare. Infatti, prima degli interramenti del dopoguerra, molti anconitani si recavano al mare nella spiaggia della Salute, proprio davanti alla Palombella. Per quanto riguarda la zona verde delle rupi, \u00e8 in previsione l'apertura di ingressi al Parco Eraclio Fiorani.\nFungono da centro del rione la zona della via Flaminia intorno a piazza Tre Mori e la piazza della Stazione Centrale, che divide la Palombella dagli altri rioni cittadini.\nAbitanti.\nGli abitanti della Palombella, detti \"palombellari\" (in dialetto \"palumbelari\") sono 1.054 e tra il 1981 e il 2010 hanno avuto un calo del 6,5%.\nQuarto consiglio territoriale.\nIl quarto consiglio comprende i rioni delle Grazie e delle Tavernelle.\nRione delle Grazie.\nLe Grazie erano una vecchia frazione rurale, stretta attorno alla chiesa parrocchiale della Madonna delle Grazie, dalla quale prendono il nome. Un altro punto di aggregazione della zona era il convento dei Cappuccini, complesso costruito nei primi decenni del Novecento come nuova sede dei frati, qui trasferitisi dopo aver lasciato l'omonimo colle dei Cappuccini, nella zona centrale della citt\u00e0.\nIl primo sviluppo dell'abitato storico ci fu alla fine degli anni cinquanta, per risolvere il grave problema della casa causato dalla guerra. Si decise allora di costruire alcuni quartieri popolari dotati di tutti i servizi. Dopo Collemarino, subito si intervenne alle Grazie, che da borgo extraurbano divennero un rione cittadino a tutti gli effetti. La nuova espansione si chiam\u00f2 inizialmente \"CEP Grazie-Cappuccini\u201d ed interess\u00f2 la zona a ponente dell'antica chiesa parrocchiale, tra via delle Grazie e via Torresi. Sorse inoltre in quegli anni anche il nucleo di Colleverde, lungo la via omonima. Il problema delle case per gli anconetani si stava finalmente avviando a soluzione, e con un intervento non dettato semplicemente dall'emergenza, ma attento a garantire una buona vivibilit\u00e0 ai nuovi abitanti: strade alberate, scuole, negozi.\nCentro del rione non \u00e8 una vera e propria piazza, ma l'area circostante la chiesa dalla quale il rione prende il suo nome.\nNegli anni sessanta e settanta le Grazie crebbero ulteriormente, assumendo l'attuale aspetto di rione densamente abitato e vivace, specie intorno ai due nuclei delle due parrocchie di Santa Maria delle Grazie e dei Cappuccini. Oggi ricade in parte nella seconda circoscrizione e per l'altra parte nella terza.\nIl rione sorge su rilievi collinari, limitati a nord da una vallata percorsa dalla ferrovia Adriatica. Questa vallata raggiunge la citt\u00e0 di Ancona dal Monte dei Corvi, ed \u00e8 possibile che fosse utilizzata in antico come comoda via di transito. Vicino alle Grazie c'\u00e8 il rione delle Tavernelle, il cui toponimo rimanda al latino \"tabernae\", ovvero luogo di sosta e ristoro; indagini sulla viabilit\u00e0 classica ci confermano che, all'altezza delle Grazie e delle Tavernelle, si congiungevano tre strade romane le quali, da sud, portavano ad Ancona.\nArcheologicamente, nella zona delle Grazie e nelle vicine Tavernelle \u00e8 presente materiale neolitico, rappresentato da lamelle su scheggia con ritocco erto, ed abbondanza di materiale romano. Dal punto di vista geologico \u00e8 interessante la ricca presenza di reperti malacologici: numerose valve di conchiglie sono disseminate un po' in tutti i campi circostanti il rione.\nAbitanti.\nGli abitanti delle Grazie sono detti \"graziaroli\" (in dialetto \"graziaroli\") e sono 6.385; il rione \u00e8 dunque uno dei pi\u00f9 popolosi della citt\u00e0.\nRione delle Tavernelle.\nLe Tavernelle erano una vecchia frazione rurale che ha avuto un primo sviluppo dopo l'Unit\u00e0 d'Italia con la realizzazione del grande cimitero omonimo, il principale della citt\u00e0. Negli anni sessanta e settanta del Novecento, poi, \u00e8 cresciuta notevolmente con i nuclei di Colleverde e del Verbena, saldandosi alla citt\u00e0 e diventando un rione urbano. Attualmente vi \u00e8 attestato un capolinea dell'unica linea filoviaria della citt\u00e0 ed \u00e8 particolarmente frequentato anche per la vicinanza con il principale polo universitario cittadino.\nAbitanti.\nGli abitanti delle Tavernelle sono detti \"tavernellari\" (in dialetto \"tavarnelari\") e sono 5.355.\nQuinto consiglio territoriale.\nNel quinto consiglio sono compresi il rione del Pinocchio e i quartieri di Montedago, delle Brecce Bianche, di Ponterosso e di Passo Varano.\nRione del Pinocchio.\nFino agli anni sessanta il Pinocchio era una vecchia frazione rurale il cui nome deriva dal fatto che nella zona c'era un'abbondanza di pini italici, i cui frutti, i pinoli, erano detti in dialetto \"pin\u00f2chi\". Tuttora, tra l'altro, i pini da pinoli vi sono abbastanza diffusi. Il nome del rione non prende dunque origine dal celebre burattino di Collodi, che \u00e8 di nascita pi\u00f9 recente, ma condivide con esso la stessa etimologia.\nIl nome \"Pinocchio\" fece nascere l'idea di erigere nel rione il \"Monumento a Pinocchio\", opera di Vittorio Morelli; fu la prima scultura dedicata al burattino realizzata in Italia e fu inaugurata dal sindaco Francesco Angelini domenica 30 maggio 1954. Presto la statua \u00e8 divenuta uno dei simboli della citt\u00e0 e come tale raffigurata in cartoline.\nNegli anni sessanta del Novecento cominci\u00f2 l'espansione dell'abitato, che infine si un\u00ec alla citt\u00e0 diventandone un rione; in seguito al terremoto del 1972 venne demolita l'antica chiesa parrocchiale di San Michele Arcangelo, sostituita con una moderna, inaugurata nel 1977.\nOccupa il versante settentrionale del colle omonimo, uno dei pi\u00f9 alti della citt\u00e0, e per questo motivo offre alcuni scorci panoramici, anche verso il Duomo di Ancona che fa capolino in lontananza.\nAbitanti.\nAbitano al Pinocchio 3.367 persone.\nQuartiere delle Brecce Bianche.\nI primi insediamenti nascono a cavallo degli anni settanta e ottanta, con la costruzioni di case popolari alle falde delle pendici della collina di Monte Dago. Il nome deriva dalla preesistente via omonima, un tempo strada di campagna ed attualmente la via principale del quartiere. Negli anni ottanta vengono realizzati condomini di edilizia cooperativa, espandendo il quartiere a sud.\nAttualmente conta circa 4000 abitanti e in venti anni sono stati realizzati numerosi servizi: la scuola elementare Gianni Rodari, la chiesa parrocchiale cattolica di San Gaspare, un asilo, una biblioteca ed una ludoteca di quartiere, l'ufficio postale di Ancona 9, supermercati, farmacia, banche, parchi pubblici attrezzati. La scuola media Michelangelo si trova nell'adiacente quartiere di Ponterosso. Due linee di trasporti pubblici collegano le Brecce Bianche con le zone centrali della citt\u00e0.\nIl centro del quartiere non \u00e8 una vera e propria piazza, ma l'incrocio tra via delle Brecce Bianche, via Maestri del Lavoro e via Sacripanti.\nAbitanti.\nGli abitanti delle Brecce Bianche insieme a quelli di Ponterosso sono 9.869\nQuartiere di Ponterosso.\nIl quartiere (in anconetano \"Ponteroscio\"), inizialmente denominato \"Q2\" nasce a met\u00e0 degli anni ottanta successivamente a quello delle Brecce Bianche (gi\u00e0 \"Q1\") e poco prima di quello di Monte Dago (\"Q3\"). Ha come strada principale via Flavia e come centro Piazza Salvo D'Acquisto.\nCommercio.\nLa zona commerciale \u00e8 in piazza Salvo d'Acquisto, dove il sabato mattina si tiene il mercato ambulante.\nAbitanti.\nGli abitanti di Ponterosso insieme a quelli delle Brecce Bianche sono 9.869.\nQuartiere di Monte Dago.\nIl nome.\nNella toponomastica e nell'uso comune, oltre alla grafia \"Monte Dago\" (usata nel passato, poi completamente caduta in disuso e di recente parzialmente ripresa) sono molto usate, anche in letteratura, anche quelle di \"Montedago\" e \"Monte d'Ago\".\nStoria e caratteristiche.\nSorto con il nome di Q3, Monte Dago \u00e8 un quartiere residenziale, con molto verde e le caratteristiche case di mattoncini rossi. Comprende per intero le vie Sparapani, Togliatti, Tiraboschi, Trevi e parte della Strada Vecchia del Pinocchio, di via Sacripanti e di via Montedago. Il quartiere ospita la chiesa di San Giuseppe Moscati, la sede principale dell'Universit\u00e0 Politecnica delle Marche con le facolt\u00e0 di Scienze, di Agraria e di Ingegneria, il centro bowling di Ancona, l'unico campo sportivo di baseball della citt\u00e0 e tre scuole superiori accomunate da una stessa direzione scolastica: l'istituto tecnico biologico \"Francesco Angelini\", l'istituto tecnico per geometri \"Luigi Vanvitelli\" e l'istituto tecnico per ragionieri \"Benvenuto Stracca\".\nAbitanti.\nAbitano a Montedago 4.188 persone.\nQuartiere di Passo Varano.\nPasso Varano (in dialetto anconitano \"Paso Var\u00e0\", Pass d' Varan in gallo-italico marchigiano) era una contrada di Varano, il cui nucleo abitato sorse intorno alla stazione ferroviaria che serviva la frazione, situata sulla collina. Negli ultimi due decenni lo sviluppo edilizio lo ha reso un quartiere urbano. Nel suo territorio sorge il pi\u00f9 grande palazzo dello sport cittadino, il PalaRossini, e il principale stadio della citt\u00e0, lo Stadio del Conero. La prossimit\u00e0 con il quartiere residenziale di Ponterosso \u00e8 tale che per alcuni aspetti i due quartieri formano un tutto unico.\nSesto consiglio territoriale.\nRione del Piano San Lazzaro.\nChiamato spesso dagli anconetani semplicemente \"il Piano\" (in anconetano: \"el Pi\u00e0; el Pi\u00e0n\" nella variante contadinesca), deve il suo nome al fatto di sorgere nell'unica zona pianeggiante della citt\u00e0, occupando la parte terminale della valle del torrente Miano, che si allarga formando una vasta conca circondata da colline. \u00c8 il cuore della periferia storica della citt\u00e0, essendone il baricentro naturale; i rioni di Posatora, Grazie, Tavernelle, Pinocchio, Vallemiano e Scrima trovano nel Piano il loro punto di incontro. Infatti a Piazza Ugo Bassi \u00e8 localizzato lo snodo pi\u00f9 importante delle linee autofiloviarie dirette verso la periferia cittadina.\nCorso Carlo Alberto \u00e8 la strada principale e luogo preferito per il passeggio, mentre il centro del rione \u00e8 Piazza Ugo Bassi, intorno a cui si estende una zona commerciale che si pone quasi in antitesi con quella del centro, per la gran variet\u00e0 di negozi e per la presenza a piazza d'Armi di un frequentatissimo mercato rionale comprendente una zona al coperto ed una vasta area per il commercio ambulante.\nIl rione ospitava la societ\u00e0 calcistica Piano S. Lazzaro (divenuta poi U.S. Ancona 1905), che militava nel campionato di Eccellenza ed era la seconda della citt\u00e0; con il fallimento dell'A.C. Ancona, la sede della nuova societ\u00e0 venne spostata nei pressi dello storico Stadio Dorico, nel rione Adriatico.\nL'atmosfera del rione \u00e8 intensamente e vivacemente popolare, anche per la presenza di molti cittadini stranieri e per il fatto che ai confini del Piano \u00e8 situata la Stazione Centrale.\nStoria.\nLe prime abitazioni del rione sorsero intorno all'attuale Piazza Ugo Bassi alla fine del Settecento. L'arteria principale, l'attuale Corso Carlo Alberto, fu tracciata nel 1784, alberata nel 1819 e arricchita della presenza della chiesa dei Salesiani (o della Sacra Famiglia) nel 1913. All'inizio del Novecento il rione si ingrand\u00ec notevolmente, ma fu dopo la Seconda guerra mondiale che assunse le dimensioni attuali, con la costruzione di edifici a beneficio di coloro che avevano perso la propria abitazione a causa dei bombardamenti del 1943-1944; sorsero infatti a ponente di via Giordano Bruno un \"villaggio\" (come era allora detto) di case UNRRA e numerosi caseggiati di edilizia economica e popolare.\nNel territorio del rione \u00e8 compresa l'area dell'ex-Ospedale Psichiatrico provinciale (ex-C.R.A.S.S.) che attualmente ospita alcuni uffici dell'Azienda Unica Ospedaliera Regionale - ASUR. Si tratta di un'ampia zona verde ed alberata, sulla cui futura destinazione sono state formulate varie ipotesi.\nIl nome del rione deriva dalla cappellina dedicata a San Lazzaro che sorgeva all'incrocio tra via delle Palombare e viale Cristoforo Colombo, nell'angolo nord-occidentale di Piazza d'Armi.\nCommercio.\nLa zona commerciale \u00e8 molto vasta e si estende tra via Giordano Bruno, corso Carlo Alberto, piazza Ugo Bassi, piazza d'Armi e in tutte le vie limitrofe.Mercati coperti: Piazza d'Armi (il principale) e piazza Medaglie d'Oro (secondario).Mercati ambulanti: Piazza d'Armi (il principale, dal marted\u00ec al sabato, solo la mattina); piazza Medaglie d'Oro (dal mercoled\u00ec al sabato, solo di mattina).\nAbitanti.\nGli abitanti del Piano si chiamano \"pianaroli\".\nAbitano al Piano 5.913 persone; nell'ultimo decennio la popolazione ha avuto il considerevole aumento del 21,3%.\nRione Scrima.\nRione residenziale posto tra il Piano San Lazzaro e Posatora, \u00e8 da ricordare per l'omonimo Forte ottocentesco.\nIl rione nacque nella seconda met\u00e0 degli anni trenta del Novecento con un progetto innovativo di edilizia popolare immersa nel verde, che segu\u00ec al terremoto del 1930. Intorno a questo nucleo (detto delle case \"asismiche\") il rione ebbe un notevole sviluppo dopo la guerra, negli anni cinquanta e sessanta, quando fu classificato come \"Rione XII - Scrima\".\nL'asse stradale storico \u00e8 via Scrima, aperta nel 1801, che affronta la salita del colle omonimo lungo la massima pendenza; il suo nome, in dialetto, significa infatti sia \"stretta strada in salita\", sia, per analogia, \"riga centrale o laterale della pettinatura dei capelli\". Il rione prende il suo nome da quello della strada. Centro ne \u00e8 il Piazzale Camerino, sul quale si apre il sagrato della chiesa di Cristo Divino Lavoratore; il piazzale si affaccia panoramicamente verso il Duomo, che svetta in lontananza, alto sul colle Guasco.\nAbitanti.\nGli abitanti del rione Scrima sono 4.970.\nRione di Posatora.\nPosatora (in dialetto anconetano: \"Pusat\u00f3ra\" o \"Pusat\u00f3re\") nacque nel XVI secolo come borgo rurale sorto intorno alla chiesa votiva di S. Maria Liberatrice. Negli anni sessanta e settanta del Novecento il vecchio borgo, ampliandosi e ricongiungendosi al nucleo urbano, si \u00e8 trasformato in un rione cittadino. Posatora \u00e8 posta in una bella posizione panoramica sulla citt\u00e0, sul porto turistico, sulla zona industriale del porto, con scorci sulla costa settentrionale del golfo di Ancona.\nSecondo la tradizione qui per un po' si pos\u00f2 la Santa Casa in volo per Loreto, e da ci\u00f2 la localit\u00e0 deriverebbe il suo nome (\"posa et ora\", cio\u00e8 \"fermati e prega\").\nLa piazza centrale di Posatora \u00e8 stata per secoli Piazza Padella, su cui si affaccia la chiesa gi\u00e0 ricordata; dopo le demolizioni seguite alla grande frana del 1982, questa piazza attende ancora un intervento di riqualificazione che tenga conto del suo ruolo storico. L'attuale centro del rione \u00e8 uno slargo situato a met\u00e0 di via Monte Vettore, detto \"Piazzetta\".\nStoria.\nLe prime abitazioni dell'attuale rione, sorte nel XVI secolo attorno alla chiesa votiva di S. Maria Liberatrice, si allineavano lungo l'unica via d'accesso alla citt\u00e0 da nord prima della costruzione della via litoranea. Ad esse sono seguite successivamente altre costruzioni sia in localit\u00e0 Grottine che nella zona del Fornetto, costituendo un bipolo insediativo. La maggior parte delle case era sparsa nella campagna, dato che un buon numero di persone lavorava nel settore agricolo. La frazione nel complesso era abitata da un migliaio di persone, suddivise in circa 320 nuclei familiari.\nNel 1860, all'indomani dell'annessione di Ancona al Regno d'Italia, re Vittorio Emanuele II nel 1860 alloggi\u00f2 a Posatora, nell'ottocentesca villa Colonnelli, situata all'interno dell'attuale parco dei Saveriani.\nNel periodo della Ricostruzione, la citt\u00e0, con gli insediamenti popolari del rione Scrima si espanse sino a raggiungere Posatora, che veniva cos\u00ec inglobata nella zona urbana e classificata \"Rione XIII\". Intorno al 1960 veniva realizzato il primo lotto di edilizia sovvenzionata (38 appartamenti), in via Martin Luther King, interessando per la prima volta il versante sud del colle di Posatora, su cui doveva avvenire successivamente l'espansione del rione. A partire da tale anno prendeva avvio un rapido sviluppo edilizio, pi\u00f9 intenso dopo il 1965, una volta in vigore il nuovo piano regolatore, che considerava Posatora zona di espansione e completamento.\nNegli anni settanta sorsero a Posatora la facolt\u00e0 universitaria di Medicina, un grande pensionato per anziani, due ospedali di importanza regionale - l'Oncologico e il Geriatrico - e la sede compartimentale della polizia stradale. Nel 1982 tutte queste strutture e pi\u00f9 della met\u00e0 del territorio del rione sono stati sconvolti da una terribile frana; in seguito gli edifici danneggiati vennero abbattuti, compresi gli ospedali, il pensionato e la facolt\u00e0. Al posto degli edifici demoliti sorgono il parco Belvedere e il parco Eraclio Fiorani.\nA Posatora sono presenti una scuola materna, una scuola elementare, un bar nella Piazzetta molto frequentato dai giovani del luogo e uno al Parco Belvedere che ospita feste per i giovani durante il periodo estivo.\nAbitanti.\nGli abitanti di Posatora si chiamano \"posatoresi\" (in dialetto \"pusatoresi\"). La popolazione \u00e8 passata da 717 unit\u00e0 nel 1951 a 1474 nel 1961 a 3779 nel 1972 a 4428 nel 1975; cio\u00e8 in meno di 25 anni era pi\u00f9 che sestuplicata. Attualmente abitano a Posatora 2.316 persone.\nQuartiere delle Palombare.\nLe Palombare sono state sino ai giorni pi\u00f9 recenti una zona di edifici commerciali, il cui nome deriva da quello di un'antica strada che saliva dolcemente nella campagna collinare, stretta tra filari di quercia e fitte siepi. Ora la strada c'\u00e8 ancora, ma conserva le sue caratteristiche originarie solo nella sua parte pi\u00f9 alta. La zona commerciale \u00e8 dagli anni Duemila in velocissima trasformazione in quartiere residenziale, in base ad un piano di recupero che prevede vaste demolizioni dei capannoni, l'edificazione di grandi unit\u00e0 immobiliari e la riprogettazione delle due piazze.\nInteressante \u00e8 la presenza, nel tratto di via delle Palombare che ancora mantiene le sue caratteristiche rurali, dell'antica Fonte delle Monache, la cui vasca \u00e8 il coperchio di un sarcofago romano.\nAbitanti.\nAbitano alle Palombare 2.305 persone. Rispetto al decennio precedente, in seguito al piano di recupero, si \u00e8 verificato un considerevole aumento di popolazione: del 34,5%.\nSettimo consiglio territoriale.\nIl settimo consiglio comprende i grandi quartieri che sorgono sulla via Flaminia: le Torrette, Palombina Nuova e Collemarino; si tratta di veri e propri quartieri satellite, staccati cio\u00e8 dal nucleo urbano principale.\nQuartiere delle Torrette.\nLe Torrette (in dialetto \"Tur\u00e8te\") sono un'antica frazione rurale e marinara affacciata sul golfo di Ancona che, con lo sviluppo edilizio molto intenso iniziato a partire dagli anni sessanta del Novecento, si \u00e8 trasformata in un quartiere periferico e distaccato dal nucleo principale della citt\u00e0. Le Torrette prendono nome ed origine da un castello, munito di torri, edificato a partire dal XII sec. dalla famiglia Bonarelli e ultimato dal conte Liberio Bonarelli intorno al 1352, come dimora di famiglia e ad uso di attivit\u00e0 marinare; le rovine dell'antica fortificazione sono ora sommerse dal mare. Nel 1982 una frana colp\u00ec Ancona proprio nel territorio frapposto tra le Torrette ed il nucleo principale di Ancona, accentuando cos\u00ec la separazione del quartiere dal resto della citt\u00e0, specie in seguito alla demolizione totale dell'abitato del Borghetto.\nIl quartiere, situato nella zona nord del territorio comunale, \u00e8 attraversato dalla Via Flaminia, parallela alla costa; questa via era una volta parte della Strada Statale 16 Adriatica, che ora corre su variante a monte dall'abitato. L'itinerario che congiunge il porto di Ancona con il casello Ancona Nord dell'autostrada A14 passa per le Torrette, con le inevitabili conseguenze di traffico intenso e di qualit\u00e0 dell'aria.\nLa fermata ferroviaria di Ancona Torrette \u00e8 adibita al traffico regionale; fra il 1915 e il 1944 la medesima area era servita dalla tranvia Ancona-Falconara Marittima.\nLe Torrette sono sede degli \"Ospedali Riuniti Umberto I - G. M. Lancisi - G. Salesi\" e della facolt\u00e0 di medicina e chirurgia dell'Universit\u00e0 Politecnica delle Marche.\nPittoresca testimonianza dell'antica tradizione marinara del quartiere sono le \"pesche\", ovvero delle casette in legno sospese sul mare per mezzo di pali; esse, munite di reti a bilancia dette \"al quadro\", servivano per la pesca di passo. Negli ultimi dieci anni Torrette ha accentuato la propria vocazione balneare organizzando una propria spiaggia libera. La chiesa locale, dalla forma caratteristica, progettata dall'architetto Oneglio Rossini, \u00e8 intitolata a \"Maria Santissima Madre di Dio\".\nNell'uso abituale il nome del quartiere pu\u00f2 essere preceduto dall'articolo (\"Le Torrette\") oppure no, dalla preposizione semplice (es. \"io abito a Torrette\") oppure dalla preposizione articolata (es. \"io abito alle Torrette\").\nCommercio.\nLa zona commerciale si estende tra via Flaminia e via Esino. Il mercato ambulante si tiene il gioved\u00ec mattina.\nAbitanti.\nRisiedono nel quartiere 5308 persone. Gli abitanti di Torrette sono chiamati \"torrettani\".\nQuartiere di Collemarino.\nCollemarino (in anconetano: \"Colemar\u00ec\") sorge su una collina affacciata sul mare del Golfo di Ancona.\nIl quartiere ha una data di nascita: il 25 febbraio 1957. In quel giorno il ministro dei Lavori Pubblici Giuseppe Romita pos\u00f2 la prima pietra del nuovo complesso, inizialmente denominato \"Quartiere C.E.P. di Palombina\" (C.E.P. acronimo di Coordinamento di Edilizia Popolare), destinato a risolvere il problema della casa, che ad Ancona in quegli anni era gravissimo. I bombardamenti della seconda guerra mondiale, infatti, avevano demolito in pratica l'intero rione Porto e numerosi edifici negli altri rioni storici, cosicch\u00e9 all'inizio degli anni cinquanta quasi 6.000 persone alloggiavano provvisoriamente e spesso in coabitazione in case danneggiate dalla guerra, e altre 1.200 occupavano caserme, edifici pubblici e baracche. La costruzione del nuovo quartiere, oltre a dare sistemazione decorosa per tante famiglie, avrebbe permesso il risanamento dei vecchi rioni danneggiati dalla guerra. Il tenore di vita delle famiglie bisognose di case non era dei pi\u00f9 alti, e da ci\u00f2 derivava la necessit\u00e0 di realizzare edifici a carattere popolare o popolarissimo.\nL'amministrazione comunale decise di creare un quartiere modello (il primo CEP in Italia), dotato di tutti i servizi, in modo da gettare sane basi per lo sviluppo futuro di Ancona. Il nuovo quartiere sarebbe stato un satellite della citt\u00e0 lungo la via Flaminia, su una collina dolcemente digradante verso il mare. Sarebbe stato fornito di campi sportivi e da gioco, di una chiesa completa di canonica, di una delegazione comunale, di un ufficio per le Poste e Telegrafi, di due scuole elementari ed una materna, di un asilo nido, di una scuola media e di una professionale, di un centro sociale, di un cinema, di due mercati coperti, negozi, ed una stazione di servizio per auto con officina. In particolare si previdero ampie zone verdi: 7 metri quadrati per abitante, per una superficie complessiva pari addirittura a quella di tutte le zone verdi allora a disposizione degli abitanti del centro urbano. Nei giornali dell'epoca si legge: \"Nulla mancher\u00e0 per la vita sociale di coloro che andranno a risiedere nel nuovo quartiere\". Esisteva gi\u00e0 nei pressi la stazione ferroviaria di Palombina.\nIl quartiere fu realizzato secondo il progetto e successivamente, in seguito a concorso popolare, fu chiamato Collemarino, nome che ne riassume le caratteristiche geografiche pi\u00f9 salienti. Ora, a distanza di pi\u00f9 di cinquanta anni dalla fondazione, si pu\u00f2 criticare la decisione di costruire un quartiere satellite, che lasci\u00f2 irrisolti i problemi delle aree bombardate, e che sradic\u00f2 dal centro un'ampia fetta di quel ceto popolare che lo aveva animato per secoli. Con queste limitazioni, il quartiere popolare di Collemarino, con il suo gradevole aspetto e la sua buona vivibilit\u00e0, \u00e8 un esperimento riuscito di come si possa affrontare con lungimiranza anche un'emergenza grave come quella delle distruzioni belliche. Questo quartiere \u00e8 inoltre una interessante testimonianza dell'atmosfera di fiducia tipica dell'Italia degli anni cinquanta, che si lasciava alle spalle la dolorosa esperienza della guerra.\nLa zona commerciale si trova intorno a piazza Galilei.I mercati coperti sono due: Collemarino sud e Collemarino nord.Il mercato ambulante si tiene il mercoled\u00ec mattina (Collemarino nord) e il sabato mattina (Collemarino sud).\nAbitanti.\nGli abitanti di Collemarino sono 4.408.\nLinee autobus.\nIl paese \u00e8 raggiungibile mediante le linee A, B e C del servizio extraurbano della societ\u00e0 ConeroBus.\nQuartiere di Palombina Nuova.\nSi estende lungo la via Flaminia e su una collina affacciata sul golfo di Ancona; questo quartiere \u00e8 contiguo a quello falconarese di Palombina Vecchia, di cui, come indica il nome, costituisce un'espansione. Come questo \u00e8 munito di un ampio arenile, in gran parte attrezzato con stabilimenti balneari, ma con diversi tratti di spiaggia libera. Tra la spiaggia e la strada principale, via Flaminia, corrono i binari delle linee Ancona-Bologna e Ancona-Roma, lungo i quali sorge la piccola stazione ferroviaria di Palombina, collegata ai centri della Vallesina e ad altre stazioni urbane: Ancona Torrette, Ancona Centrale e Ancona Marittima; la spiaggia \u00e8 infatti raggiungibile attraverso due ponti e due sottopassaggi, necessari per superare i binari. Centro del quartiere \u00e8 il tratto di via Flaminia posto tra i due ponti che scavalcano la ferrovia per raggiungere la spiaggia.\nSino agli anni cinquanta del Novecento il quartiere, come quello attiguo di Palombina Vecchia, era costituito principalmente da villini sulla collina e da una fila di palazzi in mattoni posti lungo la Flaminia, costruiti negli anni trenta e quaranta; tutta la vita del rione ruotava attorno alle attivit\u00e0 balneari. Dagli anni sessanta inizi\u00f2 la costruzione di condomini lungo la nuova via Francesco Redi; negli stessi anni Palombina Nuova venne dotata dei servizi essenziali, come la scuola elementare e la chiesa cattolica.\nAbitanti.\nGli abitanti di Palombina Nuova sono 1.180.\nOttavo consiglio territoriale.\nL'ottavo consiglio comprende le frazioni di Montacuto, di Varano, del Poggio e di Massignano. Il territorio di ciascuna di esse include un tratto di costa alta del promontorio del Conero. Dal punto di vista del dialetto, nel loro insieme costituiscono l'isola linguistica gallica del Conero.\nFrazione di Montacuto.\nMontacuto (in dialetto gallico marchigiano: \"Muntagut\") sorge su un colle non lontano dalla costa e in vista di Monte Conero. Ricade nel suo territorio un tratto di costa alta caratterizzato dal promontorio del Monte dei Corvi e dalle spiagge della Vedova e dei Campani.\nGli abitanti sono 196.\nFrazione di Varano.\nVarano (in anconetano \"Var\u00e0\", in gallico marchigiano \"Varan\") \u00e8 situato su un colle non lontano da Monte Conero. Appartiene al sistema difensivo medievale dei Castelli di Ancona e si affaccia al mare con la contrada del Trave; la costa \u00e8 alta e caratterizzata dallo Scoglio del Trave, che si protende nel mare per circa mezzo chilometro.\nIl centro \u00e8 noto per il festival del dialetto anconetano e del vino Rosso Conero. Gli abitanti, detti varanesi, sono 536; il numero sale a 585 contando anche i residenti nella contrada varanese degli Angeli; Varano \u00e8 cos\u00ec la seconda frazione per numero di abitanti di tutto il comune di Ancona.\nFrazione del Poggio.\nIl Poggio (in dialetto gallico marchigiano: \"El Poy\", in dialetto anconetano \"El Pogiu\") \u00e8 situato su un colle affiancato al Monte Conero, ai margini del bosco e in posizione panoramicissima verso il mare e verso l'interno della regione. Il centro appartiene al sistema difensivo medievale dei Castelli di Ancona. Ricade nel territorio del Poggio la contrada di Portonovo, con i suoi antichi monumenti e la nota spiaggia, molto frequentata da anconetani e turisti.\nGli abitanti, detti poggesi, sono 430.\nFrazione di Massignano.\nMassignano (in anconetano: \"Massign\u00e0\", in gallico marchigiano: \"Massignan\") \u00e8 situato su un colle affiancato a Monte Conero. Il centro appartiene al sistema difensivo medievale dei Castelli di Ancona. La vita del centro \u00e8 strettamente collegata alla vicinanza al Monte Conero.\nDa Massignano \u00e8 possibile addentrarsi nei boschi del Monte attraverso alcuni sentieri, interessanti dal punto di vista paesaggistico e naturalistico. Di particolare importanza \u00e8 la cava di marna, da anni ormai inattiva, posta lungo la strada provinciale del C\u00f2nero all'inizio dell'itinerario ufficiale del Parco del Conero detto \"Stradone di S. Andrea\".\nEssa \u00e8 stata dichiarata dalla Commissione internazionale di stratigrafia \"stratotipo globale\" tra l'epoca geologica dell'Eocene e quella dell'Oligocene. Ci\u00f2 significa che in essa \u00e8 stato posto il punto di riferimento a livello mondiale tra le due epoche geologiche, in quanto \u00e8 stato riconosciuto che nei suoi strati esiste il maggior numero di informazioni fisiche, chimiche e paleontologiche che testimoniano gli eventi che convenzionalmente le dividono. L'area della cava, facilmente raggiungibile con gli autobus della linea 93, \u00e8 attrezzata per le visite da parte di studiosi e di chiunque voglia informarsi sull'argomento.\nGli abitanti di Massignano, detti massignanesi, sono 129.\nNono consiglio territoriale.\nIl nono consiglio comprende tutte le frazioni che non si affacciano sul mare, situate nell'area occidentale del territorio comunale, ossia quelle di Montesicuro, di Sappanico, di Gallignano, di Candia, dell'Aspio di Ancona e di Paterno.\nFrazione di Paterno.\nPaterno \u00e8 un tipico centro marchigiano posto sulla sommit\u00e0 di una collina ed \u00e8 uno dei Castelli di Ancona, in quanto faceva parte dell'antico sistema di difesa costruito a guardia dei confini della Repubblica di Ancona. Fu sede comunale sino al 1928, quando fu accorpato al comune di Ancona nell'ambito dell'ingrandimento territoriale dei capoluoghi tipico di quegli anni e che, per quanto riguarda Ancona, coinvolse anche Falconara e Montesicuro.\nNei confini della frazione di Paterno sorge il centro abitato di Casine di Paterno, che costituisce la contrada omonima; esso nacque come filiazione di Paterno alla base della collina, lungo la strada percorsa dalle corriere, attuale strada provinciale del Vallone.\nGli abitanti di Paterno sono 157 ed hanno subito una considerevole diminuzione negli ultimi dieci anni: del 22,9%.\nFrazione di Sappanico.\nSapp\u00e0nico (in dialetto anconetano: \"Sap\u00e0nigo\" - termine urbano - \"Sap\u00e0niche\" - termine locale -) fa parte del sistema difensivo dei Castelli di Ancona: costruzione edificata tra il XII e il XIV sec. dalla famiglia Bonarelli, insieme ad altri castelli (Paterno, Gallignano, Polverigi e Agugliano) aveva il compito di proteggere i confini occidentali della Repubblica di Ancona.\nGli abitanti sono 174.\nGhettarello.\nIl Ghettarello \u00e8 considerato ufficialmente parte della frazione di Sappanico, ricadente nella contrada \"Palombare\"\nGli abitanti sono 195.\nFrazione di Gallignano.\nIl territorio di Gallignano (in anconetano: \"Galign\u00e0\") \u00e8 abitato fin dalla Preistoria; il toponimo deriva dalla popolazione dei Galli che vi stanziavano; citato anche in una bolla del 1062 di papa Alessandro II dove si parla di una chiesa di Sant'Antonio in \"fundo Gallinatro\".\nFu uno dei Castelli di Ancona, sistema di difesa costruito a guardia dei confini della Repubblica di Ancona.\nNel 1790 venne edificata la chiesa di San Nicola di Bari, attuale chiesa parrocchiale. Nel 1860 il comune di Gallignano fu accorpato a quello di Ancona.\nI bordi dell'abitato sono lambiti dalla Selva di Gallignano, sede dell'Orto botanico universitario di Ancona.\nGli abitanti sono 165; contando anche i residenti nella contrada gallignanese della Madonna delle Grazie, il numero sale a 206.\nFrazione di Candia.\nCandia \u00e8 una frazione rurale situata su una panoramica collina affacciata su due valli: quella della Baraccola a e quella delle Piantate lunghe.\nTipica di questa frazione \u00e8 la Festa del Covo, antica manifestazione popolare di ringraziamento; prende il nome dal covo, modellino di una chiesa celebre realizzato utilizzando spighe di grano e trasportato sul carro agricolo marchigiano, il \"biroccio\". Ogni anno il covo rappresenta una chiesa diversa.\nGli abitanti di Candia sono 757; la frazione \u00e8 dunque la pi\u00f9 popolosa del comune di Ancona.\nLa zona industriale della Bar\u00e0ccola e la popolosa contrada di Taglio di Candia ricadono amministrativamente nel territorio di Candia.\nFrazione dell'Aspio di Ancona.\nLa frazione \u00e8 detta Aspio di Ancona per distinguerla dagli altri due centri situati nelle vicinanze e che ne condividono il nome, tutti posti nelle vicinanze dell'omonimo fiume affluente del Musone; essi sono l'Aspio di Osimo (comune di Osimo) e Aspio Terme (comune di Camerano).\nNel territorio della frazione sorge la Rocca di Bolignano, uno dei circa venti castelli di Ancona; insieme alla Rocca di Offagna e al castello di Montesicuro, aveva il compito di difendere la vallata del fiume Aspio, confine sud-ovest della Repubblica di Ancona.\nGli abitanti sono 500.\nFrazione di Montesicuro.\nMontesicuro (in anconetano: \"Montesciguro\") \u00e8 un borgo medievale sito sulla sommit\u00e0 di un colle dominante al valle dell'Aspio, a circa 12\u00a0km dal capoluogo. Fu sede comunale sino al 1928, quando fu accorpato al comune di Ancona nell'ambito dell'ingrandimento territoriale dei capoluoghi italiani tipico di quegli anni e che coinvolse anche Falconara e l'attuale frazione di Paterno. Fa parte del sistema difensivo medievale dei Castelli di Ancona.\nGli abitanti sono 344."}
{"id": "767433", "revid": "310967", "url": "https://it.wikipedia.org/wiki?curid=767433", "title": "Roero Arneis", "text": ""}
{"id": "767435", "revid": "125216429", "url": "https://it.wikipedia.org/wiki?curid=767435", "title": "Poesia vernacolare anconetana", "text": "La poesia vernacolare anconitana \u00e8 uno stile poetico italiano caratteristico delle Marche e in particolare della zona di Ancona.\nStoria.\nLa poesia vernacolare anconitana \u00e8 particolarmente ricca rispetto ad alcune letterature dialettali, ma rispetto ad altre nasce in ritardo. In breve ha, per\u00f2, avuto una serie di cultori che le hanno fatto guadagnare, in un certo senso, il tempo perduto. Infatti mentre in Toscana, in Sicilia e in Campania si pu\u00f2 parlare di letteratura tardo medievale o rinascimentale, in Ancona i primi scritti letterari apparvero solo nella seconda met\u00e0 dell'800.\nPrincipali esponenti.\nUgo Cori Braga.\nNato nel 1843 e morto il 26 novembre 1869. Di professione avvocato, fu il primo scrittore vernacolare anconitano e tra il 1859 e il 1862 fu autore di una ventina di poesie.\nCarlo Filippo Rosa.\nEra un commerciante di calzature e scrisse una decina di poesie tra il 1864 ed il 1865. La sua produzione fu prevalentemente in sonetti.\nEmilio Giantomassi.\nFratello gemello di Attilio. Quasi tutti i suoi lavori sono in chiave umoristica o satirica, e prendono di mira fatti socio-politici delle Marche.\nEugenio Gioacchini.\nEugenio Maceo Gioacchini detto \"Ceriago\", nato ad Ancona il 10 ottobre 1900 e morto ad Ancona il 15 aprile 1964.\nErnesto Marini.\nDetto \"Nazar\u00e8\".\nPalermo Giangiacomi.\nNato ad Ancona il 14 marzo 1877 ed ivi morto il 22 marzo 1939. Scrittore e poeta, fu anche direttore della Biblioteca comunale di Ancona e studioso del Risorgimento e della storia locale.\nSaturno Schiavoni.\nConosciuto come \"Turno\" Schiavoni, nato ad Ancona 14 settembre 1899 e morto a Roma il 21 settembre 1971. Commediografo teatrale oltre che poeta vernacolare."}
{"id": "767438", "revid": "436907", "url": "https://it.wikipedia.org/wiki?curid=767438", "title": "Sci\u00f3 live", "text": "Sci\u00f3 \u00e8 il primo album dal vivo del cantautore italiano Pino Daniele, pubblicato nel 1984 dalla EMI Italiana.\nDescrizione.\nCostituito da due CD, \"Sci\u00f3\" raccoglie diverso materiale registrato dal vivo in vari concerti tenuti tra il 1982 e il 1984, ovvero:"}
{"id": "767446", "revid": "118370468", "url": "https://it.wikipedia.org/wiki?curid=767446", "title": "Anatolij Dneprov", "text": "La narrativa di Dneprov \u00e8 legata al genere fantascientifico. Il suo racconto di maggior successo fu \"La mummia purpurea\" (1961), che sfruttava l'idea degli universi paralleli a partire dal concetto di antimateria: tale spunto, fondato su una profonda divulgazione scientifica, fu ripreso a distanza di poco tempo nel romanzo \"Operazione antimateria\" (1965).\nPer quanto riguarda la produzione breve, risulta piuttosto interessante la raccolta personale intitolata \"La formula dell'immortalit\u00e0\" (1962).\nOpere.\n\"(parziale)\""}
{"id": "767451", "revid": "177967", "url": "https://it.wikipedia.org/wiki?curid=767451", "title": "Giocondit\u00e0", "text": "Giocondit\u00e0 \u00e8 la marcia d'ordinanza della Polizia di Stato (precedentemente del Corpo delle guardie di pubblica sicurezza). Si tratta di una marcia militare scritta nel 1928 dal maestro Giulio Andrea Marchesini che fu il primo maestro direttore della banda musicale del Corpo.\nEventi.\nLa marcia \"Giocondit\u00e0\" viene sempre eseguita in occasione:\nIn genere viene eseguita anche in quelle occasioni ufficiali cui sia presente la banda del Corpo e cui la Polizia di Stato sia istituzionalmente invitata.\nCome tutte le marce d'ordinanza (e l'inno nazionale) anche \"Giocondit\u00e0\", generalmente \u00e8 il brano conclusivo dei concerti della banda della Polizia di Stato.\nProcessioni.\nIn Sicilia a Noto \"Giocondit\u00e0\" apre e chiude le processioni in onore di san Corrado in programma il 19 febbraio, la domenica successiva al 26 febbraio, l'ultima domenica di agosto e la prima di settembre di ogni anno, Viene inoltre intonata a Roccella Valdemone, in occasione della festa della Madonna dell'Udienza.\n\u00c8 anche la marcia per la processione e festa del santo patrono San Vittore Martire di Vallerano, nel Lazio.\nIncisioni.\nNel 1973 il brano, eseguito dal \"Corpo delle Guardie di Pubblica Sicurezza\" diretto da Pellegrino Bossoni, \u00e8 inserito nella raccolta \"La pi\u00f9 bella musica d'Italia\" edita da (Selezione dal Reader's Digest, RDIS 37(9)).\nNel 1977 il brano, eseguito dal Corpo delle Guardie di Pubblica Sicurezza diretto da Pellegrino Bossoni, \u00e8 inserito nella raccolta \"Celebri marce italiane\" edita da (Lineatre, NL 33047).\nSempre nel 1977 il brano, eseguito dal Corpo delle Guardie di Pubblica Sicurezza diretto da Pellegrino Bossoni, \u00e8 inserito nella raccolta \"Le pi\u00f9 grandi bande del mondo\" edita da (Selezione dal Reader's Digest, RDIS 74).\nNel 2004 il brano, eseguito dalla Banda della Brigata Sassari , \u00e8 inserito nel cd \"Dimonios\" edito da (Tronos Digital, Tr 02/04)."}
{"id": "767452", "revid": "3732", "url": "https://it.wikipedia.org/wiki?curid=767452", "title": "Cicero (unit\u00e0 di misura)", "text": "Il cicero \u00e8 un'unit\u00e0 di misura utilizzata in ambito tipografico soprattutto in Francia e in altri paesi dell'Europa continentale.\nFu ideato da Fran\u00e7ois Ambroise Didot intorno al 1780; equivale a 1/6 del \"pollice francese\" ed \u00e8 suddiviso in 12 punti detti \"punti Didot\".\n\u00c8 simile ad un \"pica inglese\", ma, essendo il \"pollice francese\" leggermente pi\u00f9 lungo di quello inglese, vi \u00e8 un rapporto di circa 1,061 cicero per pica."}
{"id": "767457", "revid": "12290", "url": "https://it.wikipedia.org/wiki?curid=767457", "title": "Eroi in Vendita", "text": ""}
{"id": "767458", "revid": "36426", "url": "https://it.wikipedia.org/wiki?curid=767458", "title": "Arcivescovo Ruggieri", "text": ""}
{"id": "767472", "revid": "124047745", "url": "https://it.wikipedia.org/wiki?curid=767472", "title": "Lumbricus", "text": "Il genere Lumbricus comprende circa 700 specie di anellidi terrestri della sottoclasse oligochaeta, tra i quali alcuni dei lombrichi pi\u00f9 diffusi in Eurasia e Nord America.\nFunzioni ecologiche nel suolo.\nNumerose specie appartenenti alla famiglia dei lombrichi ingeriscono grandi quantit\u00e0 di suolo (geofagia), questi si nutrono principalmente di residui organici presenti nel suolo, come lettiera e sterco.\nAlcune specie (es. \"Lumbricus rubellus\") vivono nello strato pi\u00f9 superficiale del suolo, mentre altre (es. \"Lumbricus terrestris\") scavano gallerie semi-verticali profonde da alcuni decimetri a oltre due metri, nelle quali trascinano detriti organici dalla superficie per nutrirsene. Queste ultime specie tendono ad avere dimensioni maggiori (fino a 25 cm di lunghezza per \"L. terrestris\") e producono gallerie permanenti, che favoriscono i movimenti idrici nel suolo e che in assenza di perturbazioni (ad esempio aratura del terreno) possono mantenersi intatte per anni anche in assenza di un lombrico residente. Incorporando materiale organico nel suolo, sminuzzandolo e accelerandone la degradazione da parte di organismi pi\u00f9 piccoli, questi invertebrati contribuiscono ai processi di decomposizione, e favoriscono la stabilizzazione della sostanza organica del suolo con le loro attivit\u00e0 di scavo e la produzione di aggregati stabili nelle feci. Per i loro molteplici effetti sulla struttura fisica e il funzionamento biochimico del suolo hanno una notevole importanza ecologica. Gi\u00e0 Charles Darwin, con il suo ultimo libro dedicato agli studi su questo animale, aveva attribuito al lombrico una grande importanza per la fertilizzazione del terreno vegetale.\nCategorie.\nSecondo Bouch\u00e9 si distinguono tre categorie di lombrichi:\nRiproduzione.\nI lombrichi sono ermafroditi insufficienti. Gli apparati riproduttori maschili e femminili si trovano in segmenti diversi. Un ispessimento detto clitello, ricco di ghiandole mucipare, permette l'adesione dei due individui, che si accoppiano disponendosi in versi opposti. Se sufficientemente grandi, dai metameri possono ricrescere tutti gli organi vitali."}
{"id": "767475", "revid": "484362", "url": "https://it.wikipedia.org/wiki?curid=767475", "title": "Pio Pullini", "text": "Biografia.\nDopo gli studi ad Urbino complet\u00f2 la sua formazione nell'Istituto di Belle Arti di Roma sotto la guida di Giulio Aristide Sartorio.\nNel 1910 decor\u00f2 la palazzina della legazione italiana a Cettigne, capitale del Montenegro.\nNel 1914 partecip\u00f2 agli affreschi nelle sale del nuovo Ministero dell'agricoltura, dell'industria e del commercio in via XX Settembre.\nSi fece apprezzare anche per le notevoli doti di ritrattista, come nel caso del ritratto del patriota Gaetano Pullini (1911), custodito al Museo Centrale del Risorgimento, o di papa Benedetto XV (1915) in Santa Maria in Campitelli a Roma.\nNel 1920 partecip\u00f2 ai lavori di decorazione nel Viminale e l'anno successivo fece il suo esordio espositivo alla I Biennale Romana.\nNel frattempo cominci\u00f2 a realizzare efficaci caricature ispirate a situazioni e figure colte dal vero. Fu insegnante di disegno nella scuola tecnica di Cagliari (1922), Rovigo (1923) e Faenza (1931).\nNella Chiesa dei Santi Francesco e Giustina a Rovigo nel 1926 dipinge la pala raffigurante S. Teresa di Lisieux e nel 1927 la pala raffigurante Santa Rita da Cascia (per i tre angeli il pittore si valse come modelli dei suoi tre figli: Maria, Piero e Carlo).\nSi dedic\u00f2 alla produzione di brillanti acquarelli umoristici, che lo renderanno particolarmente noto e apprezzato. Nel frattempo diede prove notevoli nella decorazione ad affresco della Casa del Fascio di Rovigo (1927). Nel Palazzo del Littorio (ora Palazzo del Popolo) di Ancona, nel 1929 dipinse un ciclo di sette grandi quadri che illustrano la storia d'Italia dal Risorgimento al decennale della marcia su Roma. Dei sette dipinti ne sopravvivono sei: quattro ancora nella sede originaria (\"Risorgimento\", \"Grande Guerra\", \"Industria e pesca\", \"Agricoltura\") e due nei magazzini della Pinacoteca Podesti (\"Marcia su Roma\" e \"I Fascisti ricostruiscono l'Italia\").\nNel 1930 ottenne l'incarico di realizzare le illustrazioni per il libro unico della terza elementare curato da Grazia Deledda, cui seguirono quelli per le due prime classi.\nTrasferitosi definitivamente a Roma, nel 1936 realizz\u00f2 le cartoline per il saggio nazionale dei Premilitari e inizi\u00f2 a collaborare con la rivista \u00abL'Urbe\u00bb diretta dall'amico Antonio Mu\u00f1oz.\nNel 1937 esegu\u00ec un ritratto del Duca degli Abruzzi per l'omonimo istituto tecnico. Per il Circolo dei Romanisti illustr\u00f2 nel 1939 i sonetti in vernacolo di Antonio Spinola e alcuni disegni per le annuali strenne.\nFiss\u00f2 scene, tipi e situazioni di una citt\u00e0 che stava cambiando volto. Realizz\u00f2 segretamente centinaia di tali istantanee ad acquarello, che diventarono una viva documentazione della Roma degli anni di guerra, dell'occupazione nazista e della liberazione. \nDi questa straordinaria epopea illustrata vi \u00e8 parziale testimonianza nel Museo di Roma.\nNel 1947 Pullini affresc\u00f2 nel refettorio del Collegio Nazareno la scena di Ges\u00f9 ad Emmaus, che in seguito \u00e8 stata incomprensibilmente distrutta; nel 1950 dipinse la tela dedicata a Padre Ma\u00f1anet, Fondatore della Congregazione \u201cFigli della Sacra Famiglia\u201d per la chiesa di S. Bibiana.\nDopo lunga malattia, si spense a Roma il 10 luglio del 1955."}
{"id": "767489", "revid": "287204", "url": "https://it.wikipedia.org/wiki?curid=767489", "title": "La nave corsara", "text": "La nave corsara (\"The Letter of Marque\") \u00e8 il dodicesimo romanzo della saga di Jack Aubrey e Stephen Maturin, personaggi immaginari, anche se Aubrey \u00e8 ispirato alle imprese di Lord Cochrane. Da questi romanzi \u00e8 stato tratto il film Master and Commander - Sfida ai confini del mare, con Russel Crowe.\nIn effetti la sceneggiatura del film \u00e8 un sunto di episodi tratti dai vari romanzi della serie.\nTrama.\nJack Aubrey, condannato per frode in borsa, \u00e8 stato radiato dai ruoli della Royal Navy, ma l'amico Stephen Maturin ha acquistato la vecchia fregata \"Surprise\", messa in disarmo, per farne una nave corsara. In realt\u00e0 la nave dovr\u00e0 andare in missione per conto dell'Ammiragliato in Sud America, ma Jack ancora lo ignora. Comunque, arruola un equipaggio, fatto di gente scelta, ed inizia l'addestramento. Durante la crociera di prova, si imbattono in un brigantino americano e lo catturano, per poi scoprire che \u00e8 la nave che coopera con la fregata \"Spartan\", un vascello corsaro franco-americano. Ottenute alcune informazioni, non solo catturano la \"Spartan\", ma anche quattro sue prede, e tornano in Inghilterra con gli onori della cronaca. \nMa la gloria non basta ad assicurare il reintegro a Jack: l'Ammiragliato gli fa sapere per vie traverse che potrebbe essere reintegrato ammettendo la propria colpevolezza e chiedendo quindi il perdono, per non dover riconoscere un errore di valutazione del governo. Jack per\u00f2 rifiuta sdegnosamente.\nSoltanto una vittoria con una nave di forza pari alla sua potrebbe fargli ottenere il perdono reale. Questa nave si chiama Diane, una fregata francese ancorata nel porto di Saint-Martin e in procinto di salpare per l'America del Sud. Dopo un durissimo addestramento, Jack e i suoi uomini catturano la nave con un'azione che non ha precedenti nella storia navale inglese. \nTornati in Inghilterra, Jack Aubrey, osannato come un eroe, ottiene il reintegro nel servizio. In seguito alla morte del padre, eredita tutte le sue fortune, compreso un seggio nel parlamento.\nStephen Maturin si reca in Svezia a far visita alla moglie Diana, per restituirle un gioiello che lei credeva perduto per sempre e per proporle di trasferirsi in Inghilterra insieme a lui. Lei inizialmente non accetta, ma poi, anche in seguito ad un incidente occorso a Stephen, decide di mettere da parte alcune vecchie incomprensioni che avevano minato il loro rapporto e di tornare a vivere con il marito."}
{"id": "767494", "revid": "6923", "url": "https://it.wikipedia.org/wiki?curid=767494", "title": "Jo\u00e3o Fantoni", "text": "Biografia.\nJo\u00e3o Fantoni nasce a Belo Horizonte il 24 luglio 1905, primo della dinastia dei Fantoni.\nLa dinastia dei 3 fratelli calciatori, oltre a 1 cugino, si compone oltre a lui anche di: Leon\u00edzio, Orlando e il cugino Octavio.\nCarriera.\nGiocatore.\nArriva in Italia, acquistato dalla Lazio proveniente dalla Palestra Italia insieme al cugino Octavio (Fantoni II) nella stagione 1930-31 (l'anno successivo li raggiunger\u00e0 anche il fratello Leonisio, detto Fantoni III o Niginho). L'inizio \u00e8 rimarchevole, con sei reti in dieci partite: abbastanza positivi anche i due campionati successivi. Il 12 giugno 1932, ultima giornata di campionato, firma una quaterna nel 9-1 inflitto dalle \"Aquile\" al . Dopo una stagione non esaltante come quella del 1933-34, chiude l'avventura romana con una buona stagione prima di rientrare in Brasile. Il suo bilancio complessivo con la Lazio \u00e8 di 113 presenze di campionato con un bottino di 38 reti.\nDirigente sportivo.\nFantoni I, una delle \"bandiere\" del Cruzeiro, nel 1942 entra nel consiglio di amministrazione del club brasiliano.\nAllenatore.\nUna volta terminata la carriera da calciatore, Fantoni I, gi\u00e0 membro del consiglio di amministrazione del Cruzeiro, nel 1943 diventa allenatore dell\"'Esquadr\u00e3o Celeste\", vincendo anche il Campionato Mineiro.\nCuriosit\u00e0.\nIl 24 dicembre 1933, al termine della trasferta sul campo della (incontro terminato 2-2), Jo\u00e3o Fantoni colpisce con un violento calcio l'avversario Mumo Orsi, che subisce la frattura del perone destro e che lo costringer\u00e0 a rimanere fermo per oltre due mesi. Nessuno dei componenti della terna arbitrale si avvede dell'episodio e pertanto il laziale non subir\u00e0 conseguenze di carattere disciplinare per il suo sconsiderato gesto."}
{"id": "767495", "revid": "121466641", "url": "https://it.wikipedia.org/wiki?curid=767495", "title": "Orchi (trilogia)", "text": "Orchi (\"Orcs: First Blood\") \u00e8 una trilogia fantasy dello scrittore inglese Stan Nicholls, edito in patria tra il 1999 e il 2000 e stampato in Italia da Mondadori nel 2005 (l'ultimo volume \u00e8 uscito nel 2006).\nLa serie si compone di tre libri:\nRacconta le gesta di un manipolo di orchi (i \"Figli del Lupo\") che, in un mondo immaginario chiamato \"Maras-Dantia\" combattono gli umani, dipinti come spietati conquistatori, in un inedito capovolgimento degli archetipi del genere fantasy, che vede solitamente gli orchi come esseri malvagi in continua lotta con gli esseri umani, e questi ultimi, invece, come generosi e nobili.\nStile.\nPunto di forza del romanzo \u00e8 l'inedita rivisitazione dei clich\u00e9 propri del genere fantasy, e lo stravolgimento del normale rapporto uomo-creature mitologiche. Ponendo al centro del romanzo un gruppo di orchi, caratterizzato da un'innata ferocia e un'abilit\u00e0 senza pari nel combattimento, oltre che da uno stile di vita istintivo e barbarico, lo stile della narrazione si adatta, divenendo convulso ed incalzante. Grande spazio viene dato, all'interno della trilogia, alle descrizioni di battaglie, anche piuttosto lunghe, delle quali vengono raccontati\ncon precisione i singoli eventi. Stando ai commenti diffusi dalla stessa casa editrice italiana, questo modo innovativo di raccontare il Fantasy avrebbe creato un nuovo genere, denominato in patria \"Fantasy barbarico\".\nRazze.\nNella trilogia sono presenti innumerevoli razze tipiche della letteratura fantasy. Molte di loro, per\u00f2, si allontanano dagli archetipi classici del genere. Tutte le razze, con l'esclusione degli umani, vengono definite razze antiche, in quanto presenti prima dell'arrivo degli umani su Maras-Dantia. Vengono di seguito presentate quelle pi\u00f9 rilevanti ai fini della trama.\nOrchi.\nProtagonisti della saga, gli orchi sono una razza guerriera, dotata di un talento naturale per le armi ed il combattimento, e animati da una ferocia e da un coraggio che permette loro di gettarsi in battaglia senza timori n\u00e9 rimorsi. Sono anche esseri leali e orgogliosi, fieri del loro stile di vita militaresco. Possiedono una corporatura robusta, muscolosa, sono in media piuttosto alti e privi di capelli o barba. Curiosamente, nel romanzo gli orchi sono ovipari (le loro femmine depongono perci\u00f2 uova) e, stando ad alcuni dialoghi, danno molta poca importanza all'accoppiamento o ai legami sentimentali, dedicando tutta la loro vita alla guerra. A differenza di tutte le altre razze antiche, gli orchi non hanno capacit\u00e0 magiche. Gli orchi del romanzo appaiono dunque molto lontani dalla figura dell'orco tipica del folclore popolare, e sono invece pi\u00f9 vicini ai pi\u00f9 moderni clich\u00e9 fantasy. In particolare, la visione dell'orco come essere un po' brutale e dedito alla guerra, ma dotato comunque di una certa intelligenza, pu\u00f2 essere accomunata a quella propria di alcuni giochi di ruolo, come D&amp;D o, ancor pi\u00f9, a quella del videogioco a sfondo fantasy \"Warcraft\".\nUmani.\nGli umani vengono presentati, nel ciclo, come degli avidi conquistatori, invasori giunti nelle terre di Maras-Dantia con il solo scopo di colonizzare e sfruttarne selvaggiamente le risorse naturali, sconvolgendo cos\u00ec i delicati equilibri magici su cui si fondano i cicli naturali di questa terra. Oltre alla guerra di conquista, il loro arrivo ha portato infatti sconvolgimenti ecologici e climatici, e nuove terribili malattie. Ben lontani dallo stereotipo fantasy (proprio ad esempio di opere quali \"Il Signore degli Anelli\") che li vuole esseri nobili, capaci di eroiche imprese, gli umani del ciclo ricordano invece i protagonisti di molte oscure pagine della storia reale, come i conquistadores del Sudamerica. Parzialmente diversi sono, nel libro, gli umani politeisti, seguaci della religione chiamata Mani, che tentano invece un approccio pacifico e rispettoso verso le razze \"antiche\" e la magia della terra.\nNani.\nI nani vengono descritti come una razza egoista e profittatrice, pronti a dare il loro aiuto al miglior offerente. Nella saga, molti appartenenti a questa razza sono mercenari che combattono al fianco degli umani contro le altre razze per semplice calcolo economico. I nani possiedono la capacit\u00e0 magica della chiaroveggenza.\nNyadd.\nI nyadd sono una razza creata dall'autore, e potrebbero forse essere lontanamente ispirati (come suggerirebbe il nome simile) alle naiadi, creature appartenenti alla mitologia classica. I Nyadd sono una razza acquatica, ferocemente territoriale ed invincibile nel combattimento subacqueo. La loro pelle \u00e8 verde e squamosa.\nGoblin.\nI goblin sono degli umanoidi di color verde, hanno un fisico muscoloso e sono dotati di notevole agilit\u00e0.\nBrownie.\nSono creature allampanate e imperturbabili, nate dall'incrocio tra Elfi e Goblin. Il loro ruolo \u00e8 quello di dragonieri della regina.\nCoboldi.\nSono delle creature di colore grigio verde, non molto muscolosi, ma dotati di grande agilit\u00e0, armati di sciabole e lance molto affilate. La loro altezza va dai 90 ai 120 cm.\nElfi.\nCreature non molto presenti nel romanzo, gli Elfi sono una razza resa schiava da Jennesta, impiegata in genere come servit\u00f9 (nonch\u00e9 come vittime sacrificali per i suoi riti). Sono di costituzione minuta, la loro pelle \u00e8 molto chiara, gli occhi sono leggermente a mandorla e le loro orecchie sono a punta. Dal punto di vista dei membri delle altre razze, \u00e8 difficile distinguere un elfo maschio da una femmina.\nKirgizil.\nSono degli animali simili a lucertole, ma molto pi\u00f9 grandi. La loro pelle \u00e8 bianca, i loro occhi sono viola e hanno lunghi artigli.\nGnomi.\nSono degli umanoidi molto simili ai nani, ma anche pi\u00f9 piccoli di statura. Non sono molto sociali con le altre razze.\nSluagh.\nSono dei demoni che assumono forme di animali di vario genere.\nCentauri.\nSono esseri met\u00e0 cavalli e met\u00e0 umani, fieri e potenti guerrieri.\nImp.\nSimili a dei neonati di umani o nani che fluttuano, esperti nelle varie tecniche di ladrocinio.\nPersonaggi.\nDi seguito, una breve lista dei personaggi pi\u00f9 rilevanti ai fini della trama, divisi per razza:"}
{"id": "767497", "revid": "2083832", "url": "https://it.wikipedia.org/wiki?curid=767497", "title": "Julija Abramovna Dobrovol'skaja", "text": "Biografia.\nHa studiato nel dipartimento di lingue germaniche nell'Universit\u00e0 di Leningrado con Vladimir Propp. Ha lavorato come interprete russo-spagnolo durante la guerra civile nella Spagna negli anni 1938-1939. Nel 1944, nel corso di epurazioni politiche, \u00e8 stata arrestata e condannata a 3 anni di colonia penale, con l'accusa di alto tradimento, in quanto si trovava all'estero. \u00c8 stata poi liberata con l'amnistia nel 1945. Da allora si \u00e8 dedicata allo studio e all'insegnamento.\nIn Unione Sovietica \u00e8 stata docente di lingua italiana (dal 1946) ed ha lavorato come interprete simultaneo e traduttrice italiano-russa, stringendo amicizie con varie figure culturali come Gianni Rodari, Alberto Moravia, Lilja Brik, Renato Guttuso, Lev Razgon.\nNel 1982 ha ottenuto la cittadinanza italiana ed \u00e8 andata ad abitare a Milano, dove ha vissuto fino alla morte. Dal 1983 fino al 2003 \u00e8 stata docente di Lingua e letteratura russa presso le universit\u00e0 di Trieste, Trento, Milano, Venezia. Nel 2006 le \u00e8 stata attribuita la cittadinanza onoraria della citt\u00e0 di Arezzo come \"protagonista della cultura russa in Italia, la porta attraverso la quale, complici le traduzioni, sono passati autori che sarebbero rimasti proibiti e sconosciuti\".\nA lei nel 1997 Marcello Venturi ha dedicato un libro, \"Via Gorkij 8 interno 106\" (il suo ex indirizzo a Mosca).\nIl 25 settembre 2014 ottiene per decreto del presidente della Repubblica Italiana un assegno straordinario di vitalizio quantificato in 24.000 euro annui secondo la Legge Bacchelli.\nRiposa in un colombaro del Cimitero Maggiore di Milano.\nPubblicazioni.\n\u00c8 l'autrice di libri fondamentali per gli studenti dell'italiano in Russia e del russo in Italia:\nNel 2002 ha compiuto e pubblicato il \"Dizionario russo-italiano e italiano-russo\" (Hoepli) per gli slavisti italiani.\nNel 2006 ha scritto \"Post Scriptum. Memorie. O quasi\" (Cafoscarina)\nPremi e riconoscimenti.\nNel 1976 e nel 1987 \u00e8 stata insignita del Premio della Cultura della Presidenza del Consiglio dei ministri d'Italia."}
{"id": "767503", "revid": "1305772", "url": "https://it.wikipedia.org/wiki?curid=767503", "title": "Babylon by Bus", "text": "Babylon by Bus \u00e8 un doppio album dal vivo di Bob Marley &amp; The Wailers, pubblicato nel 1978. Le tracce del disco (con due eccezioni) vennero registrate nelle date di Parigi dei \"Kaya Tour\" che si tennero il 25 il 26 e il 27 giugno del 1978.\nLa copertina originale dell'LP che riproduce un'immagine di un autobus, era sagomata e con i quattro finestrini ritagliati che rivelavano le immagini interne.\nDi pregevole realizzazione tecnica, \u00e8 tuttora considerato uno dei migliori album live di musica reggae.\nTracce.\nTutte le canzoni sono scritte da Bob Marley eccetto ove indicato.\nDisco 1.\nLato A\nLato B\nDisco 2.\nLato A\nLato B"}
{"id": "767510", "revid": "76963", "url": "https://it.wikipedia.org/wiki?curid=767510", "title": "Nicola Fabrizi", "text": "Biografia.\nFabrizi \u00e8 figlio dell'avvocato Ambrogio e dalla nobile ferrarese Barbara Piretti, e fratello maggiore di Paolo, Carlo e Luigi.\nSi vuole la famiglia paterna essere originaria di Sassi.\nSi diplom\u00f2 notaio e studi\u00f2 giurisprudenza a Modena. Nel febbraio 1831 prese parte all'insurrezione di Ciro Menotti e cacciato il duca fu posto al comando del reggimento di fanteria leggera contro gli austriaci. Sconfitti, fu arrestato e incarcerato a Venezia. \nFu liberato l'anno successivo; ripar\u00f2 a Marsiglia, dove si avvicin\u00f2 al pensiero di Giuseppe Mazzini e alla sua Giovine Italia. Qui conobbe Luigi Orlando, appartenente alla famiglia Orlando, diventando amico e compagno di tante battaglie per l'unificazione d'Italia. Espulso dalla Francia nel 1834 ripar\u00f2 in Svizzera e prese parte col grado di capitano alla fallita spedizione di Savoia. \nAndato esule in Spagna, prese parte in Catalogna alla guerra civile tra carlisti e cristini (di tendenza liberale), con quest'ultimi, come addetto allo stato maggiore del reggimento di \"Cazadores de Oporto\".\nLe rivolte in Sicilia.\nRichiamato dalle rivolte nel sud est della Sicilia del 1837 scoppiate per un'epidemia colerica, si rec\u00f2 a Malta e qui fond\u00f2 la Legione italica, un'organizzazione che avrebbe dovuto capeggiare un movimento di guerriglia, stabilendo la sua base operativa nel Sud Italia, lontano da Mazzini. Fabrizi si concentr\u00f2 essenzialmente sulla Sicilia, dove fino al 1841 strinse una fitta rete di rapporti e collegamenti, mentre Mazzini ritenne poco opportuno intervenire per la paura che i Siciliani avrebbero avviato una secessione dal regno delle due Sicilie senza poi volersi unificare al futuro regno d'Italia. Nel 1843 fall\u00ec un'insurrezione che aveva tentato in Romagna e nei ducati. Scoppiata la rivoluzione siciliana del 1848 si rec\u00f2 a Messina dove il governo provvisorio gli riconobbe il grado di colonnello ma presto, deluso dalla scelta monarchica di Ruggero Settimo e Vincenzo Fardella, si spost\u00f2 nel Lombardo Veneto dove fu colonnello addetto allo stato maggiore del generale napoletano Guglielmo Pepe e nel 1849 prese parte alla difesa di Roma combattendo contro i francesi e i borbonici.\nNel 1853 torn\u00f2 a Malta dove ebbe un fitto scambio letterario con Rosolino Pilo e strinse rapporti con un altro esule siciliano Matteo Raeli e insieme dall'isola britannica nel 1860 tennero i contatti e organizzarono la rivolta nel Val di Noto.\nCon Garibaldi.\nNoto \u00e8 il suo telegramma cifrato da lui inviato da Malta il 26 aprile 1860 per sollecitare Garibaldi alla partenza informandolo degli esiti della rivolta della Gancia. Dopo lo sbarco dei Mille arriv\u00f2 il 1\u00ba giugno nel Sudest della Sicilia con un gruppo di esuli siciliani, costitu\u00ec il battaglione dei \"Cacciatori del Faro\" di 300 uomini e congiuntosi con le truppe garibaldine, combatt\u00e9 a Milazzo e all'assedio di Messina facendosi apprezzare da Garibaldi. Cos\u00ec il dittatore lo promosse generale d'armata, e ne fece i primi d'agosto il suo comandante militare di Messina. Fu da met\u00e0 settembre ministro della Guerra nella prodittatura di Antonio Mordini. Il 30 novembre dopo essersi dimesso anche dall'esercito meridionale, se ne torn\u00f2 a Malta e il non essere stato eletto nel gennaio 1861 alle elezioni per la Camera nel collegio di Augusta nelle file della sinistra, lo distacc\u00f2 ancor pi\u00f9 da loro.\nDeputato del Regno.\nRiusc\u00ec nel dicembre di quell'anno ad approdare finalmente alla Camera, eletto deputato nelle suppletive, nel collegio di Trapani. Nel 1862 fu arrestato per breve tempo perch\u00e9 ritenuto responsabile di un tentativo rivoluzionario in Aspromonte.\nFu rieletto Deputato del Regno d'Italia per otto legislature, eletto a Trapani, Messina e poi a Modena fino alla morte.\nCombatt\u00e9 ancora al fianco di Garibaldi in Trentino, nel 1866 come capo di Stato Maggiore del Corpo Volontari Italiani e con il grado di generale nella Battaglia di Mentana nel 1867.\nMassone, fu membro della loggia romana \"Propaganda massonica\" del Grande Oriente d'Italia e gli \u00e8 tuttora intitolata la Loggia Nicola Fabrizi di Modena, sempre del Grande Oriente d'Italia, Palazzo Giustiniani.\nIl monumento a lui dedicato nella natia Garfagnana.\nScolpito da Antonio Allegretti, fu collocato al riparo della Rocca Ariostesca di Castelnuovo di Garfagnana nel 1888 per volont\u00e0 della Societ\u00e0 Operaia: all'inaugurazione erano presenti, tra gli altri, il deputato Paolo Fabrizi (nipote del nostro), Antonio Mordini e Menotti Garibaldi, che tenne l'orazione.\nSpostato davanti alle scuole medie nel secondo dopoguerra, \u00e8 stato ricollocato nella sede originale nell'aprile 2001.\nLapide commemorativa.\nIn un palazzetto di via Mancini, a Catania, fu posta una lapide marmorea:"}
{"id": "767511", "revid": "1573940", "url": "https://it.wikipedia.org/wiki?curid=767511", "title": "Martin Doktor", "text": "Ha vinto due medaglie d'oro, nel C1\u00a0500\u00a0m e nel C1\u00a01000\u00a0m alle Olimpiadi di . Ha vinto anche due titoli mondiali e due europei."}
{"id": "767513", "revid": "13964", "url": "https://it.wikipedia.org/wiki?curid=767513", "title": "Bentheshina", "text": ""}
{"id": "767514", "revid": "458786", "url": "https://it.wikipedia.org/wiki?curid=767514", "title": "Octavio Fantoni", "text": "Biografia.\nOctavio Fantoni nasce a Belo Horizonte il 4 aprile 1907, secondo della dinastia dei Fantoni.\n\u00c8 il cugino dei 3 fratelli calciatori, ovvero: Jo\u00e3o, Leon\u00edzio e Orlando.\nCarriera.\nClub.\nArriva in Italia, acquistato dalla Lazio proveniente dalla Palestra Italia insieme al cugino Jo\u00e3o (Fantoni I) nella stagione 1930-1931 (l'anno successivo li raggiunger\u00e0 anche Leon\u00edzio - detto Fantoni III o Niginho - fratello di Jo\u00e3o). Fin dall'inizio della sua carriera con i capitolini diventa subito titolare inamovibile.\nCon la Lazio salta pochissime partite fino al fatale 20 gennaio 1935, quando, in una partita contro il , si ferisce al naso. Non sembra nulla di grave e invece viene colpito da un'infezione che, dopo due settimane di tremende sofferenze, lo conduce alla morte l'8 di febbraio, lasciando due figlie, di sette ed otto anni, che avevano da poco perso anche la madre. Nella successiva partita contro il Livorno, i biancocelesti, privi dei due cugini Juan e Leonisio, si impongono per 2-0.\nIl suo bilancio complessivo con la Lazio \u00e8 di 107 presenze di campionato e 4 gol.\nNazionale.\nGrazie alle sue origini toscane, viene anche convocato ed impiegato una volta in Nazionale il 25 marzo 1934 nell'incontro vinto contro la Grecia per 4-0."}
{"id": "767522", "revid": "1901340", "url": "https://it.wikipedia.org/wiki?curid=767522", "title": "Griffolino d'Arezzo", "text": "Il poeta fiorentino lo colloca nell'ottavo girone, dei fraudolenti, decima bolgia dei falsari, in particolare tra i falsari di metalli, facendogli dichiarare il suo peccato di alchimia.\nDi lui si hanno alcune citazioni in alcuni documenti storici: fu iscritto alla societ\u00e0 dei Toschi a Bologna nel 1258 e venne giustiziato come eretico prima del 1272, tramite arsura, probabilmente a Siena.\nDante gli fa raccontare in prima persona una sorta di novella circa la sua fine, dovuta alla promessa non mantenuta di far librare in volo il nobile senese Albero, che si infuri\u00f2 e tramite il vescovo lo fece accusare di eresia e ardere."}
{"id": "767523", "revid": "1573940", "url": "https://it.wikipedia.org/wiki?curid=767523", "title": "Slavom\u00edr K\u0148azovick\u00fd", "text": "Ha vinto una medaglia d'argento nel C1 500\u00a0m alle Olimpiadi di Atlanta 1996."}
{"id": "767529", "revid": "599013", "url": "https://it.wikipedia.org/wiki?curid=767529", "title": "Antonel Bor\u0219an", "text": "Ha vinto una medaglia d'argento nel C2\u00a01000\u00a0m alle Olimpiadi di Atlanta 1996 in coppia con Marcel Gl\u0103van."}
{"id": "767530", "revid": "1573940", "url": "https://it.wikipedia.org/wiki?curid=767530", "title": "Marcel Gl\u0103van", "text": "Ha vinto una medaglia d'argento nel C2\u00a01000\u00a0m alle Olimpiadi di Atlanta 1996 in coppia con Antonel Bor\u0219an. Negli ultimi anni della sua carriera ha rappresentato la Spagna. Ora si \u00e8 ritirato."}
{"id": "767531", "revid": "18191", "url": "https://it.wikipedia.org/wiki?curid=767531", "title": "Castellammare di Stabia (cantiere)", "text": ""}
{"id": "767538", "revid": "1354930", "url": "https://it.wikipedia.org/wiki?curid=767538", "title": "Pietro Aymo", "text": "Carriera.\nProfessionista dal 1909 al 1926, era fratello minore di Bartolomeo; in carriera ebbe un ruolo di secondo piano, ottenendo solo alcuni piazzamenti di rilievo ed una vittoria di tappa al Giro dei Tre Mari. Fu terzo alla Roma-Napoli-Roma nel 1909, secondo al Giro del Piemonte del 1910, terzo al Giro della Romagna 1912 e nel Giro dei Tre Mari del 1920. Partecip\u00f2 a nove edizioni del Giro d'Italia tra il 1910 ed il 1923, classificandosi al sesto posto nel 1922."}
{"id": "767539", "revid": "4106", "url": "https://it.wikipedia.org/wiki?curid=767539", "title": "Pietro Aimo", "text": ""}
{"id": "767542", "revid": "2048388", "url": "https://it.wikipedia.org/wiki?curid=767542", "title": "Philippe Billy", "text": "Carriera.\nCresce nelle giovanili del Laval, con cui totalizza 10 presenze nella seconda divisione francese nel 2000-2001. Nella stagione seguente \u00e8 acquistato dal Lecce, con cui esordisce in Serie A il 3 febbraio 2002 in Lecce-Roma (1-1) e colleziona in totale 8 presenze. Con la retrocessione del club, nel 2002-2003 colleziona 4 presenze in Serie B prima di essere ceduto in prestito al Bastia, squadra della Ligue 1 francese (4 presenze).\nNella stagione 2003-2004 totalizza 3 presenze in Serie A per poi passare in prestito al Mons (34 presenze nella massima serie belga). Nella stagione 2005-2006 scende in campo in due occasioni in Serie A con il Lecce e nel 2006 fa ritorno al Laval, nella terza divisione transalpina.\nNel 2007 passa al Brest in Ligue 2 e dal 2010 al Montreal Impact."}
{"id": "767548", "revid": "599013", "url": "https://it.wikipedia.org/wiki?curid=767548", "title": "Alessandro Ferri", "text": "\u00c8 una delle bandiere della Lazio a cavallo della Seconda guerra mondiale. La sua carriera, infatti, si svolge pressoch\u00e9 interamente con i colori biancocelesti, con un trasferimento alla Roma nel 1949 e la chiusura della carriera alla .\nCaratteristiche tecniche.\nEra un difensore mancino.\nCarriera.\nApprodato al vivaio laziale, dopo aver fatto tutta la trafila (pulcini, ragazzi, allievi e riserve), esord\u00ec in Serie A a neppure diciotto anni, nel derby giocato a Testaccio il 15 gennaio 1939, e vinto dalla formazione biancoceleste per 2-0 con reti di Benedicto Zacconi e Umberto Busani. A partire dalla stagione 1941-1942 Ferri divenne titolare. Nell'ultimo campionato giocato in maglia laziale segn\u00f2 la sua unica rete, il 30 novembre 1947 in Lazio-Atalanta 1-1. Nel 1945 ebbe una parentesi nell'Audace Football Club di Taranto, giocando il Torneo misto pugliese.\nNel 1948 si trasfer\u00ec sull'altra sponda del Tevere, andando ad indossare la maglia della Roma. Dopo due stagioni in giallorosso and\u00f2 a chiudere la sua carriera a Reggio Calabria nelle file della , disputando due stagioni in Serie C.\nIn carriera ha totalizzato complessivamente 167 presenze e 2 reti in Serie A.\nAllenatore.\nNella stagione 1964-1965 ha allenato il Cassino."}
{"id": "767551", "revid": "76963", "url": "https://it.wikipedia.org/wiki?curid=767551", "title": "Makoto Shinkai", "text": "Biografia.\nDopo aver frequentato la facolt\u00e0 di letteratura giapponese all'universit\u00e0, decide di dedicarsi alla sua passione giovanile per quegli anime, manga e romanzi che ha amato dalle scuole medie, creando completamente da solo le sue opere. A partire da \"5 cm al secondo\", comunque, si avvale dell'aiuto di un pur minimo staff, mantenendo comunque il controllo totale sia del lato artistico sia tecnico dell'opera che sta realizzando.\nShinkai \u00e8 un grande appassionato delle opere di Hayao Miyazaki (in particolare del film \"Laputa - Castello nel cielo\"), tanto che alcune riviste di settore lo identificano come suo erede artistico. In un'intervista ha dichiarato che probabilmente i libri di Haruki Murakami, di cui \u00e8 un grande fan, hanno influenzato il suo stile narrativo.\nShinkai dopo l'universit\u00e0 inizia a lavorare come grafico per la Falcom, una societ\u00e0 di videogiochi, in quel periodo realizza la sua prima opera, \"Kanojo to kanojo no neko\", un cortometraggio animato del 1999 filmato in bianco e nero. L'OAV mostra la giornata di un gatto e della sua giovane padrona vista dagli occhi dell'animale. Quest'opera di debutto ha conquistato diversi premi internazionali nella sua categoria, come il gran premio del DoGA CG Animation del 2000.\nDopo aver vinto il premio Grand Prize, Shinkai inizi\u00f2 a pensare a un seguito mentre continuava a lavorare come disegnatore per la compagnia di videogiochi Falcom. Qualche mese dopo, nel giugno del 2000, Shinkai ebbe l'ispirazione per , disegnando una ragazza in un pozzo che afferra un cellulare. Qualche tempo dopo venne messo sotto contratto da Mangazoo, che gli offr\u00ec di lavorare con lui, sovvenzionandolo cosicch\u00e9 potesse trasformare la sua idea in un anime che potesse essere venduto. Nel maggio 2001 Shinkai lasci\u00f2 il suo lavoro alla Falcom per iniziare a lavorare a \"Voices of a Distant Star\". In un'intervista Shinkai ha dichiarato che la produzione prese attorno ai sette mesi di \"vero lavoro\".\nA \"La voce delle stelle\" segu\u00ec il film di 90 minuti , che venne distribuito in tutto il Giappone il 20 novembre 2004, ricevendo critiche positive, premi e riconoscimenti.\nIl successivo progetto di Shinkai fu , che ebbe la \"premi\u00e9re\" il 3 marzo 2007. Il film consiste in tre cortometraggi intitolati \"\u014ckash\u014d\", \"Cosmonaut\" e \"5 Centimeters per Second\". La durata totale \u00e8 di circa un'ora. Nel settembre del 2007 venne realizzato uno spot televisivo per il principale quotidiano di Nagano, \"Shinano Mainichi Shinbun\", animato da Makoto Shinkai.\nParallelamente ai propri progetti individuali, Shinkai lavora come assistente all'animazione di visual novel per la Minori.\nShinkai trascorse il 2008 a Londra, riposandosi dopo il completamento di \"5 cm al secondo\". Torn\u00f2 in Giappone nel 2009 per iniziare a lavorare sul suo progetto successivo. Pubblic\u00f2 due disegni concettuali per questo film nel dicembre del 2009. Shinkai constat\u00f2 che questo film sarebbe stato il suo pi\u00f9 lungo film d'animazione fino ad allora e descrisse la storia come un \"vivace\" film animato con avventura, azione e romanticismo, incentrato su una ragazza allegra e briosa in un viaggio per dire \"addio\". Nel novembre 2010, rivel\u00f2 che il suo futuro lavoro (oggi conosciuto in Italia come \"Viaggio verso Agartha\") si sarebbe intitolato \"Children Who Chase Lost Voices\" invece che \"Deep Below\". Un teaser trailer venne distribuito il 9 novembre e il film fu distribuito il 7 maggio 2011.\nI suoi lavori successivi furono proiettato per la prima volta il 10 febbraio 2013 e distribuito il 31 maggio dello stesso anno.\nIl film , distribuito il 26 agosto 2016, \u00e8 stato riconosciuto dalla critica con acclamazione, lodato per la sua animazione e l'impatto emozionale, ed \u00e8 stato inoltre un successo commerciale, diventando il quarto film con l'incasso pi\u00f9 alto di tutti i tempi in Giappone e, a partire dal 16 gennaio 2017, il film anime con l'incasso pi\u00f9 alto di tutti i tempi sorpassando di Hayao Miyazaki.\nNel 2019 prende parte alla realizzazione del film Weathering with you (Tenki no ko), distribuito in Giappone dal 19 luglio dello stesso anno, il quale contiene riferimenti al film Your Name. In Italia questo film venne proiettato dal 14 al 16 ottobre 2019.\nRiconoscimenti.\nAnnie Award"}
{"id": "767553", "revid": "485987", "url": "https://it.wikipedia.org/wiki?curid=767553", "title": "Albero da Siena", "text": "Di lui si hanno poche notizie storiche, ma venne citato da Dante nell'Inferno (XXIX, 109-120).\nDi lui si hanno alcune citazioni in alcuni documenti storici che vanno dal 1288 al 1294. La sua famiglia doveva essere molto ricca perch\u00e9 lo troviamo tra i finanziatori della banca dei Bonsignori con la cospicua somma di mille e duecento fiorini.\nDante lo fa nominare dall'alchimista Griffolino d'Arezzo, in un canto dedicato in larga parte alla \"vaghezza\" dei senesi. Lo stesso Griffolino racconta a mo' di novella come egli disse per gioco al nobiluomo di saper volare, e Albero lo costrinse allora a insegnargli tale arte, ma per via della promessa non mantenuta si infuri\u00f2 e, tramite il vescovo, fece accusare il povero Griffolino di eresia e ardere vivo. \nAlcuni hanno identificato questo personaggio con quell'Alberto protagonista delle novelle dalla alla di Franco Sacchetti, ma, sebbene i personaggi abbiano tratti in comune, non ci sono elementi sufficienti per stabilire con certezza questa connessione."}
{"id": "767555", "revid": "36426", "url": "https://it.wikipedia.org/wiki?curid=767555", "title": "Grifolino d'Arezzo", "text": ""}
{"id": "767557", "revid": "6923", "url": "https://it.wikipedia.org/wiki?curid=767557", "title": "Celera Genomics", "text": "La Celera Genomics \u00e8 un'azienda statunitense fondata nel 1998 da Craig Venter, con lo scopo di sequenziare il genoma umano.\nNel febbraio 2001 pubblic\u00f2 l'articolo con i risultati del sequenziamento sulla prestigiosa rivista \"Science\", anticipando il consorzio internazionale detto \"Progetto Genoma Umano\". l'azienda si occupa di diagnostica molecolare, offrendo servizi di analisi avanzata ad altri laboratori.\nIl fondatore dell'azienda \u00e8 uno dei cinque donatori del DNA usato per il sequenziamento e pu\u00f2 cos\u00ec vantarsi di essere uno dei pochissimi uomini al mondo con il proprio genoma totalmente sequenziato."}
{"id": "767559", "revid": "729019", "url": "https://it.wikipedia.org/wiki?curid=767559", "title": "Namesys", "text": "Namesys \u00e8 stata un'azienda californiana, con sede a Oakland, fondata e diretta in passato da Hans Reiser. Il suo prodotto principale \u00e8 il file system ReiserFS, giunto ormai alla versione 4.\nL'azienda \u00e8 stata venduta da Reiser per riuscire a pagare le spese processuali, in quanto primo sospettato dell'omicidio di sua moglie (vedi Hans Reiser). Il sito dell'azienda non \u00e8 pi\u00f9 raggiungibile dall'ottobre del 2007."}
{"id": "767564", "revid": "765341", "url": "https://it.wikipedia.org/wiki?curid=767564", "title": "Stricca", "text": "Stricca \u00e8 un personaggio dell'Inferno di Dante (XXIX 125-126).\nEgli viene citato da Capocchio, un alchimista che nella decima malebolgia \u00e8 condannato a soffrire la lebbra. Lo stile dell'episodio \u00e8 comico-popolare con Dante e Capocchio che, dopo una novella amara del dannato Griffolino d'Arezzo, stanno parlando della \"vaghezza\" dei senesi.\nIl tono \u00e8 ironico e sottolinea che \"tranne Stricca\" furono tutti vani, ma il riferimento a Stricca e alle sue presunte \"oculate spese\" doveva suonare comicamente assurdo agli antichi lettori.\nOggi per\u00f2 non conosciamo con esattezza chi sia questo Stricca: secondo alcuni commentatori antichi egli era Stricca di Giovanni de' Salimbeni, di ricchissima e potente famiglia, podest\u00e0 di Bologna nel 1276 e capitano del popolo della stessa citt\u00e0 nel 1286; altri lo indicano come Stricca dei Tolomei, frate godente documentato a Siena nel 1294. Forse si tratta del primo personaggio, perch\u00e9 al verso successivo viene citato Niccol\u00f2 dei Salimbeni che fu suo fratello."}
{"id": "767567", "revid": "287204", "url": "https://it.wikipedia.org/wiki?curid=767567", "title": "Blognovel", "text": "Blognovel (o \"blog novel\", \"blog fiction\") \u00e8 una forma di scrittura creativa che prevede l'utilizzo del blog come mezzo di pubblicazione per raggiungere i lettori. Sostanzialmente con tale termine si intende un romanzo o una serie di racconti che si sviluppano in pi\u00f9 episodi su un blog, al pari di un moderno romanzo d'appendice.\nLe origini.\nI romanzi a puntate hanno una lunga tradizione, che pu\u00f2 essere fatta risalire, grazie ai \"feuilleton\" tra la fine del XVIII secolo, il XIX secolo e i primi decenni del XX secolo, periodo in cui le riviste letterarie hanno conosciuto la maggior fortuna, in particolare nella stampa popolare in Francia e in Inghilterra. Il suo inventore fu Louis-Fran\u00e7ois Bertin, direttore del Journal des D\u00e9bats.\nFra gli esempi celebri possono essere ricordati alcuni romanzi di Charles Dickens, la serie di Sherlock Holmes di Sir Arthur Conan Doyle, \"Gli ambasciatori\" di Henry James, \"I miserabili\" di Victor Hugo, \"I misteri di Parigi\" di Eug\u00e8ne Sue, ma anche \"I tre moschettieri\" di Alexandre Dumas padre e molti altri.\nAnche in Italia non mancano esempi celebri, primo fra tutti, sicuramente Carlo Collodi con il suo \"Pinocchio\" o Emilio Salgari con la sua produzione relativa a Sandokan o al Corsaro Nero.\nForma e stile.\nAppoggiandosi alla struttura propria dei blog, ogni parte dell'opera pu\u00f2 essere suddivisa in uno o pi\u00f9 post, proponendo spesso una struttura narrativa autonoma per ogni episodio con un proprio sviluppo, un climax ed un finale. \nLa blognovel, data la sua particolare collocazione, cerca un confronto diretto con il pubblico e, il pi\u00f9 delle volte, i commenti di altri blogger e/o visitatori possono essere utili indicazioni per l'autore nello sviluppo della storia. Diversamente dai \"cadavre \u00e9xquis\" (o cadaveri eccellenti) per\u00f2 le blognovel non sono testi aperti, quindi i diritti dell'opera restano all'autore del testo, mentre i commenti, anche se funzionali allo sviluppo della trama, non rivestono altra funzione che quella di suggerimento.\n\u00c8 evidente come la vita dinamica del mondo moderno, costringa gli scrittori della rete ed i blogger a rivedere il loro approccio alla letteratura, preferendo sovente episodi brevi e concisi, spesso a base umoristica e di argomento leggero. \nCi\u00f2 nonostante non mancano i tentativi pi\u00f9 arditi come quello di David Wellington che nel 2004, fa uscire a puntate, nel blog \"Brokentype\" dell'amico \"Alex Lencicki\", Monster Island, primo romanzo della trilogia Monster, pubblicata interamente in rete e solo successivamente riproposta anche attraverso l'editoria tradizionale.\nRealt\u00e0 o finzione?\nIl confine tra \"vita vera\" e \"finzione\" \u00e8 spesso molto labile e, sfruttando questo, molte blognovel preferiscono assumere la forma di falsi blog mantenuti da personaggi inesistenti che propongono le proprie altrettanto inventate vicende online, quali normali utenti.\nAlcune blognovel non-fiction, in ci\u00f2, arrivano a presentare situazioni e personaggi elaborati con cura e amore del dettaglio al punto da rendere difficilmente riconoscibile la loro stessa identit\u00e0 nel Web, e impedendo, in ci\u00f2, di produrre precise stime sulle percentuali di diari online che raccontano la vita dell'autore e di quelli che presentano personaggi inventati.\nAltre adottano uno stile ritrattistico, tentando di rappresentare situazioni inventate in vite di persone realmente esistenti, a offrire una sorta di satira, come nel caso de \"The Secret Diary of Steve Jobs\", curato da Daniel Lyons, senior editor per la rivista Forbes.\nNel campo della teoria critica e della letteratura, le blognovel hanno stabilito in questo modo una conversazione con il concetto di Roland Barthes riguardo all'\"effetto del reale\" (effet de r\u00e9el), che definisce come l'accumulo di ridondanti, superflui e minuti dettagli all'interno di un romanzo che non seguono la trama riescono a renderlo pi\u00f9 verosimile.\nRiconoscimento in rete.\nQuello delle blognovel \u00e8 un formato ancora non pienamente riconosciuto dagli amanti della lettura che si ritrovano in Rete e nonostante abbia generato concreto interesse, non \u00e8 ancora equiparato ad una produzione cartacea."}
{"id": "767569", "revid": "287204", "url": "https://it.wikipedia.org/wiki?curid=767569", "title": "Buono ordinario del tesoro", "text": "Un buono ordinario del tesoro (BOT) \u00e8 un'obbligazione zero-coupon, ovvero un titolo senza cedola, di durata inferiore o uguale ai 12 mesi, emesso dal Governo italiano allo scopo di finanziarne il debito pubblico.\nEmissione.\nLo Stato emette i BOT tramite aste, dette \"aste competitive\", cui possono partecipare solo gli intermediari finanziari, che operano per conto dei loro clienti. Tali aste avvengono in mercati regolamentati quali il MOT (Mercato telematico delle obbligazioni e dei titoli di Stato), per lotti da 1.000 \u20ac o multipli, ed il MTS (mercato telematico dei titoli di Stato), per lotti superiori o uguali a 2,5 milioni di euro. I titoli sono assegnati agli intermediari che hanno proposto le offerte pi\u00f9 vantaggiose per lo Stato, ossia un prezzo d'acquisto pi\u00f9 alto.\nLa duration (o durata media finanziaria) del BOT \u00e8 pari alla sua vita residua, come per ogni titolo zero coupon. I BOT possono essere acquistati a partire da un taglio minimo nominale di 1.000 euro e a seguire con multipli di tale cifra.\nDurata.\nNormalmente la durata delle emissioni \u00e8 pari a tre, sei e dodici mesi anche se lo Stato si riserva di emettere titoli con durate diverse. Sono stati emessi titoli con durata pari a due mesi e uno con durata pari a 136 giorni (regolamento 15 febbraio - scadenza 30 giugno 2008).\nPer i BOT a tre mesi e a dodici mesi il giorno d'asta \u00e8 il 15 di ogni mese, mentre per i BOT a sei mesi il giorno d'asta \u00e8 la fine mese.\nCalcolo del rimborso.\nIl BOT viene rimborsato \"alla pari\" cio\u00e8 il valore di rimborso coincide con il valore nominale del titolo, pari a 100. Il titolo viene emesso senza cedola e quindi il rendimento \u00e8 dato dalla differenza tra il valore di rimborso (valore nominale) e il prezzo di emissione, che \u00e8 \"sotto la pari\", vale a dire inferiore al valore nominale.\nUtilizzando la formula del montante in capitalizzazione semplice e ricavando il rendimento del titolo r si ottiene:\ndove VR \u00e8 il valore di rimborso, VE il valore di emissione e t il tempo in anni. Per un BOT ad un anno, ad esempio, se il valore di emissione \u00e8 pari a 97 si ha: \nSe il titolo ha durata inferiore all'anno il rendimento si ottiene dalla formula: \ncon N uguale al numero di giorni di durata dell'operazione.\nIn Italia la tassazione su tali titoli \u00e8 fissata al 12,50%. Ci\u00f2 significa che il tasso di rendimento \"r\" di cui sopra \u00e8 da intendersi lordo dell'imposizione fiscale.\nQuindi nell'ipotesi di poter acquistare un bot (il lotto minimo \u00e8 1000 euro) spendendo 97,60 \u20ac alla scadenza di un anno si otterr\u00e0 100\u20ac con un guadagno netto di 100-97,6=2,4\u20ac - commissioni e spese bancarie\nLe commissioni.\nLe recenti norme sulla trasparenza bancaria hanno individuato le commissioni massime che le banche possono applicare alla propria clientela:\nRendimento lordo dei BOT annuali in Italia.\nTabella elaborata utilizzando la media del rendimento lordo semplice dei BOT annuali elaborato da Banca d'Italia. La forbice del rendimento netto sarebbe severamente ridotta a fronte dei corrispondenti dati sull'inflazione. \nDati riferiti all'asta di dicembre di ogni anno. Il dato del 2006 si riferisce all'asta del 15 novembre 2006."}
{"id": "767576", "revid": "486946", "url": "https://it.wikipedia.org/wiki?curid=767576", "title": "Shetland sheepdog", "text": ""}
{"id": "767577", "revid": "486946", "url": "https://it.wikipedia.org/wiki?curid=767577", "title": "Pastore delle Shetland", "text": ""}
{"id": "767578", "revid": "767487", "url": "https://it.wikipedia.org/wiki?curid=767578", "title": "Niccol\u00f2 dei Salimbeni", "text": "Biografia.\nEgli viene citato a proposito dei \"vani senesi\" da Capocchio, un alchimista che nella decima Malebolgia \u00e8 condannato a soffrire la lebbra. Lo stile dell'episodio \u00e8 comico-popolare con Dante e Capocchio che, dopo una novella amara del dannato Griffolino d'Arezzo, stanno parlando dei senesi e Capocchio ha iniziato un'ironica lista di personaggi della cosiddetta \"brigata spendereccia\" che fecero \"\"oculate\" spese\".\nNon si hanno molte notizie storiche su questo personaggio: nel 1311 era in Lombardia tra i \"Grandi\" assieme a Arrigo VII.\nDante riferisce come egli \"discoverse\" il costoso vizio dei chiodi di garofano, allora costosissima spezia importata dall'oriente, e lo \"appicc\u00f2\" all'\"orto\", probabilmente una metafora colorita per indicare Siena. Gli antichi commentatori poi su questi versi cucirono la storia di come egli adorasse questa erba per condire le carni e arrivasse anche a usarla al posto della brace per cuocere gli arrosti della cacciagione (Benvenuto da Imola).\nAltri commentatori per\u00f2 indicano nel \"Niccol\u00f2\" del passo dantesco un'altra figura, il banchiere Niccol\u00f2 dei Bonsignori, anche se l'identificazione con il Salimbeni potrebbe essere avvalorata anche dalla presenza di un fratello di Niccol\u00f2, tale Stricca, pure citato pochi versi prima in questo canto."}
{"id": "767587", "revid": "92723", "url": "https://it.wikipedia.org/wiki?curid=767587", "title": "Roberto Masi", "text": "Biografia.\nEsponente del primitivismo italiano, quando inizi\u00f2 ventiduenne nel 1962 la sua attivit\u00e0 di pittore dipingeva piccoli frammenti di un cavallo o di una casa. Da allora egli segu\u00ec un cammino rettilineo arrivando a possedere uno stile proprio.\nLa sua immagine \u00e8 plastica e gli elementi figurali che vi intervengono trovano un equilibrio elementare nella loro massa. Il mondo di Masi \u00e8 antitetico a quello espressionistico.\nNei suoi dipinti i volti rimangono atoni, inespressivi, impacciati; dai paesaggi \u00e8 bandita ogni forma di dissoluzione, i cieli non si lacerano di nubi e la luce evidenzia un generale delirio d'immobilit\u00e0 scesa in un realismo quasi magico."}
{"id": "767590", "revid": "584834", "url": "https://it.wikipedia.org/wiki?curid=767590", "title": "N5 National Route", "text": ""}
{"id": "767597", "revid": "7077", "url": "https://it.wikipedia.org/wiki?curid=767597", "title": "Brigata spendereccia", "text": "La Brigata spendereccia (o \"godereccia\") era una compagnia di giovani ricchi e scialacquatori che fior\u00ec a Siena nella seconda met\u00e0 del Duecento. Questa associazione di amici perditempo \u00e8 citata da alcuni poeti quali Dante Alighieri, Guido Cavalcanti e Boccaccio, il quale dedic\u00f2 loro la della sesta giornata del \"Decameron\".\nEssi erano dodici giovani provenienti dalle pi\u00f9 nobili e ricche famiglie di Siena che riunirono i loro averi e si diedero alla bella vita e alle folli spese: Benvenuto da Imola racconta che in due anni essi spesero , una cifra che rapportata semplicemente al valore aureo del fiorino corrisponde a una somma attuale tra i dodici e i quindici milioni di euro.\nPare che avessero redatto tanto di statuto nel quale misero come obiettivo la fine dei loro denari e che una volta raggiunto, essi si sciolsero. La casa in cui ebbero sede venne detta \"la Consuma\", ed \u00e8 un edificio che esiste ancora oggi in via Garibaldi a Siena.\nTra i giovani di questa brigata alcuni vi includono dei personaggi citati da Dante nel Canto XXIX dell'Inferno quali Stricca e Niccol\u00f2 dei Salimbeni, Niccol\u00f2 dei Bonsignori, Bartolomeo dei Folcacchieri detto l'Abbagliato, Caccianemico d'Asciano e quel Lano da Siena citato tra gli scialacquatori (Inf. XIII, 120-121).\nIl poeta Folg\u00f3re da San Gimignano cant\u00f2 di una \"brigata nobile e spendereccia\" ma di diversa collocazione cronologica che non \u00e8 compatibile con quella dantesca: segno che forse a Siena, allora all'apogeo della sua ricchezza e potenza, ben pi\u00f9 di Firenze e le altre citt\u00e0 toscane, di tali brigate ve ne erano anche due o pi\u00f9."}
{"id": "767598", "revid": "36426", "url": "https://it.wikipedia.org/wiki?curid=767598", "title": "Niccol\u00f2 de' Salimbeni", "text": ""}
{"id": "767601", "revid": "33689", "url": "https://it.wikipedia.org/wiki?curid=767601", "title": "Personaggi secondari di Final Fantasy VII", "text": ""}
{"id": "767603", "revid": "36426", "url": "https://it.wikipedia.org/wiki?curid=767603", "title": "Brigata godereccia", "text": ""}
{"id": "767607", "revid": "1305772", "url": "https://it.wikipedia.org/wiki?curid=767607", "title": "Guido Mazzoni", "text": "La vita.\nBen poco si conosce sull'apprendistato artistico del Mazzoni; fonti documentarie posteriori al 1470 testimoniano di una sua attivit\u00e0 nel campo della produzione di maschere teatrali in cartapesta e di apparati decorativi per le feste pubbliche (tra di esse, quella svoltasi a Modena in onore di Eleonora d'Aragona, moglie di Ercole I d'Este).\nSi pu\u00f2 congetturare come, da quella data, il suo straordinario talento artigianale lo abbia portato a crescenti apprezzamenti anche come plasticatore in grado di lavorare magistralmente la terracotta, materiale che consente una grande precisione nella esecuzione dei tratti anatomici dei personaggi e - grazie anche alla policromia dei rivestimenti pittorici- una forte resa naturalistica degli abbigliamenti.Il successo che Mazzoni seppe conquistare \u00e8 specialmente legato ad un preciso genere artistico che, nel XV secolo, conobbe una grande popolarit\u00e0 nell'Italia del Nord: i gruppi di statue policrome a grandezza naturale raffiguranti il \"Compianto sul Cristo morto\". Attraverso forme stilistiche marcatamente popolari, di grande pathos e immediatezza espressiva, egli realizz\u00f2, negli anni tra il 1475 e il 1490 un notevole numero di tali gruppi scultorei: il \"Compianto\" di Busseto, nella chiesa di Santa Maria degli Angeli (a quel tempo affidata ai Minori Osservanti), quello di Modena nella chiesa di San Giovanni Battista, di Ferrara presso Santa Maria della Rosa (ora nella Chiesa di San Michele del Ges\u00f9); poi ancora un \"Compianto\" a Cremona (andato disperso) e uno a Venezia (del quale si conservano notevoli frammenti presso i Musei Civici di Padova).\nAltre opere notevoli eseguite prima del 1491 sono la \"Madonna col Bambino\" di Guastalla e il celebre \"Presepio\" oggi posto nella cripta del Duomo di Modena (detto anche \"Madonna della Pappa\" per il gesto familiare della goffa fantesca che soffia su una ciotola per rendere la temperatura della pappa al giusto valore prima di darla al bambino).\nIl linguaggio popolare e di forte tensione spirituale adottato da Guido - linguaggio non immemore della contemporanea pittura ferrarese \u2013 non gli imped\u00ec di ricevere importanti riconoscimenti dall'alta nobilt\u00e0. Nel 1491 fu chiamato a Napoli presso la corte aragonese di Ferdinando I, per il quale realizz\u00f2 un busto di bronzo (oggi conservato presso il Museo di Capodimonte).\nAnche a Napoli egli trov\u00f2 approvazioni per la realizzazione di un altro bellissimo \"Compianto\" che ammiriamo oggi presso la chiesa di Sant'Anna dei Lombardi (detta anche di Monteoliveto). Ancora una volta, in quest'opera, Guido dette prova di saper cogliere nelle figure del lamento funebre i diversi moti dell'animo, e di saper far valere le sue doti di fine ritrattista: nelle vesti di Giuseppe d'Arimatea e di Nicodemo, si celano verosimilmente i ritratti di Ferdinando I e di suo figlio Alfonso d'Aragona).\nLa realizzazione del \"Compianto\" di Napoli \u00e8 ricordata anche da Vasari:\nIn effetti, oltre che per le opere plastiche di arte sacra, l'artista modenese si fece sempre pi\u00f9 apprezzare presso i committenti di maggior rango per le sue doti di attento realismo nella produzione ritrattististica: un esempio per tutti \u00e8 il celebre busto del \"Bambino che ride\" (da identificarsi forse con Enrico VIII) alla \"Royal Collection\".\nCarlo VIII, re di Francia, di passaggio da Napoli, conobbe Mazzoni e lo volle con s\u00e9 a Parigi (nell'ambito di un programma volto ad accaparrarsi i migliori artigiani \"de toutes chose du monde\"). I documenti dell'epoca (1498) lo menzionano come \"paintre et enlumineur\".\nLavor\u00f2 con Fra Giocondo di Verona nel castello di Amboise guadagnando stima e ammirazione. Alla morte del Carlo VIII fu incaricato di eseguire, destinato alla basilica di Saint Denis, il suo sepolcro regale (opera in bronzo smaltato e circondato, nella nicchia destinata ad accoglierlo, da statue di angeli e di virt\u00f9 piangenti), sepolcro andato poi distrutto a seguito della profanazione delle tombe reali che ebbe luogo nel corso della Rivoluzione francese.\nDopo un breve ritorno in Italia, nel 1507 fu nuovamente in Francia al servizio di Luigi XII; lavor\u00f2 al Castello di Blois realizzando due statue della figura regale: un'in costume di caccia e una seconda, in pietra, come monumento equestre da porre all'entrata del castello. Torn\u00f2 nuovamente a Modena nel 1516 e, nella sua citt\u00e0 natale, si spense il 13 settembre 1518.\nIl profilo artistico.\nSe in campo artistico hanno senso la contrapposizione centro e periferia e quella parallela tra lingua colta e dialetto, non v'\u00e8 dubbio che Guido Mazzoni stia decisamente dalla parte della periferia e del dialetto. Come gi\u00e0 osservava Adolfo Venturi:\nMazzoni \u00e8 dunque un esponente del \"Rinascimento realistico\", capace di cogliere meticolosamente i dettagli delle figure che mette in scena, ma anche di dar forma ai moti dell'animo secondo una grammatica attinta dalla osservazione della vita quotidiana.\nLa \"Testa di vecchio\" della Galleria Estense (si \u00e8 ipotizzato possa trattarsi di un frammento superstite della figura di Nicodemo, proveniente dallo scomparso \"Compianto\" di Cremona) rende, nella rete di profonde rughe che ne segnano la pelle rinsecchita, la fisionomia di un anziano contadino che si \u00e8 consumato nel lavoro e che pensa alla sua vita con marcata sofferenza. Un cos\u00ec meticoloso realismo ha portato a ritenere che Guido si avvalesse talvolta della tecnica del calco dal vero.\nProponendosi di favorire l'immedesimazione dei fedeli nei personaggi del racconto evangelico, raffigurati con un pathos marcatamente popolano, il tema del \"Compianto\" gli \u00e8 particolarmente congeniale.\nGuido Mazzoni ebbe modo di trasferirsi alla corte del re di Francia, dalla provincia emiliana al centro di un regno prestigioso. \u00c8 un vero peccato che le scarse testimonianze che ci restano sulla produzione del Mazzoni in Francia non consentano un apprezzamento della evoluzione del suo stile negli anni della sua maturit\u00e0 artistica e della sua ormai raggiunta celebrit\u00e0."}
{"id": "767608", "revid": "465169", "url": "https://it.wikipedia.org/wiki?curid=767608", "title": "Corsignano", "text": ""}
{"id": "767612", "revid": "729019", "url": "https://it.wikipedia.org/wiki?curid=767612", "title": "Disturbo schizotipico di personalit\u00e0", "text": "Il disturbo schizotipico di personalit\u00e0 (DSP o StPD, dall'inglese \"schizotypal personality disorder\") \u00e8 un disturbo di personalit\u00e0 classificato nel cluster A dal DSM-5, caratterizzato da tendenza all'isolamento sociale, da uno stile comunicativo e di pensiero eccentrico, tipicamente vago o metaforico, da stranezze del comportamento, e da \"idee di riferimento\" o credenze insolite, di solito vertenti su pensiero \"magico\", percezioni insolite, ideazione paranoica lieve, e altre manifestazioni minori.\nTalvolta ci si riferisce ad esso come \"schizotipia\", pur essendo questa un'entit\u00e0 nosografica leggermente diversa, ossia una teoria psichica riguardante patologie dello spettro schizofrenico ma meno gravi della schizofrenia vera, a differenza del disturbo schizotipico che \u00e8 invece un disturbo della personalit\u00e0, anche se spesso la schizotipia (parola derivata da schizofrenia e che rimanda all'avere una \"personalit\u00e0 scissa\", nonch\u00e9 contrazione di \"fenotipo schizofrenico\") - ossia la stranezza e l'eccentricit\u00e0 senza per\u00f2 la presenza di vera psicosi e con mantenimento di \"insight\" (autoconsapevolezza della propria condizione) - viene descritta spesso come la caratteristica tipica del disturbo.\nIl paziente solitamente va in terapia per disturbi collegati o direttamente derivati da esso, poich\u00e9 inizialmente (come spesso in questi disturbi di personalit\u00e0) non riconosce il proprio stile di vita come dannoso o problematico. A differenza della schizofrenia vera, anche in forma leggera, la prognosi del DSP \u00e8 sensibilmente migliore.\nIl disturbo schizotipico ha anche frequente comorbilit\u00e0 con altri disturbi psichici, ad esempio il disturbo ossessivo-compulsivo, il disturbo depressivo e la distimia, altri disturbi d'ansia, la fobia sociale, altri disturbi di personalit\u00e0 (evitante, borderline, schizoide, paranoide), con altri disturbi dell'umore e l'organizzazione borderline (caratteristica dei disturbi di personalit\u00e0), e il disturbo da uso di sostanze.\nEpidemiologia.\nColpisce circa tra l'1 e il 3 % della popolazione, e prevalentemente i maschi. Come altri disturbi simili, si tratta del disturbo di personalit\u00e0 pi\u00f9 diffuso fra le persone senzatetto negli Stati Uniti d'America.\nDescrizione.\n\u00c8 un disturbo appartenente al gruppo cluster A della classificazione dei manuali DSM dei disturbi di personalit\u00e0, cio\u00e8 \u00e8 una personalit\u00e0 che a prima vista appare strana, chiusa in s\u00e9, o eccentrica. Le idee di riferimento degli schizotipici non sono propriamente idee fisse e non sono, infatti, connotate dalla sospettosit\u00e0 e ostilit\u00e0 tipica delle idee dei paranoici, e non sono solitamente nemmeno completamente avulse dalla realt\u00e0, come invece \u00e8 il delirio presente nelle psicosi e nel disturbo delirante.\nCause.\nIl disturbo si sviluppa gi\u00e0 nell'infanzia o nella pre-adolescenza; oltre a un'origine biologica con caratteristiche predisponenti (anomalie fisiche a volte rilevabili della corteccia cerebrale, del lobo temporale, differenze biochimiche nel liquor cefalorachidiano e disfunzioni dei neurotrasmettitori) e famigliarit\u00e0 genetica con le malattie mentali dello spettro schizofrenico (schizofrenia, disturbo schizoaffettivo) o di quello psicotico in generale (disturbo bipolare, disturbo delirante, depressione psicotica, psiconevrosi, psicosi da sostanze, da lesione cerebrale o malattie cerebrali), si pensa che possa anche influire l'ambiente di crescita sullo sviluppo del disturbo durante la vita giovanile del paziente. Molti hanno subito un evento traumatico (anche solo dal loro punto di vista) avvenuto nella prima infanzia (ad esempio un abuso fisico o emotivo; una separazione precoce da una persona amata derivata da abbandono, assenza prolungata o da lutto; un grave problema di salute), o sono cresciuti a contatto con parenti stretti affetti da problemi mentali, stile genitoriale erroneo o in vere e proprie famiglie disfunzionali.\nDi solito il loro ambiente viene percepito come emotivamente distante, oppure confuso nella comunicazione emotiva, e umiliante da parte di un genitore o dai coetanei, con conseguente difficolt\u00e0 a fidarsi nelle relazioni. Spesso il genitore impedisce al futuro schizotipico un distacco costruttivo dall'ambiente famigliare, negandogli l'autonomia, oppure investe troppe aspettative su di lui e sulle sue prestazioni. Il mondo esterno viene fatto apparire al bambino come pericoloso o sbagliato. Se non pu\u00f2 contare sui coetanei (da cui cresce separato per anni) o sul genitore (sia abusante, sia assente o fortemente insicuro), che spesso non vuole essere coinvolto nella vita quotidiana del figlio, egli si chiude in s\u00e9 stesso e sviluppa un mondo di fantasia che porter\u00e0 inconsciamente nell'et\u00e0 adulta.\nLa rappresentazione di s\u00e9 che egli sviluppa \u00e8 vista inconsciamente come incapace e quella dell'altro come trascurante e umiliante, portando a credere di essere dei soggetti particolari. Da bambini e da adolescenti gli schizotipici appaiono asociali, ipersensibili, con idee strane, rendimento scolastico inferiore alle loro reali capacit\u00e0, a volte affetti da deficit dell'attenzione; interagiscono poco con gli altri e lo fanno in maniera bizzarra o poco consona, ad esempio con comportamenti passivo-aggressivi. Il controllo altrui \u00e8 visto come insidioso e non ama le figure d'autorit\u00e0. Durante l'adolescenza non ha quasi mai amici tra i coetanei, rare o assenti sono anche relazioni sentimentali o esperienze sessuali. Gli schizotipici possono facilmente finire vittime di bullismo e volta cresciuti hanno molta difficolt\u00e0 a trovare e mantenere un lavoro fisso, che spesso \u00e8 di basso livello (sottoccupazione), a causa delle conflittualit\u00e0 personali, della forte ansia in contesti sociali o delle loro idee fisse.\nCaratteristiche.\nI pazienti schizotipici hanno sistemi di credenze individualizzati o non convenzionali, per esempio credono a \u201cpoteri\u201d o percezioni o fenomeni soprannaturali. Il pensiero tipico di questi soggetti viene definito \u201ctangenziale\u201d, cio\u00e8 allusivo e dispersivo. Capita che talvolta sembrino assorti a \u201crimuginare\u201d su s\u00e9 stessi. Il soggetto ha un modo di vestirsi e presentarsi peculiare, a volte trasandato, comunque sempre originale, talvolta pu\u00f2 parlare da solo a bassa voce in pubblico, ripetendo i propri pensieri, o gesticolare lievemente e senza motivo esterno.\nI pazienti affetti da questo disturbo hanno un'alta comorbilit\u00e0 con altri disturbi di personalit\u00e0. Ci\u00f2 pu\u00f2 essere dovuto in parte al fatto che il criterio descritto dal DSM-5 e dai precedenti DSM prevede parametri che sono in comune anche con altri disturbi, creando zone di sovrapposizione. Gli altri disturbi di personalit\u00e0 che condividono in parte, a prima vista, certi tratti con il disturbo schizotipico sono: \nDiagnosi differenziale anche con la sindrome di Asperger come per lo schizoide. La principale somiglianza \u00e8 coi disturbi schizoidi ed evitante: in tutti e tre \u00e8 presente la componente di distacco e isolamento, ma mentre lo schizoide non sente il bisogno di interazioni sociali, affettive, sessuali o sentimentali con persone esterne alla sua cerchia ristretta (per cui a volte \u00e8 confuso con i disturbi dello spettro autistico come la sindrome di Asperger), lo schizotipico e l'evitante le desiderano ma al contempo le temono fortemente, perch\u00e9 si sentono inadeguati (nell'evitante) o perch\u00e9 credono che gli altri provino avversione per la loro \"diversit\u00e0\" o sono comunque diffidenti (nello schizotipico). In certi casi lo schizotipico pu\u00f2 rassomigliare di pi\u00f9 allo schizoide e non sentire il bisogno di relazioni.\nQuesti pazienti sono comunque solitamente inibiti o bloccati nelle relazioni sociali e personali, o le affrontano in maniera atipica (avendo molta difficolt\u00e0 nelle strategie di coping o \"adattamento\"), apparendo quindi strani agli occhi delle persone non famigliari e alimentando quindi un circolo chiuso di diffidenza reciproca. Si parla talvolta, nel caso di diagnosi incerta, di tratti schizotipici, o tratti del cluster A (eccentricit\u00e0, paranoia, isolamento).\nLo schizotipico presenta quindi la cosiddetta \"ideazione paranoide\", ma senza giungere agli estremi del paranoide vero, e tende ad attribuire pi\u00f9 agli altri individui le caratteristiche negative (condizione comunque possibile anche nell'evitante), invece di svalutare s\u00e9 stesso come nel disturbo evitante, e non percepisce spesso la sua inadeguatezza, proiettandola sugli altri (preoccupandosi di possibili danni che essi potrebbero fargli: ad esempio imbrogliarlo, usarlo, diffamarlo, agire \"magicamente\" contro di lui, contagiarlo con malattie o procurargli problemi legali); nell'evitante e nello schizoide inoltre non sono presenti distorsioni del pensiero ed evidente eccentricit\u00e0, ma solo isolamento sociale (per paura nel primo, per disinteresse nel secondo). La percezione della realt\u00e0 del paziente schizotipico non \u00e8 comunque gravemente alterata come nelle psicosi e nel disturbo delirante, l'esame di realt\u00e0 non \u00e8 completamente compromesso e il pensiero, anche se appare divagante o strano nello stile, non \u00e8 disorganizzato come quello degli schizofrenici. Egli mantiene quindi un certo funzionamento, seppur al limite, come tipico di molti disturbi di personalit\u00e0. Nonostante la tendenza del soggetto a chiudersi in s\u00e9, rimuginando con il pensiero, e ad isolarsi mostrando chiusura e moderata ansiet\u00e0, le idee fisse hanno come detto una forma pi\u00f9 blanda rispetto a quelle paranoidi, essendo meno ostili verso l'esterno, pur potendo diventarlo in condizioni di forte stress. \n\u00c8 stata dimostrata una correlazione familiare e statistica tra disturbo schizotipico e schizofrenia. Una percentuale - intorno al 12% - di questi pazienti schizotipici che hanno anche parenti schizofrenici di grado stretto, sviluppano loro stessi la schizofrenia o il disturbo delirante, ma di solito in una forma meno grave di quella famigliare, e da cui spesso guariscono. Molto frequente \u00e8 che gli schizotipici o chi ha tratti di personalit\u00e0 schizotipica possa sviluppare il disturbo depressivo, disturbi d'ansia, altri disturbi dell'umore come il disturbo bipolare, disturbo ossessivo-compulsivo con scarso insight (bassa consapevolezza della falsit\u00e0 delle ossessioni e/o scarsa resistenza alle compulsioni) e disturbi correlati dello spettro ossessivo-compulsivo (dismorfofobia delirante, ipocondria e paura delirante di germi e contagio, disturbo da controllo degli impulsi, disturbo da uso di sostanze, disturbo da alimentazione incontrollata e tricotillomania), disturbo somatoforme, che si incentrano sulle caratteristiche proprie del disturbo schizotipico (isolamento sociale, credenze bizzarre, idee fisse, ecc.) o derivano da ci\u00f2. Spesso, pi\u00f9 che lo stile di vita che conducono, \u00e8 proprio la sofferenza causata da uno di questi disturbi a spingere i pazienti ad entrare in terapia.\nIl criterio diagnostico DSM-IV TR.\nIl disturbo schizotipico \u00e8 stato codificato nel manuale DSM-IV TR secondo questi criteri:\nA - Un \"pattern\" pervasivo di \"deficit sociali e di comunicazione interpersonale\", che implica uno stato di disagio del soggetto nelle relazioni interpersonali \"strette\", e una ridotta capacit\u00e0 in esse. La difficolt\u00e0 del soggetto riguarda inoltre anche \"distorsioni cognitive\" (o percettive) ed \"eccentricit\u00e0 di comportamenti\". Questo quadro comincia a presentarsi nella prima et\u00e0 adulta (diversamente si tratta di altra patologia). Si presenta in pi\u00f9 contesti ed \u00e8 caratterizzato da almeno cinque dei seguenti sintomi:\nB - I sintomi non compaiono in concomitanza con la schizofrenia, n\u00e9 con un disturbo dell'umore di tipo psicotico, n\u00e9 con altri disturbi psicotici o disturbi dell'et\u00e0 evolutiva.\nEsperienze percettive insolite e sintomi psicotici transitori.\nLe esperienze percettive insolite possono essere ad esempio illusioni, uditive o visive, quali credere di vedere delle persone - una forma pervasiva della normale pareidolia - nell'ombra, nei disegni della carta da parati, nel fumo; credere di \"sentire\" la presenza di persone assenti; oppure in momenti di difficolt\u00e0 emotiva, possono talvolta soffrire di episodi psicotici transitori (con delirio, paranoia, dissociazione, derealizzazione, depersonalizzazione, scissione, raramente vere allucinazioni, quando esse si verificano spesso sono allucinazioni uditive), brevi e con frequenza relativamente bassa (non crollo psicotico). \nPur essendoci talvolta egosintonicit\u00e0 in quanto disturbo di personalit\u00e0, per la maggioranza del decorso il paziente con schizotipia mantiene la consapevolezza, e si rende conto dei disturbi (presenza di residuo \"insight\"), consapevolezza che spesso \u00e8 invece compromessa (salvo periodi di lucidit\u00e0) nella schizofrenia e nel disturbo delirante. I pazienti schizotipici, come in altri disturbi di personalit\u00e0, funzionano \"al limite\" tra nevrosi e psicosi (c.d. organizzazione borderline di personalit\u00e0). Se i criteri si manifestano in giovane et\u00e0 prima dell'insorgenza della schizofrenia, al disturbo si aggiunge la dicitura \"pre-morboso\".\nSottotipi.\nTheodore Millon propose due tipi di schizotipia, pur potendo coesistere. Infatti qualsiasi individuo con disturbo di personalit\u00e0 schizotipico pu\u00f2 esibire uno dei seguenti sottotipi in maniera diversa (si noti che Millon afferma essere rara la personalit\u00e0 con variante pura, ma piuttosto \u00e8 spesso probabile una miscela di una variante maggiore con una o pi\u00f9 varianti secondarie):\nTrattamento.\nL'uso di antipsicotici tipici, come aloperidolo, e atipici come risperidone, quetiapina, aripiprazolo e olanzapina (da usare con cautela in pazienti soggetti a ipersensibilit\u00e0 legata a diminuzione della dopamina), ma anche di anticonvulsivanti (come valproato di sodio) e di SSRI (specie se c'\u00e8 comorbilit\u00e0 con disturbo ossessivo-compulsivo o depressione o disturbo bipolare) \u00e8 considerato un trattamento abbastanza efficace, assieme alla psicoterapia cognitivo-comportamentale come supporto. \nPrecauzioni e prevenzione.\nIl paziente schizotipico deve evitare l'assunzione, durante la vita, di alcune tipi di droghe sintetiche come la metanfetamina, che sono risultate aumentare decisamente il rischio di sviluppare psicosi in questi soggetti."}
{"id": "767624", "revid": "130040", "url": "https://it.wikipedia.org/wiki?curid=767624", "title": "Guglielmo d'Aquitania", "text": "Origine.\nNato in Borgogna, secondo la \"Critique des deux chartes de foundation de l'abbaye de Saint-Guillem-du-D\u00e9sert\", Guglielmo era figlio del Conte di Autun, Teodorico I (prima met\u00e0 secolo VIII \u2013 ca. 793) di antica famiglia Merovingia e di Alda o Audana (?-\u2020 751), che secondo la \"Histoire du Duch\u00e9 de Bourgogne du VIII\u00e8me au XIV\u00e8me si\u00e8cle\", era figlia di Carlo Martello e di Rotrude di Treviri;.\n&lt;br&gt;Di Teodorico I d'Autun non si conoscono gli ascendenti, ma, gi\u00e0 nel 736, secondo la \"Histoire du Duch\u00e9 de Bourgogne du VIII\u00e8me au XIV\u00e8me si\u00e8cle\", era uno dei fedeli alleati di Carlo Martello, quando quest'ultimo intervenne in Borgogna, e poi secondo gli \"Einhardi Annales\" lo fu anche di Carlo Magno. \n&lt;br&gt;Quindi Guglielmo era cugino di Carlo Magno di cui fu anche paladino.\nBiografia.\nDal 781, fu tra i consiglieri del re d'Aquitania, Ludovico il Pio e quando, tra il 789 ed il 790, Torsone venne destituito, lo sostitu\u00ec come reggente d'Aquitania e fu investito della contea di Tolosa.\nCombatt\u00e9 sia i Baschi che i Mori.\nNel 793 l'emiro di Cordova, Hisham I, figlio e successore del primo emiro omayyade Abd al-Rahman I, proclam\u00f2 la guerra Santa contro i Cristiani del nord; radun\u00f2 due grandi eserciti che attaccarono contemporaneamente sia le Asturie che l'Aquitania, dove Guglielmo, nelle vicinanze di Narbona, fu battuto, ma dopo una strenua resistenza, che attenu\u00f2 la spinta dei Mori, Guglielmo pass\u00f2 all'offensiva e, secondo Eginardo nella \"Vita Hludowici Imperatoris\", nell'801, partecip\u00f2 alla conquista di Barcellona, assieme ad Ademaro di Narbona e divenne marchese della Marca di Spagna. Narbona fu liberata nell'803.\nRitrov\u00f2 un suo vecchio amico d'infanzia, Benedetto, all'abbazia d'Aniane nel Rossiglione, e insieme, nell'804, secondo la \"Ex vita Sancti Willelmi\", fondarono il monastero benedettino di Gellona, l'attuale abbazia di Saint-Guilhem-le-D\u00e9sert, come \u00e8 confermato anche nel documento dell'804, scritto in occasione della fondazione del monastero di Gellone, dove, nell'806, si ritir\u00f2, dopo aver abdicato da tutti i suoi titoli.\nGuglielmo mor\u00ec il 28 maggio 812 e fu canonizzato nel 1066.\nDiscendenza.\nGuglielmo si spos\u00f2 due volte: secondo \"Le manuel de Dhuoda\", scritto dalla nuora Dhuoda di Guascogna (moglie del figlio Bernardo), prima con Cunegonda d'Austrasia (\u2020 795), nobile di origine visigota, e poi con Guitberga d'Hornbach (\u2020 804), citate nel documento per la fondazione dell'Abbazia di Saint-Guilhem-le-Desert, del dicembre 804.\nGuglielmo ebbe sette figli da Cunegonda:\nDa Guitberga Guglielmo ebbe quattro figli: "}
{"id": "767625", "revid": "119572849", "url": "https://it.wikipedia.org/wiki?curid=767625", "title": "Paolo Jorio", "text": "Biografia.\nAttivit\u00e0 radiofonica.\nDal 1975 al 1982 ha lavorato presso Radio Antenna Capri, diventandone poi direttore. Dal 1983 ha iniziato a collaborare alla RAI nel programma radiofonico di Radio 2 \"Ominbus\". Per sei anni (dal 1984 al 1990) \u00e8 stato regista del programma RAI Radio 2 \"3131 notte\" di Maurizio Ciampa e Marco Guzzi contribuendo alla realizzazione con servizi esterni e collaborando anche a \"Radiodue 3131\" con Corrado Guerzoni. Sempre per RAI Radio 2 nel 1989 \u00e8 stato autore e conduttore del programma \"Una topolino amaranto\"; nel 1990 \u00e8 stato autore e conduttore di \"Memorie d'estate\", nel 1991 \u00e8 stato invece regista, autore e conduttore del programma radiofonico \"Uno la Luna, due il bue\" con Ruggero Po per RAI Radio 2 Nel 1992 ha diretto il programma \"Dentro la sera\" sempre per RAI Radio 2.\nAttivit\u00e0 televisiva.\nNel 1989 \u00e8 stato coautore del programma televisivo \"Weekend\" di Rai 2. Dal 1989 a tutt'oggi \u00e8 autore e regista di numerosi documentari tra cui dieci filmati dal titolo \"Napoli, stagione dell'anima\", per Raitre e Rai 2, \"Un suono che viene da lontano\" per Raitre, \"Pietraviva\" documentario per Raiuno. Dal 1991 al 1995 \u00e8 stato regista dello spettacolo televisivo \"Mediterraneo e dintorni\" per Rai 2. Nel 1996 \u00e8 stato autore e regista del documentario \"Campania Chiostri e Monumenti\" che ha vinto il 48\u00ba Festival Internazionale del Cinema di Salerno, nel 1997 \u00e8 stato autore e regista di \"San Gennaro: il miracolo, il tesoro\"; \" Il Vesuvio: il vulcano, l'arte\"; \"Pulcinella: il teatro, la maschera\"; \"Natale: il presepe, il rito\"; \"Piedigrotta: la festa, le canzoni\" di Mimmo Liguoro per Planete. Ha diretto con Giovanni Scipioni il corto \"Lallarall\u00e0\" (1999 Stream). Nel 2002 ha collaborato con Roberto De Simone alla realizzazione del documentario \"Jesce e facci grazia\", curandone anche la regia.\nAttivit\u00e0 giornalistica.\n\u00c8 stato corrispondente del canale televisivo argentino Canal 9 e di Radio Kiss Kiss. Dal 1990 al 1992 ha collaborato al telegiornale di TMC \u2013 Videomusic. Ha realizzato reportage per il programma televisivo \"Dieci minuti\" di Daniela Brancati per Raitre. Dal 1999 al 2001 \u00e8 stato consulente per il Senato della Repubblica Italiana. Dal 2001 collabora con l'inserto \"I Viaggi di Repubblica\".\nAttivit\u00e0 di museologo.\nDal 2003 \u00e8 direttore del Museo del Tesoro di San Gennaro di cui ha curato il progetto e la realizzazione.\nDa gennaio 2018 \u00e8 anche direttore del museo Filangieri di Napoli e da gennaio 2021 ha assunto anche la direzione del Museo Correale di Sorrento (Na)\nHome video e videoclip.\nHa realizzato l'home video di \"Matto come un gatto\" di Gino Paoli (1992).\nHa diretto i seguenti videoclip:"}
{"id": "767631", "revid": "22475", "url": "https://it.wikipedia.org/wiki?curid=767631", "title": "Stream (trasporti)", "text": "Nel campo dei trasporti, Stream era un acronimo che stava per \"Sistema di TRasporto Elettrico ad Attrazione Magnetica\" dell'allora Ansaldo Trasporti. \nIl progetto prevedeva l'utilizzo di una canalina realizzata in fibra di vetro, posizionata a livello del manto stradale come una rotaia, dalla quale le vetture sperimentali traevano l'energia elettrica per alimentarsi attraverso un captatore installato nella parte inferiore dell'autobus che \"toccava\" la stessa canalina; il sistema era costituito da una banda in rame su di un supporto magnetico, che correva all'interno della canalina.\nLa canalina realizzata in materiale composito era pertanto isolante, la vettura dotata di uno specifico pattino magnetico transitando sulla canalina sollevava la banda di rame permettendo il contatto con lo strisciante e quindi il collegamento elettrico.\nTale sistema permetteva quindi la realizzazione di un sistema di trasporto elettrico ad alta capacit\u00e0 con un costo infrastrutturale leggermente superiore a quello del filobus (che necessita delle sola linea aerea) e inferiore a quello dei tram (che richiedono linea aerea e binari) senza le linee aeree giudicate spesso antiestetiche.\nL'esperimento pilota part\u00ec nel 1998 a Trieste in via Mazzini, ma la sperimentazione venne sospesa dopo poco tempo con un contenzioso tra l'Ansaldo Trasporti-Sistemi Ferroviari (ATSF) e il Comune di Trieste. Nel corso dell'aprile 2012 l'Ansaldo ha provveduto a rimuovere le canaline rimaste a Trieste.\nI problemi riscontrati che hanno causato la mancata diffusione di tale sistema sono stati la necessit\u00e0 di molte sottostazioni (superiore a quello delle linee aeree) per le connessioni della rete e quindi la difficolt\u00e0 di posizionamento nei centri storici, e una fragilit\u00e0 delle canaline al traffico dei veicoli su di esse.\nI mezzi utilizzati, dei filobus Neoplan modificati (quindi senza le aste di captazione filoviarie) due da 12 metri e uno da 18 metri, sono attualmente in stato di deterioramento, non pi\u00f9 funzionanti.\nAnsaldo STS sta oggi (2011) studiando un sistema di alimentazione per tram derivato dallo Stream, da usare in alternativa alla linea aerea talvolta giudicata poco estetica. Il progetto porta il nome di \"TramWave\"."}
{"id": "767683", "revid": "6326718", "url": "https://it.wikipedia.org/wiki?curid=767683", "title": "Friedrich Murnau", "text": ""}
{"id": "767684", "revid": "6326730", "url": "https://it.wikipedia.org/wiki?curid=767684", "title": "Friedrich W. Murnau", "text": ""}
{"id": "767688", "revid": "838137", "url": "https://it.wikipedia.org/wiki?curid=767688", "title": "Inno al Sole", "text": "L'Inno al Sole pi\u00f9 specificamente conosciuto come Grande inno ad Aton \u00e8 considerato un importante testo teologico e letterario dell'antico Egitto\ne uno degli esempi pi\u00f9 antichi di inno.\nViene attribuito al faraone Akhenaton, e ci offre uno scorcio sull'espressione artistica dell'epoca dell'Atonismo.\nSono state trovate diverse versioni simili in tombe di dignitari di Akhenaton ad Amarna, come nella tomba del nobile Huya, ma il testo pi\u00f9 completo del documento \u00e8 stato restituito dalla tomba del faraone Ay, inciso sulla roccia del corridoio d'ingresso."}
{"id": "767694", "revid": "1851848", "url": "https://it.wikipedia.org/wiki?curid=767694", "title": "Mattia Cassani", "text": "Biografia.\nSposatosi a Palermo nel dicembre 2010, il 5 gennaio 2011 \u00e8 diventato padre di Camilla.\nCaratteristiche tecniche.\nTerzino piuttosto duttile, riesce a giocare sia sulla fascia destra sia su quella sinistra, combinando buone qualit\u00e0 difensive a ottime incursioni in avanti e cross; \u00e8 stato talvolta impiegato per emergenza nel ruolo di centrale difensivo. Fa del fisico, della determinazione, della corsa e della resistenza le sue doti migliori.\nCarriera.\nClub.\nJuventus, Sampdoria e Hellas Verona.\nCresciuto nel vivaio della dopo una stagione alla Canavese, con la formazione Primavera dei torinesi vince il Torneo di Viareggio del 2003; il 13 novembre 2002 esordisce in Champions League, con la maglia n\u00ba 33, subentrando al 93' al posto di Marcelo Salas nella vittoriosa trasferta dei bianconeri a Kiev contro la Dinamo.\nNel gennaio del 2003 Cassani passa in prestito semestrale alla , dove disputa soltanto due presenze da titolare in Serie B poich\u00e9 il titolare era Stefano Sacchetti e la prima riserva era Nenad Saki\u0107: la prima partita la gioca a Terni contro la il 12 maggio 2003 (1-1), e la seconda, a promozione gi\u00e0 conquistata, a Verona contro l'Hellas il 24 maggio (0-0). A fine campionato torna alla Juventus.\nNell'estate 2003 passa in prestito con diritto di riscatto rinnovato ogni anno all'Hellas Verona. In tre anni di cadetteria in giallobl\u00f9, periodo nel quale fu soprannominato lo \"\"Zambrotta\" \"della cadetteria\"\", gioca dimostrando duttilit\u00e0 in ogni ruolo della difesa, maturando e diventando un giocatore importante della squadra.\nPalermo.\nStagioni 2006-2009.\nPassa a titolo definitivo al nella stagione 2006-2007, anche se la societ\u00e0 bianconera avrebbe voluto servirsi delle sue prestazioni in vista del campionato di Serie B che si accingeva a disputare in seguito alle sentenze di \"Calciopoli\".\nIn questa annata aiuta la squadra rosanero a raggiungere uno storico quinto posto in Serie A (migliore risultato di sempre del club rosanero, se si esclude quello della stagione precedente ottenuto in seguito alle sentenze di Calciopoli). L'esordio in rosanero risale al 10 settembre 2006 in Palermo- (4-3), prima giornata di campionato.\nViene confermato anche per la stagione 2007-2008, nella quale avr\u00e0 molte possibilit\u00e0 di partire da titolare giocando da esterno di centrocampo nel modulo 3-5-2. Ha realizzato il gol del 3-2 con un potente sinistro da fuori area che ha dato la vittoria al Palermo nella 32\u00aa giornata di campionato contro la , sua ex squadra; \u00e8 stato anche il suo primo gol in carriera.\nNella stagione 2008-2009 parte come riserva negli schieramenti tattici di Colantuono per poi tornare ad essere titolare con il nuovo mister Ballardini subentrato alla seconda giornata. Nelle prime partite gioca molto bene dando ragione alle scelte del nuovo mister e il 14 ottobre rinnova il contratto con il club rosanero fino al 2013. Il suo momento positivo viene incoraggiato dal gol messo a segno per la vittoria contro il (2-0) del 14 dicembre 2008, allorquando un suo tiro-cross dalla corsia destra del campo coglie Gianluca Curci alla sprovvista. \u00c8 certamente questa la sua migliore stagione tra i professionisti, l'anno della consacrazione.\nIl 17 maggio 2009 raggiunge quota 100 presenze in maglia rosanero, cos\u00ec suddivise: 90 in Campionato, 4 in Coppa Italia e 6 in Coppa UEFA. Termina la stagione con 36 presenze.\nStagioni 2009-2011 e trasferimento a stagione iniziata.\nNella stagione 2009-2010 ripete le positive prestazioni dell'annata precedente, che grazie al modulo e agli schemi del nuovo allenatore Walter Zenga lo rendono uno dei giocatori chiave della squadra. Ripete le prestazioni anche dopo il cambio di allenatore, con Delio Rossi. Il 18 ottobre 2009 raggiunge le 100 presenze in Serie A, tutte con la maglia rosanero, in -Palermo (1-2). Il 6 dicembre, alla 15\u00aa giornata di campionato che ha visto i rosanero battere per 2-1 il Cagliari, \u00e8 stato il capitano della squadra vista la contemporanea assenza per squalifica sia di Fabrizio Miccoli che di Fabio Liverani. A questa apparizione con la fascia al braccio si aggiunge quella dell'ultima giornata di campionato in trasferta contro l'Atalanta (vittoria per 2-1), dove Miccoli era assente per infortunio ma Liverani era in campo.\nNella sua quarta stagione al Palermo colleziona 37 presenze in campionato, saltando per squalifica solo la 27\u00aa giornata che ha visto il Palermo battere in casa per 1-0 il , a cui si aggiungono le 3 presenze in Coppa Italia per un totale di 40 apparizioni (senza reti) che lo fanno essere il calciatore pi\u00f9 presente della squadra.\nVice-capitano anche nella stagione 2010-2011, il 2 febbraio 2011, nella 23\u00aa giornata di campionato vinta per 2-1 contro la , ha raggiunto Gino Giaroli al primo posto della classifica delle presenze in massima serie con la maglia del Palermo, 151, superandolo nella giornata successiva, la vittoriosa trasferta contro il (4-2). Chiude la stagione con 44 presenze suddivise fra campionato, Coppa Italia ed Europa League; ha guidato la squadra con la fascia di capitano al braccio nella finale di Coppa Italia (dopo aver giocato anche le precedenti 4 partite) persa per 3-1 contro l', visto che Fabrizio Miccoli \u00e8 subentrato a partita in corso.\nAncora vice-capitano nella stagione 2011-2012, il 4 agosto, in occasione della sfida di ritorno del terzo turno preliminare di Europa League contro gli svizzeri del Thun terminata 1-1, ottiene la 15\u00aa presenza nelle competizioni internazionali per club con la maglia del Palermo, raggiungendo cos\u00ec Franco Brienza e Andrea Barzagli in testa a questa speciale classifica. Sar\u00e0 questa la sua ultima presenza in maglia rosanero, poich\u00e9 pochi giorni dopo lascia la squadra di sua volont\u00e0, dopo averci giocato per 188 volte fra campionato e coppe; in particolare, le 161 presenze in Serie A gli hanno permesso di diventare il calciatore con pi\u00f9 presenze in massima serie della storia del Palermo, venendo superato il 5 maggio 2013 da Fabrizio Miccoli.\nFiorentina e il prestito al Genoa.\nIl 24 agosto 2011 passa alla Fiorentina in prestito oneroso di 2 milioni di euro con diritto di riscatto.\nEsordisce in maglia viola in Fiorentina-Bologna (2-0) della seconda giornata di campionato (la prima \u00e8 stata rinviata) disputata l'11 settembre. Nella partita contro il ChievoVerona del 6 novembre subisce un trauma distorsivo al ginocchio che lo tiene fermo fino a gennaio. Segna il suo primo gol con la Fiorentina nella partita del 5 febbraio 2012 vinta in casa per 3-2 contro l'Udinese e valevole per la 22\u00aa giornata. Chiude la stagione con 26 presenze in campionato ed una in Coppa Italia.\nIl 2 luglio 2012 viene riscattato dalla Fiorentina per 2,5 milioni di euro.\nIl 30 gennaio 2013 passa al Genoa in prestito con diritto di riscatto fissato a 2,5 milioni di euro. Esordisce coi \"grifoni\" il 3 febbraio in Genoa- (3-2) della 23\u00aa giornata, uscendo per infortunio al 25'. Chiude l'annata con altre 4 presenze in campionato; a fine stagione non viene riscattato dal Genoa e torna alla Fiorentina.\nParma.\nL'8 agosto 2013 si trasferisce in prestito con diritto di riscatto al . Debutta in maglia gialloblu nella prima partita utile, cio\u00e8 il terzo turno di Coppa Italia vinta per 4-0 sul e disputata il 17 agosto 2013, giocando titolare.\nRientrato alla Fiorentina per fine prestito, in viola \u00e8 considerato un esubero e pertanto il 25 luglio 2014 torna ad allenarsi coi gialloblu in attesa della formalizzazione del nuovo ingaggio da parte dei parmensi, avvenuto il 28 luglio seguente e stavolta a titolo definitivo con la stipula di un contratto triennale.\nSampdoria.\nIl 2 luglio 2015, dopo essersi svincolato dal , si accorda con la Sampdoria, tornando ad indossare la maglia blucerchiata a 12 anni di distanza dall'ultima volta, e ritrova Lorenzo De Silvestri, terzino destro con cui si era alternato durante la prima stagione di Cassani a Firenze. Il 30 luglio riesordisce in blucerchiato giocando dal primo minuto l'andata del terzo turno preliminare di UEFA Europa League, contro il Vojvodina, perso per 4 a 0 e il ritorno vinto 0-2.\nEsordisce in campionato il 23 agosto 2015 nella partita vinta 5-2 contro il Carpi effettuando l'assist per il gol di Muriel sul 3-0.\nIl 14 settembre si infortuna alla gamba sinistra durante la partita contro il Bologna e deve lasciare anzi tempo il campo lasciando spazio al giovane Pedro Pereira. Rientra in campo il 18 ottobre 2015 nel match perso 2-0 col Frosinone subentrando nella fine del secondo tempo a Zukanovic. La partita successiva rientra in campo dal primo minuto nella sfida interna vinta 4-1 contro l'Hellas Verona.\nBari.\nSvincolatosi dalla Sampdoria, firma per il in Serie B. Cassani si lega ai biancorossi con un contratto fino al 2018. Fa il suo debutto giocando da titolare contro il Cittadella nella prima giornata di campionato. La stagione termina con la squadra al 12\u00ba posto in classifica. Si \u00e8 ritirato qualche mese dopo il fallimento del Bari\nNazionale.\nEsordisce con la maglia della Nazionale Under-20 il 10 giugno 2003 in Italia-Messico (3-2), valevole per il Torneo di Tolone. Con l'Under-20 colleziona in totale 6 presenze, tutte nel 2003, ai tempi della militanza con l'Hellas Verona.\nIn seguito, sempre sotto contratto con i giallobl\u00f9, viene spesso convocato in Nazionale Under-21 di Serie B, ma soprattutto il 3 settembre 2005 riceve la convocazione per la partita di qualificazione agli Europei Under-21 del 2006 contro la di tre giorni dopo a Borisov, ma non scende in campo nella partita poi terminata 1-1.\nLa positiva stagione 2008-2009 porta il giocatore, il 28 maggio 2009, a venir convocato per la prima volta in Nazionale maggiore in occasione della partita amichevole contro l'Irlanda del Nord del 6 giugno (3-0). Appresa la notizia ha dichiarato: \u00abSono euforico per aver meritato l'attenzione di Lippi, questo \u00e8 per me un motivo di grande orgoglio.\u00bb Termina l'esperienza senza per\u00f2 scendere in campo nella partita.\nViene nuovamente convocato, l'8 novembre 2009, in vista delle partite amichevoli del 14 e 18 novembre rispettivamente contro e . In panchina per tutti i 90' della prima partita, fa il suo esordio con gli azzurri nel secondo incontro, vinto per 1-0, entrando all'inizio del secondo tempo con la maglia n\u00ba13 al posto di Christian Maggio e rendendosi protagonista di una buona prova.\nViene convocato per il ritiro della Nazionale azzurra in vista dei Mondiali 2010, inserito in una lista di 30 giocatori poi ridotta a 28; il 1\u00ba giugno 2010 viene escluso della lista dei 23 atleti effettivamente convocati per la competizione.\nIl 6 agosto 2010 ottiene la convocazione da parte del nuovo CT Cesare Prandelli per la partita amichevole contro la del 10 agosto. In tale partita, finita 1-0 per gli africani, \u00e8 subentrato al 70' al posto di Marco Motta.\nConvocato anche per le partite contro e valide per le qualificazioni all'Europeo 2012, gioca per la prima volta da titolare la prima di queste vinta in trasferta per 2-1, esordendo dunque nelle competizioni ufficiali. In tutto saranno 4 le apparizioni nel girone di qualificazione.\nIn seguito, nel 2012, disputa anche una gara di qualificazione ai Mondiali del 2014. Quella sar\u00e0 la sua ultima presenza in Nazionale, dove chiude con 11 gettoni complessivi."}
{"id": "767695", "revid": "46931", "url": "https://it.wikipedia.org/wiki?curid=767695", "title": "Gruppi etnici", "text": ""}
{"id": "767696", "revid": "339392", "url": "https://it.wikipedia.org/wiki?curid=767696", "title": "Q.E.D.", "text": ""}
{"id": "767697", "revid": "46931", "url": "https://it.wikipedia.org/wiki?curid=767697", "title": "Rio Xingu", "text": ""}
{"id": "767698", "revid": "1543377", "url": "https://it.wikipedia.org/wiki?curid=767698", "title": "Gianni Munari", "text": "Caratteristiche tecniche.\nRicopriva il ruolo di centrocampista incontrista duttile tatticamente, prediligeva il ruolo di mezzala destra, abile sia in fase di contenimento che di inserimento offensivo che spesso lo rendeva pericoloso sotto porta.\nCarriera.\nInizi: Sassuolo e Giulianova.\nCresciuto nelle giovanili del Consolata prima e del Sassuolo (squadra della sua citt\u00e0) dopo, dalla stagione 2001-2002 viene inserito nella rosa della prima squadra dei \"Neroverdi\" che militano in Serie C2. La sua prima stagione lo vede schierato in 25 occasioni nelle quali realizza un gol.\nLa stagione seguente viene confermato dalla squadra emiliana che milita sempre in Serie C2 e anche in quest'annata gioca altre 25 partite mettendo a segno sempre 1 gol.\nNell'estate 2003 sale di categoria perch\u00e9 viene ceduto al in Serie C1 dove gioca 25 partite con 3 gol del campionato 2003-2004.\nTriestina e Verona.\nL'anno seguente approda nel campionato di Serie B, vestendo la maglia della ; con gli \"alabardati\" gioca 32 gare mettendo a segno 5 gol.\nNel settembre del 2005, dopo la prima giornata di campionato, viene acquistato dal Verona, anch'essa nel campionato cadetto; la stagione lo vede schierato in campo per 38 volte nelle quali riesce a mettere a segno 4 gol.\nPalermo e Lecce.\nNell'estate 2006 \u00e8 acquistato dal Palermo, in Serie A: con i siciliani disputa 2 partite in Coppa Italia e 3 in Coppa UEFA, prima che il 31 gennaio 2007, ultimo giorno del calciomercato invernale, si trasferisca al Lecce, in Serie B, nell'ambito di uno scambio di prestiti con Guillermo Giacomazzi. Nella met\u00e0 di stagione in maglia giallorossa il giocatore gioca 20 partite segnando 3 gol: una doppietta contro il Frosinone (battuto 5-0) e una rete contro la Triestina.\nNell'estate 2007 viene acquistato in compartecipazione dal club leccese e nella stagione 2007-2008 \u00e8 tra i giocatori pi\u00f9 impiegati dal mister Giuseppe Papadopulo nel Lecce che guadagna la promozione in Serie A: gioca infatti 42 partite, di cui 36 da titolare.\nIl 31 agosto 2008 fa il suo debutto in Serie A in Torino-Lecce (3-0); il 25 gennaio 2009, invece, mette a segno il suo primo gol e allo stesso tempo la sua prima doppietta nella massima serie, in Lecce-Torino (3-3). Colleziona 24 presenze e 4 reti nell'annata che si chiude con la retrocessione dei giallorossi in Serie B.\nNel giugno 2009 \u00e8 sottoposto a un intervento chirurgico che lo costringe a rimanere inattivo per diversi mesi. Nello stesso mese il Lecce e il Palermo rinnovano la compartecipazione del giocatore. Nella stagione 2009-2010 colleziona 26 presenze mettendo a segno 6 reti, dimostrandosi protagonista della squadra che a fine stagione vince il campionato venendo promossa nuovamente in Serie A. In Salento Munari gioca due stagioni di buon livello.\nIl 25 giugno 2010 viene rinnovata la compartecipazione del giocatore tra Palermo e Lecce. Nella stagione 2010-2011 gioca 34 partite di Serie A e una di Coppa Italia, risultando uno dei migliori della squadra che a fine stagione ottiene la salvezza.\nIl 24 giugno 2011, alla scadenza degli accordi riguardanti le compartecipazioni, Lecce e Palermo non si accordano andando cos\u00ec alle \"buste\", all'apertura delle quali, nel giorno successivo, il cartellino del giocatore risulta interamente riscattato dalla societ\u00e0 siciliana per 391.000 euro.\nFiorentina.\nNon convocato per il ritiro del Palermo, il 21 luglio 2011 viene ceduto a titolo definitivo alla Fiorentina per 800.000 euro, con cui firma un contratto triennale.\nEsordisce in maglia viola il 21 agosto in Fiorentina-Cittadella (2-1) del terzo turno di Coppa Italia, entrando in campo al 37' al posto di Andrea Lazzari.\nSampdoria.\nDopo 11 presenze con la Fiorentina, il 31 gennaio 2012, ultimo giorno di calciomercato, passa a titolo definitivo alla Sampdoria, in Serie B, per un milione di euro. Debutta il 4 febbraio giocando da titolare la gara vinta in trasferta per 0-1 contro il . Segna il suo primo gol nella vittoria esterna per 2-1 contro la . Chiude la stagione giocando da titolare 16 partite nella stagione regolare e le 4 dei play-off che permettono alla squadra di ottenere la promozione in Serie A.\nLa stagione seguente viene confermato nella rosa della Sampdoria che disputa nuovamente il campionato di Serie A. Con i blucerchiati gioca 27 partite, di cui 13 da subentrante, e mette a segno 3 gol: contro la Roma all'Olimpico e contro e a Genova.\nParma e prestito al Watford.\nIl 31 luglio 2013 passa al Parma a titolo definitivo, firmando un contratto quinquennale. Debutta in maglia gialloblu nella prima partita utile, cio\u00e8 il terzo turno di Coppa Italia vinta per 4-0 sul , sua ex squadra, e disputata il 17 agosto 2013, entrando al 70' al posto di Marco Parolo e segnando all'81' il terzo gol della partita.\nIl 4 agosto 2014 si trasferisce in prestito alla societ\u00e0 inglese del Watford.\nCagliari.\nIl 29 luglio 2015 firma con il Cagliari un contratto di durata annuale con rinnovo automatico in caso di promozione in Serie A. A promozione avvenuta rimane a Cagliari tornando a calcare i campi della Serie A.\nIl ritorno a Parma e all'Hellas Verona.\nIl 16 gennaio 2017 viene acquistato a titolo definitivo dal Parma, facendo cos\u00ec ritorno nel club emiliano dopo tre anni, e firmando un contratto valido fino al giugno 2019. \u00c8 uno dei protagonisti del doppio salto degli emiliani dalla C alla A, categoria nella quale trover\u00e0 poi solo una presenza, il 27 gennaio 2019, subentrando nei minuti finali della sconfitta interna per 2-3 contro la SPAL.\nQuattro giorni dopo viene acquistato in prestito per sei mesi dal Verona facendo ritorno nella societ\u00e0 scaligera dopo oltre 12 anni.\nTerminato il prestito a Verona torna a Parma, e il 14 novembre 2019, dopo un lungo periodo fermo per infortunio, decide di ritirarsi dal calcio giocato per intraprendere la carriera da Osservatore per il Parma.\nStatistiche.\nPresenze e reti nei club.\n\"Statistiche aggiornate al 2 giugno 2019.\""}
{"id": "767713", "revid": "1305772", "url": "https://it.wikipedia.org/wiki?curid=767713", "title": "Paolo Toschi", "text": ""}
{"id": "767714", "revid": "121145147", "url": "https://it.wikipedia.org/wiki?curid=767714", "title": "Paolo Toschi (incisore)", "text": "Biografia.\nNato a Parma nel 1788 da Luigi, cassiere delle Poste, e da Anna Brest, sin dall'adolescenza si distinse per l'abilit\u00e0 nel disegno: allievo inizialmente di Biagio Martini, a 21 anni grazie all'aiuto del concittadino e coetaneo barone Lucio Bolla si trasfer\u00ec a Parigi dove approfond\u00ec le sue conoscenze sulla grafica e sulla tecnica dell'acquaforte presso gli studi del rinomato Charles Bervic, del fiammingo Oortmann e di Fran\u00e7ois G\u00e9rard, di cui fu intimo amico.\nDalla Francia import\u00f2 una nuova idea per una macchina che tirasse linee sinuose nelle lastre di rame, realizzata e perfezionata da Pietro Amoretti.\nDivenuto \"Maestro d'incisione\", nel 1819 fece ritorno in patria e divenne insegnante presso l'Accademia delle Belle Arti, di cui venne nominato direttore nel 1820. Sostenuto dall'amico Antonio Isac, inizi\u00f2 a copiare all'acquerello gli affreschi del Correggio e ad inciderne su rame il disegno: le stampe, diffuse in tutta Europa, contribuirono a fare di Parma una delle tappe del \"Grand Tour\" in Italia dei giovani nobili dell'epoca.\nNotevole fu anche l'attivit\u00e0 di Paolo Toschi come architetto: \"Soprintendente alle fabbriche ducali\" durante il governo della duchessa Maria Luigia d'Austria, rivide e approv\u00f2 i progetti della quasi totalit\u00e0 delle opere pubbliche eseguite nel ducato di Parma in tale periodo.\nAffianc\u00f2 Nicola Bettoli nella progettazione della facciata del Teatro Regio di Parma, nella decorazione interna del \"Ridotto\" del teatro, nella distribuzione planimetrica della Galleria Nazionale e progett\u00f2 l'imponente struttura del colonnato del braccio occidentale del Palazzo della Pilotta.\nAmmesso, come molti intellettuali parmensi del tempo (tra cui Pietro Giordani, Macedonio Melloni e Antonio Gallenga) alla corte ducale, si avvicin\u00f2 agli ideali liberali e risorgimentali: solo la stima di cui godeva presso la duchessa gli evit\u00f2 l'esilio, ma le sue idee politiche gli costarono, nel 1849, la destituzione dalle cariche che ricopriva sotto il governo del duca Carlo III . L'anno successivo venne reintegrato nel suo ufficio, ma si spense pochi anni dopo. La duchessa reggente Luisa Maria, vedova di Carlo III, chiam\u00f2 a succederlo nella carica di direttore della Scuola d'incisione di Parma Carlo Raimondi, suo allievo e principale collaboratore.\nPaolo Toschi \u00e8 sepolto al Cimitero della Villetta di Parma: il sepolcro \u00e8 ornato da un'erma marmorea opera di Manlio Marzaroli (1894-1951). All'incisore il Comune di Parma ha intitolato viale Toschi, tratto del Lungoparma che collega il ponte Verdi al ponte Europa, nei pressi della stazione ferroviaria.\nIl Liceo artistico statale Paolo Toschi (precedentemente \"Istituto d'Arte Paolo Toschi\"), in viale Toschi a Parma, prende il suo nome."}
{"id": "767727", "revid": "767487", "url": "https://it.wikipedia.org/wiki?curid=767727", "title": "Bobby (film 2006)", "text": "Bobby \u00e8 un film del 2006 diretto da Emilio Estevez.\nLa pellicola narra l'assassinio del senatore Robert Kennedy, dal punto di vista di 22 personaggi, ognuno con la propria storia, che si interseca con quella di Kennedy.\n\"Bobby\" \u00e8 stato presentato in anteprima al 63\u00aa Mostra internazionale d'arte cinematografica di Venezia, tra i film in concorso, per poi uscire il 23 novembre in America (il 17 novembre 2006 a New York e Los Angeles), e in Italia il 17 gennaio 2007.\nIl film \u00e8 stato nominato a due Golden Globe per Miglior film drammatico e Miglior canzone originale.\nTrama.\nIl 5 giugno 1968, l'Hotel Ambassador, lussuoso albergo di Los Angeles e quartier generale del senatore Kennedy e dei suoi sostenitori, si sta preparando per le primarie della California.\nJohn Casey \u00e8 un vecchio portiere che non si rassegna a essere in pensione. Ogni giorno passa gran parte della giornata giocando a scacchi con l'amico Nelson, anch'egli in pensione, e raccontando aneddoti del passato.\nDiane \u00e8 una ragazza che decide di sposare un suo compagno di classe, William, in modo che quest'ultimo non debba arruolarsi per combattere la guerra del Vietnam. Il padre di lei, per\u00f2, \u00e8 contrario, in quanto crede che il ragazzo debba compiere il proprio dovere. William \u00e8 grato alla compagna, ma nello stesso tempo si sente in colpa, per aver privato Diane di un vero matrimonio. La ragazza, per\u00f2, sente di doverlo fare e inizia a innamorarsi del ragazzo.\nSamantha e Jack sono una coppia di ricchi newyorkesi di mezza et\u00e0 in crisi, sostenitori di Kennedy, che hanno finanziato la sua campagna elettorale. Incapaci di comunicare e pieni di problemi, i due tendono ad allontanarsi. Solo quando Jack prende in mano la situazione e mostra alla moglie i loro problemi e come fare a risolverli, riescono a riconciliarsi.\nMiriam lavora come estetista ed \u00e8 sposata con il direttore dell'albergo, Paul, che la tradisce con la centralinista dell'hotel, Angela. Il sottoposto di Paul, Timmons, sovraintende le cucine e opprime i dipendenti neri e ispanici con i suoi modi razzisti e discriminatori, non lasciandoli votare. Paul \u00e8 contrario e permette a tutti di lasciare anzitempo il lavoro per andare a votare. Licenzia inoltre Timmons a causa dei suoi atteggiamenti xenofobi.\nMiriam scopre il tradimento del marito grazie a Timmons, che aveva visto Paul e Angela appartarsi in una camera dell'albergo. Dopo un intenso litigio, Miriam lascia il marito, nonostante il pentimento di quest'ultimo.\nNelle cucine dell'hotel lavorano anche uno \"chef\" afroamericano, Edward Robinson e un cameriere ispanico, Jos\u00e8. Il ragazzo ha intenzione di andare a vedere una partita di baseball con suo padre, in cui molto probabilmente il suo giocatore preferito, Don Drysdale, batter\u00e0 un importante record. Il supervisore delle cucine, per\u00f2, gli affida il doppio turno e Jos\u00e9 deve rinunciare alla serata. Il ragazzo allora regala i biglietti a Edward, che lo ringrazia e afferma di aver incontrato in lui una persona nobile di spirito, come lo era stato il leggendario Re Art\u00f9.\nTim e la consorte Virginia Fallon sono due artisti in declino. Tim, ex batterista, ormai si occupa solo della moglie, continuamente sotto gli effetti dell'alcool. Virginia si trova all'hotel per esibirsi in serata. Il giorno successivo dovr\u00e0 introdurre Robert Kennedy nel gal\u00e0 a lui dedicato. Phil, il \"manager\" della donna, riesce a procurarle un ingaggio a Las Vegas, ma Tim \u00e8 contrario. I due litigano e Virginia si chiude nel bagno a bere. Nel pomeriggio, Virginia si reca dall'estetista, grazie alla quale capisce i suoi limiti e i suoi problemi con l'alcool. Poco prima della sua esibizione, Virginia chiede un ultimo bicchiere di whisky. La donna sale sul palco ed esegue la \"performance\" senza errori, lasciando esterrefatto il marito.\nUna giornalista cecoslovacca, Lenka Janacek, tenta di ottenere un incontro con Kennedy per intervistarlo.\nWade, Dwayne, Jimmy e Cooper fanno parte dello \"staff\" di volontari di Kennedy; Jimmy e Cooper vengono per\u00f2 trattati dagli altri due senza rispetto, in quanto pi\u00f9 giovani, assegnando loro compiti ingrati, come la promozione di voti negli \"slum\" periferici. I due allora, decidono di non svolgere i compiti loro assegnati, passando il tempo al bar, dove chiacchierano con l'aspirante attrice Susan Taylor. Agitati e irrequieti, vanno da uno spacciatore, Fisher, che vende loro dell'LSD. Fisher verr\u00e0 in seguito arrestato.\nLa sera della \"convention\" un vasto gruppo di persone \u00e8 riunito nella sala conferenze, per festeggiare la vittoria di Kennedy in California. Dopo un appassionato discorso, Kennedy esce dalla sala, attraversa le cucine, circondato da guardie, persone che lo hanno seguito dalla sala, e camerieri. Proprio mentre Jos\u00e8 stringe la mano al senatore, un uomo, Sirhan B. Sirhan, spara a Kennedy, uccidendolo, mentre Samantha, Cooper, Jimmy, William e Timmons rimangono feriti gravemente nell'attentato.\nProduzione.\nSceneggiatura.\nEmilio Estevez ha scritto la sceneggiatura, basandosi sui ricordi e le emozioni provate quando, ad appena sei anni, incontr\u00f2 Robert Kennedy, grazie al padre, l'attore Martin Sheen, sostenitore del senatore nelle primarie del '68. Dopo la morte di Kennedy, Estevez rimase profondamente colpito dalla figura di Bobby. Il padre lo port\u00f2 spesso all'Ambassador, luogo in cui Kennedy aveva pronunciato il suo ultimo discorso prima di morire. La morte di Kennedy influenz\u00f2 e rimase nella memoria del giovane. Negli anni novanta, infatti, mentre scattava delle fotografia all'Ambassador Hotel, Estevez venne all'improvviso sopraffatto dai ricordi di quel viaggio fatto con suo padre e dall'ispirazione, che decider\u00e0 di scrivere sul film che rendesse omaggio allo spirito di Bobby.\nEstevez decise fin dall'inizio di distanziarsi dal classico biopic hollywoodiano, in quanto avrebbe dovuto rintracciare tutte le persone presenti all'Ambassador quella notte e chiedere loro il permesso e i diritti per raccontare la loro storia. Scelse invece un approccio nuovo, mischiando i fatti di cronaca con elementi romanzati. Altra novit\u00e0 che la sceneggiatura avrebbe dovuto contenere sarebbe stata quella di mostrare Kennedy e i suoi ideali, attraverso le storie di persone comuni, una variegata rete di personaggi collegati all'hotel, le cui vite vengono influenzate dagli eventi di quella notte.\nInizialmente, Estevez non riusc\u00ec a trovare personaggi abbastanza convincenti. In preda al blocco dello scrittore, si rifugi\u00f2 in un albergo californiano, per tentare di finire lo script. Nell'hotel, il regista incontr\u00f2 una donna, presente all'attentato del senatore. La signora era una delle volontarie di Kennedy che spos\u00f2 un ragazzo per impedire che andasse in Vietnam. Estevez bas\u00f2 su di lei il personaggio di Lindsay Lohan, Diane. Da l\u00ec, lo scrittore riusc\u00ec a creare il cuore della storia e prosegu\u00ec con gli altri personaggi.\nAnche i personaggi di Tim Fallon e Virginia Fallon non sono completamente frutto dell'immaginazione del regista: sono infatti basati rispettivamente su Jos\u00e9 Ferrer e Rosemary Clooney, entrambi presenti all'uccisione di Robert Kennedy.\nEstevez pose particolare attenzione ai personaggi femminili presenti nella trama:\nLa sceneggiatura venne completata una settimana prima dell'11 settembre 2001. All'epoca, decise di tenere da parte la sceneggiatura per altri sei mesi e solo dopo la fece leggere al fratello, Charlie Sheen, che lo spron\u00f2 a farla diventare un film.\nTuttavia, nessuna casa di produzione volle finanziare il film. Aiutato da Anthony Hopkins a trovare dei fondi, Estevez contatt\u00f2 la Weinstein Company, che finanzi\u00f2 solo in parte la pellicola. Dopo aver letto la sceneggiatura, Michel Litvak, proprietario della \"Bold Films\", acconsent\u00ec a produrre il film. Per ammortizzare i costi, tutti gli attori accettarono il minimo sindacale.\nRiprese.\nLe riprese sono iniziate il 31 ottobre 2005 e sono durate circa un mese. La maggior parte delle scene sono state girate nel vero hotel Ambassador, concesso alla troupe per un'intera settimana prima della sua demolizione, avvenuta nel 2005. Le restanti sequenze sono state girate nei dintorni di Los Angeles.\nColonna sonora.\nLa colonna sonora del film \u00e8 stata scritta dal compositore Mark Isham. Ad accompagnare la musicale strumentale vi sono diverse canzoni in voga all'epoca e negli anni sessanta in generale. Per il film sono state registrate due nuovi canzoni: \"Louie Louie\", cantata da Demi Moore, e \"Never Gonna Break My Faith\", scritta da Bryan Adams, Elliot Kennedy e Andrea Remanda, e cantata da Aretha Franklin e Mary J. Blige.\nDalla colonna sonora sono stati tratti due dischi: il primo, contenente alcune delle canzoni usate nel film, \u00e8 uscito il 14 novembre 2006, mentre il secondo, comprendente l'intera partitura di Isham, \u00e8 uscito il 30 ottobre 2007.\nAccoglienza.\nIl film, uscito nel novembre del 2006, ha incassato nel primo fine settimana di programmazione 4.857.736 $, complessivamente 11.242.801 $, e a livello globale 20.597.806 $, a fronte di un budget pari a 14.000.000 $. In Italia, la pellicola ha guadagnato 1.479.535 \u20ac, riscuotendo un buon successo, se comparato con gli incassi delle altre nazioni europee, come la Spagna e la Francia.\nLa critica americana ha accolto tiepidamente il film, che ha ricevuto il 45% di \"freschezza\" sul sito Rotten Tomatoes. Ann Hornaday, sul \"Washington Post\", da un parere positivo al film:\nMichael Medved d\u00e0 al film tre stelle (su quattro), definendolo \"Intrigante ma imperfetto\", e aggiungendo che \"Posso confermare che il regista/sceneggiatore Emilio Estevez azzecca la gran parte delle sensazioni e dei sentimenti che si potevano provare in quel momento. Ma il melodrammatico film a mosaico distrae e non permette di cogliere tutte le sfumature.\" Medved \u00e8 l'unico critico cinematografico che era presente, come volontario nella compagnia di Kennedy, nella sala dell'hotel, quando il senatore fu assassinato.\nRichard Roeper giudica positivamente il film, dicendo che include il \"Pi\u00f9 eclettico cast dell'anno. Estevez scrive e dirige con passione, ma non raggiunge i livelli di \"Nashville\"\".\nPeter Travers, su \"Rolling Stone\", annovera \"Bobby\" tra i peggior film del 2006, definendo \"Finzione trita e ritrita: un lavoro di insipida inettitudine\".\nA.O. Scott, sulle pagine del \"New York Times\", paragona il film di Estevez a \"Nashville\", film corale di Altman:\nLa critica italiana accoglie la pellicola pi\u00f9 caldamente rispetto al pubblico americano. Tullio Kezich commenta positivamente il film, di cui recensisce la versione provvisoria presentata a Venezia:\nMonica Cabras, sul sito \"FilmUP.com\", giudica positivamente la pellicola, lodando la drammaticit\u00e0 palpabile:\nCitazioni e riferimenti.\n\"Bobby\" cita e fa riferimento a diversi aspetti della cultura dell'epoca, inclusi film, abiti, modi di dire e profili sociali."}
{"id": "767728", "revid": "438678", "url": "https://it.wikipedia.org/wiki?curid=767728", "title": "Little Children", "text": "Little Children \u00e8 un film del 2006 diretto da Todd Field, basato sul romanzo \"Bravi bambini\" di Tom Perrotta.\nTrama.\nSarah Pierce \u00e8 una moglie annoiata e madre premurosa che vive in una bella casa in un sobborgo di Boston. Pur essendo vicina a concludere un dottorato in lingua inglese, per amore del marito e della figlia in arrivo, quattro anni prima ha lasciato gli studi per dedicarsi completamente alla famiglia e alla gestione della casa. Un giorno scopre, a malincuore, che il marito Richard, manager di successo, ha una dipendenza con la pornografia in Internet: lo sorprende mentre si sta masturbando nel suo studio di casa con delle mutandine in faccia spedite dalla sua webcam girl preferita. Nel frattempo Sarah incontra Brad Adamson, un laureato in legge a cui manca l'esame finale da avvocato che per due volte ha fallito. L'uomo ha un figlio Aaron di 4 anni ed \u00e8 sposato con Kathy in un matrimonio apparentemente riuscito, ma freddo, basato sull'amicizia pi\u00f9 che sulla passione, l'intimit\u00e0 e la complicit\u00e0. Sarah e Brad iniziano a frequentarsi dal momento che i loro due figli giocano assieme nelle stesso parco e nella stessa piscina.\nFormalmente Brad \u00e8 un uomo sposato e con un figlio, ma non ha ancora trovato un equilibrio personale per la propria maturit\u00e0: passa troppo tempo a far finta di studiare in bar frequentati da studenti molto pi\u00f9 giovani di lui. Un giorno incontra Larry Hedges, un ex agente della polizia, congedato per avere ucciso un ragazzo che giocava con una pistola finta in un centro commerciale. A lui racconta che il pedofilo Ronnie J. McGorvey, che abita nel suo stesso quartiere, \u00e8 stato recentemente rilasciato dal carcere, e lo inviata ad unirsi al comitato di sorveglianza del quartiere per cui Ronnie vive controllato e evitato dalla gente del quartiere.\nUn giorno Sarah e Brad si baciano nel parco per far ingelosire le altre madri presenti e capiscono che \u00e8 nata una forte attrazione tra di loro. Un pomeriggio di pioggia Brad si ripara a casa di Sarah mentre il marito \u00e8 al lavoro. Brad guarda uno dei libri di Sarah e vi trova una sua foto. Mentre Sarah sta asciugando i vestiti nel suo seminterrato, Brad la raggiunge e la bacia e tra di loro esplode la passione.\nIntanto Larry rimane solo poich\u00e9 la moglie lo lascia portandosi via i figli, lui frustrato una notte va davanti alla casa di Ronnie, il pedofilo, e si scontra verbalmente con May, la madre superprotettiva dell'uomo che vive ancora con lui. L'anziana May spera che l'incontro di Ronnie con una donna lo possa guarire dalla sua pedofilia e lo iscrive pi\u00f9 volte nei siti per appuntamenti tra adulti. Ronnie sa che \u00e8 inutile, ma accetta di andare ad un appuntamento che May ha organizzato per lui con una donna di nome Sheila. Durante la cena, Ronnie racconta a Sheila del suo problema, mentre Sheila in cambio gli dice che ha avuto una serie di esaurimenti nervosi. I due sembrano andare d'accordo, ma l'appuntamento finisce male perch\u00e9 lui le chiede di accompagnarlo vicino alla scuola elementare, cos\u00ec da poter masturbarsi accanto a lei in macchina. Brad, nel frattempo, dopo aver detto d'aver fallito l'ennesimo esame finale, quando, invece, aveva trascorso un fine settimana con l'amante, fa nascere dei sospetti alla moglie Kathy che lo ha visto frequentare Sarah, tanto che decide di invitarla a cena.\nL'intimit\u00e0 evidente tra Brad e Sarah conferma i suoi sospetti e Kathy chiede alla madre di fermarsi da loro per una visita prolungata in modo che Brad e Sarah non possano pi\u00f9 vedersi. Brad, convinto dall'amico Larry a unirsi alla loro squadra di rugby, una sera, nell'unica occasione in cui la suocera non lo ha seguito anche l\u00ec, a fine partita, incontra Sarah. I due decidono di voler trascorrere la loro vita assieme e di abbandonare marito e moglie. Ma quella sera c'\u00e8 una tragedia in agguato: Larry, che ha atteso Brad invano in un pub per festeggiare la vittoria, torna da Ronnie con un megafono per schernirlo e quando l'anziana madre May esce per allontanarlo, questa, spinta da Larry, cade, viene colta da un infarto e viene condotta in ospedale.\nAl mattino il medico comunica a Ronnie che la madre non ce l'ha fatta ed \u00e8 morta. La madre ha lasciato al figlio una lettera con poche parole: \"Fai il bravo ragazzo\". Sconvolto, Ronnie distrugge il salotto di casa con le preziose statuette di ceramica della madre, poi prende un grosso coltello ed esce in strada. Quella stessa notte, Sarah e Brad si accordano per incontrarsi nel parco per fuggire insieme. Brad dice al figlio Aaron che lo ama prima di metterlo a letto, scrive a Kathy un biglietto che spiega perch\u00e9 la sta lasciando, ed esce di casa in silenzio. Prima di poter raggiungere il parco, viene distratto dagli adolescenti di skateboard, che lo convincono a provare a saltare da solo. Brad lo fa, ma cade e si ferisce, svenendo. In ambulanza chiede di avvisare la moglie. In realt\u00e0 Brad non ha mai lasciato il biglietto, che ha ancora con s\u00e9, forse perch\u00e9 non del tutto convinto della decisione presa.\nIntanto, Sarah attende Brad al parco, ma incontra Ronnie che piange per la perdita della tanto amata madre: l'uomo barcolla, lei si spaventa perch\u00e9 si accorge che la figlia Lucy di 4 anni si \u00e8 allontanata e, presa dal panico, va a cercare la figlia, mentre Larry che sta cercando Ronnie, dopo essere stato casa sua, lo incontra nel parco, in penombra che si lamenta perch\u00e9 ha tentato di castrarsi, procurandosi profonde ferite. Larry lo porta all'ospedale e arrivano proprio mentre Kathy incontra Brad alle porte del pronto soccorso."}
{"id": "767729", "revid": "932603", "url": "https://it.wikipedia.org/wiki?curid=767729", "title": "Death Saw", "text": "Death Saw (\"Sega della morte\") \u00e8 un numero di illusionismo presentato al pubblico da David Copperfield in cui egli rimane segato in due parti da una grossa sega elettrica circolare, dopo aver tentato di aprire i vari lucchetti che lo tengono imprigionato dentro una cassa posta su due tavoli affiancati.\nL'illusione \u00e8 stata eseguita per circa un decennio a partire dalla fine degli anni '80 nelle tourn\u00e9e di Copperfield per il mondo, ed \u00e8 stata trasmessa in televisione per la prima volta nel 1988, all'interno dello speciale \"The Magic of David Copperfield X: The Bermuda Triangle\". \u00c8 stata poi inclusa negli speciali riassuntivi \"David Copperfield: 15 Years of Magic\" (1994) e \"David Copperfield: The Great Escapes\" (2000): in entrambi gli speciali sono state rimosse alcune sequenze introduttive, e nell'ultimo \u00e8 presente un commento audio dello stesso Copperfield.\nIn Italia l'illusione \u00e8 stata trasmessa in numerosi programmi a partire dal 1988.\nLo svolgimento.\nSul palcoscenico \u00e8 presente un \"timer\" che comanda il meccanismo di discesa della sega, appesa alcuni metri sopra due tavoli affiancati su cui Copperfield si sdraia prono (a pancia in gi\u00f9). Su quei tavoli Copperfield viene incatenato da due assistenti che lo serrano ai polsi, al collo, al girovita e alle caviglie, e lo rinchiudono dentro una cassa. Per liberarsi prima di venir segato in due, ha un solo minuto di tempo (anche se in realt\u00e0 la discesa della sega durer\u00e0 quasi un minuto e mezzo) e pu\u00f2 aiutarsi solo con una forcina per capelli prestatagli da una persona del pubblico.\nNon appena il \"timer\" viene azionato, Copperfield inizia a liberarsi dai lucchetti e dalle catene e ad aprire la cassa. Tutto procede apparentemente senza problemi, ma pochi secondi prima dello scadere del tempo si verifica un malfunzionamento nel meccanismo di discesa della sega, per cui questa scende su Copperfield prima del previsto, segandolo in due.\nApparentemente, Copperfield ha perso i sensi. O potrebbe addirittura essere rimasto ucciso. Dopo pochi secondi di immobilit\u00e0 solleva la testa. Si volta per guardare la sega. I due assistenti che lo avevano incatenato tornano in scena e separano i due tavoli, rivolgendo il busto del mago verso il pubblico. Uno spettatore urla \"move your feet\" (\"muovi i piedi\") e Copperfield li muove.\nA questo punto, per tornare tutto intero, Copperfield rimette in funzione il \"timer\" al rovescio, fa riaffiancare i tavoli, rimette in funzione al rovescio la sega, si chiude di nuovo dentro la cassa e cos\u00ec, alla sua riapertura, tutto \u00e8 tornato come all'inizio, permettendo a Copperfield di mettersi in piedi sui tavoli.\nAnalisi.\nIl trucco della \"donna segata in due\" \u00e8 un classico dell'illusionismo. La versione di Copperfield si distingue per due motivi:\nL'intera esecuzione \u00e8 ripresa con un unico piano sequenza, per dimostrare l'assenza di trucchi di montaggio, tipici delle produzioni televisive o cinematografiche. Se qualche inquadratura \u00e8 stata successivamente inserita prima o dopo il piano sequenza, questa \u00e8 quindi un elemento ininfluente sulla riuscita dell'illusione stessa, anche perch\u00e9 il numero in s\u00e9 \u00e8 stato eseguito di fronte ad un pubblico presente in sala.\nInfine, la scelta dell'accompagnamento musicale mira a creare un'atmosfera di suspense e mistero. I brani impiegati fanno parte della colonna sonora \"Aliens\" composta e diretta da James Horner per il film del 1986 \"Aliens - Scontro finale\":\nLa colonna sonora \u00e8 stata pubblicata da \"Var\u00e8se Sarabande\" per la prima volta nel 1987 e successivamente nel 2001 in \"THE DELUXE EDITION\", nonch\u00e9 parzialmente nel CD del 1996 \"The Alien Trilogy\".\nLa versione dello speciale del 1988 \u00e8 inizialmente accompagnata da un estratto del brano del 1987 \"\"I Just Died In Your Arms\", dei Cutting Crew, mentre la versione dello speciale del 1994 \u00e8 inizialmente accompagnata da un estratto del brano del 1990 \"Mea Culpa\"\" degli Enigma.\nCuriosit\u00e0.\nUn'altra illusione in cui Copperfield resta diviso in due parti senza alcuna copertura \u00e8 \"Laser\", eseguita durante le sue tourn\u00e9e a partire dal 1995 e trasmessa in televisione per la prima volta nel 2001 all'interno dello speciale \"The Magic of David Copperfield XVII: Tornado of Fire\", andato in onda in Italia per la prima volta nel 2006 con il titolo \"David Copperfield - L'uomo impossibile\"."}
{"id": "767740", "revid": "287204", "url": "https://it.wikipedia.org/wiki?curid=767740", "title": "Carte in tavola", "text": "Carte in tavola (titolo originale \"Cards on the Table\") \u00e8 un romanzo giallo della scrittrice inglese Agatha Christie, pubblicato per la prima volta nel 1936. Il protagonista di questo romanzo \u00e8 il celebre investigatore Hercule Poirot.\nTrama.\nIl romanzo si apre con il mefistofelico signor Shaitana che invita Hercule Poirot a cena, promettendogli di mostrargli la sua collezione di criminali che hanno commesso un assassinio e non sono mai stati scoperti.\nAccettato l\u2019invito, il detective si reca dunque a casa di Shaitana, dove scopre che gli altri ospiti sono il sovrintendente Battle di Scotland Yard, la scrittrice di romanzi polizieschi Ariadne Olivier, il colonnello Race, il dottor Roberts, il maggiore Despard, la signora Lorrimer e la giovane Anne Meredith.\nDurante la cena Shaitana fa cadere la discussione sui veleni letali che non lasciano tracce.\nSuccessivamente, gli ospiti decidono di dedicarsi al bridge e pertanto si dividono in due gruppi che vanno a giocare in due stanze separate. Un gruppo \u00e8 composto da Poirot, Battle, Race e la signora Oliver, l\u2019altro da Roberts, Despard, Anne Meredith e la signora Lorrimer. Shaitana, rimasto fuori dai giochi, si siede presso il caminetto nella stanza dove gioca il secondo gruppo.\nVenuto il momento di congedarsi, gli invitati scoprono che il loro anfitrione \u00e8 stato ucciso, colpito con un pugnale prelevato dalla sua stessa collezione.\nIl sovrintendente Battle avvia immediatamente le indagini che vedono come sospettati i quattro ospiti che avevano giocato a bridge nella stanza in cui si trovava anche Shaitana.\nAnche Poirot, la signora Oliver e Race, tuttavia decidono di collaborare, conducendo indagini parallele.\nDurante i suoi interrogatori, Poirot chiede a tutti i sospettati di descrivere l\u2019arredamento della stanza in cui \u00e8 stato compiuto il delitto e di provare a ricordare gli sviluppi della partita, aiutandosi con i cartoncini segnapunti.\nNe emerge che la signora Lorrimer ricorda molto bene le varie mani del gioco, ma non \u00e8 in grado di ricordare con precisione gli oggetti contenuti nella stanza e che il dottor Roberts, al contrario, dimostra una grande capacit\u00e0 di cogliere i particolari dell\u2019arredamento, ma fatica a ricordare l\u2019andamento del bridge. Despard, invece, menziona solo le suppellettili che hanno attratto la sua attenzione e la signorina Meredith, infine, quelli pi\u00f9 preziosi.\nLe indagini congiunte portano anche a scoprire alcuni presunti crimini commessi dagli indiziati.\nIn passato, infatti, un certo signor Craddock aveva accusato Roberts di essere l\u2019amante della moglie. Il medico, dunque, per metterlo a tacere, aveva provocato la sua morte, sostituendo il suo rasoio con uno infetto. In seguito, aveva eliminato anche la presunta amante con l\u2019iniezione di un veleno al posto di un vaccino per il tifo.\nAnne Meredith, invece, rivelatasi una cleptomane, sembra colpevole di aver avvelenato la sua ultima datrice di lavoro, la signora Benson, facendo passare per\u00f2 l\u2019assassinio per un incidente.\nDespard, infine, in un primo momento viene sospettato di aver sparato al botanico Luxmore durante una spedizione in Amazzonia, ma successivamente, il maggiore riesce a dimostrare che il crimine di cui \u00e8 imputato avvenne per una sfortunata fatalit\u00e0 e che pertanto \u00e8 innocente.\nMentre le indagini proseguono, Poirot viene invitato a casa della signora Lorrimer, la quale confessa di essere stata lei a uccidere Shaitana, in quanto durante la cena, con la conversazione sui veleni, egli le aveva fatto comprendere indirettamente che sapeva del fatto che lei avesse avvelenato suo marito.\nInizialmente il detective le crede, ma, non del tutto convinto, riesce poi a far ritrattare la donna, che cos\u00ec rivela di aver visto la signorina Meredith commettere l\u2019omicidio durante la partita e di essersi autoaccusata per poter proteggere la ragazza.\nIl giorno successivo, Poirot riceve una telefonata da Battle, che lo informa che la signora Lorrimer si \u00e8 suicidata ingerendo dei sonniferi e che ha inviato delle lettere agli altri tre sospettati, informandoli di essere lei la colpevole e del suo desiderio di togliersi la vita. Il sovrintendente racconta anche che il dottor Roberts, ricevuta la lettera, si era precipitato subito a casa della signora e l\u00ec aveva tentato di rianimarla, ma invano.\nPoirot si reca dunque sul posto, dove, tuttavia, si accorge che alcune cose non quadrano, prima fra tutte il fatto che la Lorrimer non avrebbe potuto inviare le lettere la sera precedente e che Anne Meredith le aveva fatto visita.\nImmediatamente, Battle e Poirot decidono di recarsi a casa della Meredith.\nQuando i due arrivano trovano la ragazza e la sua amica Rhoda Dawes cadute nell\u2019acqua del vicino fiume. Le due stanno per affogare, ma, nello stesso momento, sopraggiunge il maggiore Despard, che tuffatosi, porta in salvo Rhoda. Anche Battle cerca di salvare Anne, ma quando la porta a riva ormai la ragazza \u00e8 morta.\nSuccessivamente, Poirot e Battle rivelano cos\u00ec a Rhoda e Despard che avevano intuito che la Meredith aveva intenzione di uccidere Rhoda, in quanto persona in grado di rivelare il suo legame con la morte della signora Benson.\nIl caso sembra dunque risolto e Poirot fa riunire i vari protagonisti della vicenda.\nDurante la riunione, tuttavia, a sorpresa, il detective rivela che l\u2019assassino di Shaitana e della signora Lorrimer non \u00e8 in realt\u00e0 Anne Meredith, ma il dottor Roberts.\nIl medico, dunque, tenta subito di controbattere, ma infine cede dopo che Poirot fa entrare come testimone a sorpresa un lavavetri che dichiara di averlo visto uccidere la signora Lorrimer.\nSuccessivamente, Poirot passa finalmente a spiegare la soluzione del caso:\nil dottore a cena si era accorto che Shaitana sapeva dei suoi delitti impuniti e aveva quindi deciso di assassinarlo. Durante la partita a bridge, nel turno in cui toccava a lui fare il morto, Roberts aveva fatto una dichiarazione molto alta, per far s\u00ec che i presenti si concentrassero esclusivamente sul gioco e non facessero caso a lui che nel frattempo compieva il delitto usando un pugnale conservato nella stanza stessa (di cui aveva notato la presenza sia per la sua posizione al tavolo da gioco che per la sua propensione a notare i dettagli, come dimostrato dall\u2019interrogatorio).\nNel corso della partita, Anne Meredith, durante il suo turno da morto, si era accorta che Shaitana era stato ucciso, ma aveva preferito tacere per paura di essere incolpata. Vedendo la ragazza china sulla poltrona dell\u2019ospite, la Lorrimer aveva cos\u00ec creduto erroneamente che fosse lei la colpevole.\nSuccessivamente, Roberts, per trovare un capro espiatorio, aveva deciso di eliminare la signora Lorrimer. Dopo aver inviato le false lettere di confessione, si era precipitato a casa della donna per salvarla e prestarle delle cure. In realt\u00e0 si era trattato semplicemente di un pretesto per entrare in camera sua e ucciderla nel sonno, iniettandole del veleno.\nRhoda e Despard notano dunque che il caso \u00e8 stato risolto in assenza in prove concrete e grazie alla testimonianza del lavavetri. L\u2019investigatore, tuttavia, compiacendosi per aver dedotto tutto solamente basandosi sulla psicologia degli indagati e su considerazioni non supportate da prove tangibili, rivela infine che in realt\u00e0 la testimonianza \u00e8 stata un bluff. Il lavavetri, infatti, non era altro che un attore ingaggiato per far crollare Roberts.\nAspetti della trama.\nNella trama del romanzo si riflette quella visione del \"delitto perfetto\" che Poirot aveva descritto al colonnello Hastings in \"La serie infernale\"."}
{"id": "767742", "revid": "4711", "url": "https://it.wikipedia.org/wiki?curid=767742", "title": "Campagna polacca", "text": ""}
{"id": "767746", "revid": "98077", "url": "https://it.wikipedia.org/wiki?curid=767746", "title": "Zibaldino", "text": ""}
{"id": "767761", "revid": "1305772", "url": "https://it.wikipedia.org/wiki?curid=767761", "title": "Ultima III", "text": "Ultima III: Exodus o Exodus: Ultima III \u00e8 il terzo videogioco della serie di \"Ultima\" (quarto se consideriamo \"\"). Pubblicato nel 1983, \u00e8 stato il primo \"Ultima\" pubblicato dalla neonata Origin Systems. Ebbe una immensa influenza sullo sviluppo della tradizione sia Americana che Giapponese di videogiochi di ruolo, ed \u00e8 considerato uno dei pi\u00f9 influenti videogiochi mai creati.\nLa storia di \"Exodus\" \u00e8 incentrata su una missione, nuovamente a Sosaria, per distruggere ci\u00f2 che resta dello stregone Mondain e di Minax. \"Exodus\" contiene una grafica rivoluzionaria per i suoi tempi, essendo il primo videogioco di ruolo contenente personaggi animati. \nTrama.\nIl nome deriva dalla creatura pi\u00f9 potente del gioco: Exodus, una creazione demoniaca di Minax e Mondain che verr\u00e0 descritto come un essere n\u00e9 umano, n\u00e9 meccanico. All'inizio del gioco, Exodus sta terrorizzando le terre di Sosaria dal suo quartier generale sull'Isola del Fuoco (La \"Fire Island\" in \"Ultima Online\"). Il personaggio giocatore \u00e8 evocato da Lord British per sconfiggere Exodus e inizia un'avventura che lo porter\u00e0 nelle terre perdute di Ambrosia, alle profondit\u00e0 dei dungeon di Sosaria alla ricerca del misterioso Signore del Tempo, e finalmente nella stessa Isola del Fuoco per affrontare Exodus. Il gioco termina con la sconfitta di Exodus, che per\u00f2 non pu\u00f2 essere semplicemente ucciso in battaglia, ma solo attraverso la soluzione di enigmi e facendo attenzione ai vari indizi sparsi per il gioco.\nIl gioco finisce con il messaggio \"REPORT THY VICTORY!\": chiamando la Origin e riportando il codice ottenuto alla vittoria, sarebbe stato spedito al vincitore un certificato firmato da Richard Garriott.\nNonostante questo sia l'ultimo gioco ambientato nell'Antica Sosaria, le terre del gioco quali Ambrosia e l'isola del fuoco fanno delle apparizioni in altri giochi della serie, ad esempio \"Ultima VII\".\nModalit\u00e0 di gioco.\nMentre nei precedenti giochi di \"Ultima\" il giocatore esplora dei dungeon generati casualmente (\"Ultima I\") o irrilevanti ai fini della trama (\"Ultima II\") renderizzati in wireframe, i dungeon di \"Exodus\" hanno una apparenza solida in 3D, sono integrati nella trama del gioco, e rimangono invariati. I riferimenti futuristici sono largamente (ma non completamente) rimossi; non ci sono inoltre aree della mappa che non servono ai fini del gioco. Inoltre, Exodus differisce dai giochi precedenti in quanto il giocatore pu\u00f2 guidare le azioni di un party di pi\u00f9 personaggi e non di uno solo.\nI giocatori combattono con i mostri in schermate differenti da quelle in cui si esplora la mappa, dove il giocatore deve comprendere l'uso di armi complesse e sistemi magici e utilizzare tattiche rudimentali di battaglia al fine di battere ogni avversario, esattamente l'opposto del sistema dei due giochi precedenti, nel quale appaiono semplicemente delle informazioni sotto forma di testo sulla mappa principale finch\u00e9 il nemico non sia stato sconfitto."}
{"id": "767762", "revid": "125782863", "url": "https://it.wikipedia.org/wiki?curid=767762", "title": "Eubie Blake", "text": "\u00c8 noto per le sue composizioni ragtime e jazz.\nBiografia.\nNacque nel Maryland, da Emma (1861-1927) e John Blake (1838-1917). Intorno ai quattro anni, mentre girovagava per le strade di Baltimora, fu richiamato dal suono di un organo. Chiese all'organista di poter provare il suo strumento. Ed accortosi costui delle sue notevoli doti musicali, i genitori di Eubie decisero quindi di comprargli un organo; e gli fecero prendere lezioni di musica dalla vicina di casa, Margaret Marshall, organista della chiesa metodista. A quindici anni, senza il permesso dei genitori, suonava gi\u00e0 il pianoforte all'Aggie Shelton's, un bordello di Baltimora.\nEbbe i suoi primi approcci con i pianisti neri di ragtime (o \"ticklers\", come essi amavano definirsi) quando firm\u00f2 il primo contratto triennale per la Sporting House di Aggie Shelton, per cinque dollari la settimana. Tra le glorie di quegli anni, Blake conobbe Will Turk, \"Big Head\" Wilbur, \"Slue-Foot\" Nelson e Jesse Pickett, quest'ultimo famoso per un certo tango-rag, a lui attribuito, dal titolo \"The Bull Dyke's Dream\".\nLa prima composizione, \"Charleston Rag\", risale al periodo tra il 1899 e il 1903. Ma egli non ne acquis\u00ed i diritti d'autore, da parte della nota casa editrice Witmark &amp; Sons, prima del 1917, quando decise di darla alle stampe. La sua richiesta non fu mai accolta. La carriera di Blake come editore musicale cominci\u00f2 per\u00f2 gi\u00e0 nel 1914, quando Luckey Roberts lo present\u00f2 alla Joseph Stern Company, che pubblic\u00f2 i suoi \"Chevy Chase\" e \"Fizz Water\".\nNel luglio 1910 spos\u00f2 Avis Elizabeth Cecelia Lee, che mor\u00ec nel 1938 di tubercolosi. Blake continuava a incidere registrazioni e suonare nei night clubs. Nel 1921 scrisse l'accompagnamento per ilmusical \"Shuffle Along\". E di qui firm\u00f2 ulteriori produzioni di Broadway di successo, tra cui \"Swing It\". Nel 1968 la sua fama raggiunse il suo apice, quando, creduto l'unico ponte vivente tra l'et\u00e0 d'oro del Rag-Time e la contemporaneit\u00e0, fu invitato ossessionatamente a suonare e ricostruire, sino alla data della sua morte, le sue vecchie glorie e var\u00ee altri brani pi\u00fa o meno celebri dei suoi colleghi pianisti di Harlem. Terry Waldo, in particolar modo, si occup\u00f2 della trascrizione accurata dei suoi lavori pi\u00fa celebri. Continu\u00f2 inoltre a sfornare nuovi pezzi sino al 1973.\nMor\u00ec a Brooklyn pochi giorni dopo aver compiuto i 96/100 anni."}
{"id": "767763", "revid": "1310927", "url": "https://it.wikipedia.org/wiki?curid=767763", "title": "Club Deportivo Numancia de Soria", "text": "Il Club Deportivo Numancia de Soria, noto semplicemente come Numancia, \u00e8 una societ\u00e0 calcistica spagnola con sede nella citt\u00e0 di Soria, nella comunit\u00e0 autonoma di Castiglia e Le\u00f3n. Gioca le partite casalinghe al Nuevo Estadio Los Pajaritos. Milita nella Segunda Divisi\u00f3n RFEF, il quarto livello del campionato spagnolo di calcio.\nStoria.\nIl club fu fondato nel 1945 con il nome di \"Club Deportivo Numancia de Soria\", in omaggio alla citt\u00e0 celtibera di Numanzia, sul cui sito fu fondata Soria. Trascorse larga parte della propria storia nella terza serie, l'allora Tercera Divisi\u00f3n (oggi Segunda Divisi\u00f3n B).\nSenza dubbio la stagione pi\u00f9 importante nella storia della societ\u00e0 soriana \u00e8 la 1995-1996, nel corso della quale ottenne importanti successi sia in Coppa del Re sia in campionato. Dest\u00f2 un'enorme sorpresa, infatti, il fatto che una squadra della terza serie fosse capace di eliminare nella coppa nazionale ben tre squadre di Primera Divisi\u00f3n; contro i rossobl\u00f9 caddero infatti Racing Santander, Sporting Gij\u00f3n e Real Sociedad. Il Numancia dovette arrendersi soltanto nei quarti di finale contro il Barcellona, riuscendo persino a passare in vantaggio nella partita di ritorno con un momentaneo 0-1.\nLe soddisfazioni nel corso di quella stagione, per\u00f2 non si limitarono, ai successi ottenuti in coppa. Infatti la squadra, sotto la guida tecnica di Antonio L\u00f3pez, ottenne per la prima volta la promozione in Segunda Divisi\u00f3n. La stagione successiva, 1997-1998, vide il Numancia salvarsi con sofferenza, ma l'anno successivo il club disput\u00f2 un campionato di vertice, ottenendo la sua prima promozione in Primera.\nDopo due stagioni nella massima serie, la squadra retrocesse al termine della stagione 2000-2001, per poi ottenere una nuova promozione nel 2003-2004 e retrocedere nuovamente in seconda serie la stagione successiva. Analoghe furono le annate 2007-2008 e 2008-2009, conclusesi rispettivamente con la promozione in Primera e la retrocessione in Segunda. Persa la finale dei play-off contro il nel 2017-2018, nel 2019-2020 la squadra retrocesse in Segunda Divisi\u00f3n B.\nStatistiche.\nDalla stagione 1946-1947 alla 2019-2020 il club ha ottenuto le seguenti partecipazioni ai campionati nazionali:\nRosa 2020-2021.\n\"Aggiornata al 7 aprile 2021\"\nRosa 2019-2020.\n\"Aggiornata al 5 febbraio 2020\"\nRosa 2018-2019.\n\"Aggiornata al 31 gennaio 2019\"\nRosa 2017-2018.\n\"Aggiornata al 2 febbraio 2018\"\nStadio.\nOriginariamente la squadra disputava le partite casalinghe nello stadio \"Los Pajaritos\" per poi trasferirsi nel nuovo impianto, il Nuevo Estadio Los Pajaritos terminato nel 1999 e con 9.500 posti."}
{"id": "767765", "revid": "787565", "url": "https://it.wikipedia.org/wiki?curid=767765", "title": "Numancia", "text": ""}
{"id": "767775", "revid": "125291121", "url": "https://it.wikipedia.org/wiki?curid=767775", "title": "Renzo Giovampietro", "text": "Biografia.\nFrequenta e si diploma all'Accademia nazionale d'arte drammatica, inizia la sua attivit\u00e0 nel dopoguerra sia in teatro che alla radio Rai, all'interno della Compagnia di Prosa della Radio Italiana, con numerosi lavori nelle commedie e nei radiodrammi.\nSar\u00e0 Luchino Visconti a dargli la possibilit\u00e0 di entrare nel 1945 nella compagnia teatrale, debuttando nell'\"Antigone\"; l'anno successivo \u00e8 a Milano con la regia di Giorgio Strehler in \"Pick-up\" e nel 1948 in \"Arlecchino servitore di due padroni\", poi ne \"La dodicesima notte\" .\nDiscreta \u00e8 stata anche la sua attivit\u00e0 come attore televisivo (fra le altre cose, \"Napoleone a Sant'Elena\", \"L'affare Dreyfus\", \"Vita di Cavour\", \"Sandokan\") e cinematografico.\nDurante la sua carriera ottenne molti riconoscimenti, tra cui la Maschera d'oro e il Premio Veretium."}
{"id": "767777", "revid": "30610", "url": "https://it.wikipedia.org/wiki?curid=767777", "title": "George Botsford", "text": "Biografia.\nNacque a Sioux Falls, nel Sud Dakota, e crebbe nell'Iowa. La sua prima composizione \"The Katy Flyer -- Cake Walk\" fu pubblicata nel 1899. Anche se il suo nome \u00e8 legato indissolubilmente a \"Black and white rag\" composizione molto conosciuta e apprezzata, pubblicata nel 1908, un vero e proprio successo dell'epoca.\nIn seguito si trasfer\u00ec a New York e divenne un compositore di Tin Pan Alley. Mor\u00ec a New york nel '49."}
{"id": "767779", "revid": "118115", "url": "https://it.wikipedia.org/wiki?curid=767779", "title": "Fibs", "text": ""}
{"id": "767783", "revid": "6923", "url": "https://it.wikipedia.org/wiki?curid=767783", "title": "Gemeentelijk Vervoer Utrecht", "text": "Gemeentelijk vervoerbedrijf Utrecht (in sigla GVU) \u00e8 stata un'azienda olandese di trasporto pubblico che gestiva la rete autobus di Utrecht e dell'omonima provincia.\nL'azienda \u00e8 stata acquistata nel 2007 da Connexxion, mentre nel 2013 \u00e8 stata rimpiazzata da Qbuzz.\nEsercizio.\nGVU gestisce 41 autolinee urbane, suburbane ed interurbane.\nParco aziendale.\nLa flotta, che ammonta quasi a 200 vetture, \u00e8 costituita prevalentemente da autobus Van Hool e Volvo."}
{"id": "767786", "revid": "123294654", "url": "https://it.wikipedia.org/wiki?curid=767786", "title": "Euday L. Bowman", "text": "Fu musicista di ragtime e blues che rappresenta uno stile chiamato in gergo tecnico \"Texas Ragtime\".\nBiografia.\nNegli anni della giovinezza viaggi\u00f2 come pianista e arrangiatore per orchestrine.\nIl suo nome \u00e8 legato al celeberrimo \"Twelfth Street Rag\", o \"Rag della dodicesima strada\", uscito nel 1914. Il pezzo ebbe un successo enorme e sarebbe potuto diventare il ragtime pi\u00f9 famoso mai scritto,ma Bowman lo vendette per cento dollari dell'epoca.\nAnni pi\u00f9 tardi ne riprese il diritto di Copyright avendo visto le somme incassate dagli editori grazie alle sue innumerevoli renterpretazioni, prima fra tutte, quella di Pee Wee Hunter del 1948. Mor\u00ec a New York City nel 1949.\nStile.\nGiunto da Kansas City ma scarsamente riconosciuto dal grande pubblico, Bowman fu lo sfortunato autore del famoso \"12th Street Rag\", un rag rustico e concettualmente molto semplice che fece la fortuna del suo editore. Dopo che C. Wheeler lo riesamin\u00f2 nel 1919 e ne cambi\u00f2 il ritmo nella maniera del fox-trot, il \"12th Street Rag\" divent\u00f2 il compendio dello \u00abjunk rag\u00bb commerciale. Il \"12th Street Rag\" rappresentava il primo di una serie di brani chiamati con nomi mutuati dalla toponomastica di Kansas City. Fra questi c'erano \"6th Street Rag\", \"10th Street Rag\", \"11th Street Rag\" e \"Pettycoat Lane\". Bowman compose anche molti rag in forma di blues, peculiari per il tessuto melodico e per gli ostinati nella linea del basso."}
{"id": "767788", "revid": "767487", "url": "https://it.wikipedia.org/wiki?curid=767788", "title": "Futuro antico I", "text": "Futuro antico I \u00e8 un album del 1996 di Angelo Branduardi. In questo lavoro Branduardi parte alla scoperta di musiche medievali nell'ambito sia del sacro sia del profano. I brani sono suonati con l'ensemble musicale \"Chominciamento di gioia\"; il tutto \u00e8 diretto ed orchestrato con la collaborazione di Renato Serio.\nL'album \u00e8 il primo compreso nel progetto musicale del cantautore, volto a rielaborare antiche melodie, in parte dimenticate, adattandole ad un orecchio moderno cercando di non stravolgere l'originalit\u00e0 dei brani."}
{"id": "767789", "revid": "287204", "url": "https://it.wikipedia.org/wiki?curid=767789", "title": "Un cavallo per la strega", "text": "Un cavallo per la strega (\"The pale horse\") \u00e8 uno dei romanzi gialli di Agatha Christie, stampato dalla Arnoldo Mondadori Editore nella collana Il giallo Mondadori con il numero 725, la cui prima pubblicazione italiana avvenne il 23 dicembre 1962.\nTrama.\nUna donna moribonda, la signora Davis, si confessa con un prete cattolico, ed oltre a raccontargli dei suoi peccati gli fornisce una lista di nomi ed un terribile segreto. Prima che il reverendo possa fare qualcosa, per\u00f2, viene ucciso nella nebbia. Mentre la polizia comincia a investigare, il giovane protagonista raccoglie una serie di indizi che portano tutti ad uno stesso diabolico piano.\nMark Easterbrook, il protagonista del libro, mentre si trova in un pub di Chelsea vede due ragazze picchiarsi, ed una delle due strappa all'altra una manciata di capelli fino alla radice. Poco tempo dopo questa scena il giovane scopre che una delle due ragazze, Thomasina Tuckerton, \u00e8 morta. A pranzo con un'amica, Poppy Stirling, sente la giovane riferirsi a qualcosa di nome Cavallo Pallido, ma la giovane si spaventa subito e non dice pi\u00f9 niente dell'argomento. \nQuando Mark incontra il medico della polizia, Corrigan, quest'ultimo gli racconta della lista di nomi trovata in una scarpa di padre Gorman. Questa lista include i nomi della madrina di Mark, Lady Hesketh-Dubois, che \u00e8 morta recentemente per cause che sembravano naturali, e di Thomasina Tuckerton, e tutto ci\u00f2 induce Mark a temere che la lista comprenda persone che sono morte o stanno per esserlo.\nMark poi si reca con Ariadne Oliver, la famosa scrittrice di gialli, ad una festa di villaggio organizzata da sua cugina. Mark conosce poi un signore in sedia a rotelle, Venables, una persona molto ricca e di cui non si riescono a capire i motivi di tale benessere economico. Il gruppetto si reca poi ad una casa ricavata da una vecchia locanda, il Cavallo Pallido, in cui adesso abitano tre moderne streghe, e Mark discute con una di loro, Thyrza Grey, della possibilit\u00e0 di uccidere a distanza. Ripensandoci, a Mark sembra che la donna abbia cercato di promuovere un servizio che gli offrirebbe volentieri.\nNel frattempo la polizia continua ad investigare sull'omicidio del prete, e scopre l'esistenza di un testimone, Zacharia Osborne, il farmacista, che ha visto un uomo seguire padre Gorman poco prima dell'omicidio. Pi\u00f9 tardi, l'uomo chiama la polizia per riferire di aver visto l'inseguitore del prete, su di una sedia a rotelle: \u00e8 Venables. Si scopre poi che Venables ha sofferto di polio e per questo non \u00e8 in grado di camminare, ma Osborne continua ad essere certo di aver visto lui quella sera e comincia a suggerire dei modi in cui avrebbe potuto fingere la sua invalidit\u00e0.\nLa ragazza di Mark non prende sul serio le sue preoccupazioni, e per questo lui comincia a non volerle pi\u00f9 bene. Riceve invece aiuto da Ariadne Oliver, e dalla moglie del vicario, la signora Dane Calthrop, e conosce una ragazza di nome Ginger Corrigan, che abita nella zona del Cavallo Pallido e riesce a scoprire da Poppy qualcosa di pi\u00f9 su questa misteriosa organizzazione, ed un indirizzo a Birmingham. L\u00e0 Mark conosce il signor Bradley, un avvocato che gli spiega che il Cavallo Pallido pu\u00f2 uccidere le persone senza infrangere la legge.\nCon il beneplacito dell'Ispettore Lejeune e l'aiuto di Ginger, Mark accetta di fingere di desiderare l'omicidio della sua prima moglie, interpretata dalla ragazza. Cos\u00ec torna di nuovo al Cavallo Pallido e assiste ad alcuni rituali durante i quali Thyrza sembra aver incanalato uno spirito maligno attraverso un apparecchio elettrico. Poco dopo, Ginger si ammala e rischia di morire.\nDisperato, Mark si rivolge di nuovo a Poppy, che menziona una sua amica, Eileen Brandon, che \u00e8 andata via da un'associazione che sembra collegata al Cavallo Pallido. Mark va a trovare la signora, che rivela che sia lei che la signora Davis lavoravano per l'organizzazione, che scopriva quali cibi, cosmetici, e medicine usano determinati gruppi di persone.\nLa signora Oliver contatta Mark per dargli un altro indizio che ha raccolto: un'altra vittima del Cavallo Pallido, Mary Delafontaine, ha perso i capelli durante la malattia. La stessa cosa \u00e8 accaduta a Lady Hesketh-Dubois, e i capelli di Thomasina erano venuti via facilmente durante la zuffa con l'altra ragazza. Per di pi\u00f9, anche Ginger comincia a perdere i capelli. Mark capisce che sono tutti sintomi non di una maledizione stregonesca, ma di un avvelenamento da tallio.\nAlla fine del romanzo scopriamo che la mente organizzatrice dietro il Cavallo Pallido era Osborne, l'elemento della magia nera era un depistaggio, mentre i veri omicidi erano commessi rimpiazzando degli oggetti in possesso delle vittime con altri identici ma contaminati dal tallio. Lo sciocco tentativo di Osborne di dare la colpa dell'omicidio del prete a Venables \u00e8 stato il suo errore fatale."}
{"id": "767796", "revid": "1318658", "url": "https://it.wikipedia.org/wiki?curid=767796", "title": "Parco nazionale Mount Aspiring", "text": "Il parco nazionale Mount Aspiring \u00e8 un'area protetta situata nell'Isola del Sud, in Nuova Zelanda. Venne istituito nel 1964 come decimo parco nazionale neozelandese e si estende su di una superficie di 3.555 chilometri quadrati nella parte sud delle Alpi meridionali, ad est del Lago Wanaka.\nIl parco \u00e8 molto popolare fra gli amanti del trekking, con numerosi percorsi loro dedicati, e dell'alpinismo. Il suo nome deriva dal Monte Aspiring, alto 3.033 metri, che si trova entro i confini del parco. Altre cime che si trovano nei dintorni sono il Monte Pollux (2.542 metri) e il Monte Brewster (2.519 metri).\nUno dei tre passi principali che attraversano la catena montuosa delle Alpi meridionali, l'Haast Pass, si trova nell'angolo nord-orientale del parco. Il parco \u00e8 attraversato dal fiume Mueller.\nIl parco nazionale Mount Aspiring, insieme ai parchi nazionali di Aoraki/Mount Cook, Westland Tai Poutini e Fiordland), \u00e8 stato inserito nel 1990 nell'elenco dei patrimoni dell'umanit\u00e0 dell'UNESCO. I quattro parchi sono raggruppati sotto il nome collettivo di Te Wahipounamu"}
{"id": "767797", "revid": "74801", "url": "https://it.wikipedia.org/wiki?curid=767797", "title": "Zez Confrey", "text": "Zez Confrey nacque a Peru, nell'Illinois, l'ultimo dei figli di Thomas e Margaret Confrey. Dopo la Prima guerra mondiale divenne pianista e arrangiatore per la compagnia di rulli di pianola QRS. La sua composizione \"Kitten on the keys\" (1921), che divenne una vera e propria \"Hit\" dell'epoca, gli fu ispirata nel vedere il gatto della nonna camminare sulla tastiera del pianoforte. Dopo il 1920 scrisse per le jazz band. Si ritir\u00f2 dalle scene dopo il secondo conflitto mondiale e continu\u00f2 a comporre saltuariamente fino agli anni 1960. Mor\u00ec a Lakewood nel New Jersey dopo aver sofferto per anni della malattia di Parkinson.\nLascia pi\u00f9 di un centinaio di pezzi per pianoforte e innumerevoli rulli per pianola, canzoni e registrazioni.\nStile.\nZez Confrey proveniva dalla scuola di Mike Bernard di New York. La sua novit\u00e0 stilistica scoppi\u00f2 nel 1921 con la pubblicazione di \"Mills Music\", un rullo composto da sei brani altamente pianistici, fra cui \"My Pet\" e il popolarissimo \"Kitten on the Keys1\"."}
{"id": "767798", "revid": "767487", "url": "https://it.wikipedia.org/wiki?curid=767798", "title": "Bracciolo", "text": "Il bracciolo \u00e8 un elemento che delimita gli estremi di oggetti dedicati allo stare seduti, che serve, appunto, per appoggiare le braccia e che talvolta si alza rispetto al punto di seduta.\nLo si vive quotidianamente nel divano di casa, nelle poltrone, in alcune sedie e da anni viene inserito anche nelle autovetture, con il compito di migliorare il comfort durante il viaggio. Nelle autovetture il bracciolo \u00e8 normalmente imbottito e rivestito di pelle o tessuto per abbinarsi ai sedili. In alcuni casi sotto al bracciolo \u00e8 ricavato un vano portaoggetti.\nLe autovetture di maggiori dimensioni hanno spesso anche un bracciolo basculante nei sedili posteriori."}
{"id": "767800", "revid": "363629", "url": "https://it.wikipedia.org/wiki?curid=767800", "title": "Leucosi bovina", "text": "La leucosi bovina enzootica \u00e8 una malattia virale a carattere cronico-degenerativo limitata alla specie bovina in cui provoca lesioni mortali. \nIl virus appartiene alla famiglia Retroviridae genere Deltaretrovirus. \u00c8 malattia soggetta a piano di eradicazione nazionale e l'eventuale riscontro di positivit\u00e0 presso l'Istituto Zooprofilattico sperimentale dell'Umbria e delle Marche determina la macellazione del capo infetto."}
{"id": "767801", "revid": "7336", "url": "https://it.wikipedia.org/wiki?curid=767801", "title": "Passo di Collina", "text": ""}
{"id": "767802", "revid": "7336", "url": "https://it.wikipedia.org/wiki?curid=767802", "title": "Passo di collina", "text": ""}
{"id": "767803", "revid": "7336", "url": "https://it.wikipedia.org/wiki?curid=767803", "title": "Passo della collina", "text": ""}
{"id": "767810", "revid": "9316", "url": "https://it.wikipedia.org/wiki?curid=767810", "title": "Tribunale dei minori", "text": ""}
{"id": "767812", "revid": "77358", "url": "https://it.wikipedia.org/wiki?curid=767812", "title": "Unccd", "text": ""}
{"id": "767818", "revid": "287204", "url": "https://it.wikipedia.org/wiki?curid=767818", "title": "Le cinque stirpi", "text": "Le cinque stirpi (\"Die Zwerge\") \u00e8 il primo romanzo del ciclo \"La Saga della Terra Nascosta\" di Markus Heitz, scritto nel 2003 e tradotto in Italia nel 2006.\nTrama.\nLa \"Terra Nascosta\" \u00e8 protetta ai suoi confini da alte montagne, e gli unici accessi attraverso queste sono cinque grandi portali, custoditi da cinque antiche stirpi di nani.\nOltre ad essi la \"Terra Nascosta\" \u00e8 abitata anche da elfi e uomini che vivono in placida armonia sotto la guida di sette re che controllano le sette nazioni in cui la Terra Nascosta \u00e8 divisa.\nVi sono inoltre sei regni nella Terra Nascosta in cui regnano sei maghi che aiutano il popolo.\nIl tradimento di uno di essi, \"Nudin\", trasformatosi in N\u00f4d'onn, indebolisce per\u00f2 la magia e uno dei portali cede alle forze del Male composte da mezz'orchi e \"albi\" (elfi malvagi). L'unica speranza per le popolazioni della Terra Nascosta \u00e8 quella narrata da un'antica leggenda, un'arma detta la \"Lama di Fuoco\". Il compito di forgiarla verr\u00e0 assegnato a \"Tungdil\", un nano con origini misteriose, cresciuto fra gli umani, che dovr\u00e0 per\u00f2 affrontare molti pericoli per portarlo a termine. Nella sua missione verr\u00e0 anche aiutato da B\u00f6endal e B\u00f6indil, due nani guerrieri gemelli, e una squadra dei migliori nani di tutte le cinque stirpi, ognuno con un compito per creare la leggendaria arma.\nInsieme a loro si unir\u00e0 un gruppo di umani che li aiuter\u00e0 nel difficile percorso. Si scoprir\u00e0 inoltre che senza un \"umano\" non si potr\u00e0 sconfiggere N\u00f4d'onn."}
{"id": "767825", "revid": "186864", "url": "https://it.wikipedia.org/wiki?curid=767825", "title": "Leca (Albenga)", "text": "Leca \u00e8 una frazione e sobborgo di circa abitanti del comune di Albenga, in provincia di Savona. Ubicata a circa , su un antico insediamento romano, \u00e8 distante circa dal capoluogo ingauno.\nStoria.\nIl paese attuale ha assunto l'attuale nome a partire dal medioevo, quando gli abitati esistenti, costituiti per lo pi\u00f9 da case coloniche, vennero denominati Leuca, abbreviazione di \"Leucanthemum\", nome di una margherita spontanea che cresceva nella zona. Pare che questo nome latino venisse gi\u00e0 usato in epoca romana.\nNel medioevo e fino alla rivoluzione francese, divenne la residenza estiva, il luogo \"d'otium\", dei nobili che volevano sfuggire alla malsana atmosfera di citt\u00e0, tra le famiglie della nobilt\u00e0 locale che qui edificarono una loro villa si ricorda la famiglia D'Aste. Via Chiesa Vecchia viene descritta come una tipica strada cinta da muri, delimitanti orti e pomari. Attualmente \u00e8 un paese di circa abitanti ed importante centro agricolo della piana di Albenga. Le coltivazioni floricole in vaso costituiscono la grande parte della produzione agricola. Lo sviluppo edilizio degli ultimi anni ha avuto come conseguenza la grande vicinanza dell'abitato di Leca, allargatosi molto l'originario centro storico, con la periferia del capoluogo Albenga.\nLeca \u00e8 conosciuta anche per essere la sede dell'uscita autostradale di Albenga.\nMonumenti e luoghi d'interesse.\nArchitetture civili.\nIn passato vi era un antico mulino, oggi demolito. Sono presenti anche antiche case patrizie, costruite da nobili albenganesi come residenze di campagna e per sfuggire alla malaria, e un convento oggi divenuto sede di abitazioni.\nVilla D'Aste.\nLeca divenne luogo per la realizzazione di ville d'otium dei nobili ingauni della famiglia d'Aste, e qui eressero un complesso di pi\u00f9 edifici con terreni coltivati, realizzata nel XVI secolo, iscritta al catasto municipale del 1613, che viene descritta come \"casa con torre, orto, vigne et olive, chiamata la villa del Poggio\". Tale casa diventa propriet\u00e0 della famiglia D'Aste nel 1720, quando viene ampliata ed abbellita con stucchi, arrivando a chiedere e ottenere dal Vescovo il cambiamento del nome della cappella privata in \"Nostra Signora della Misericordia\", omonima della confraternita di Albenga. Il complesso \u00e8 descrivibile come due nuclei con architetture diverse, collegati attraverso una torre cinquecentesca e da un muro sovrastato da un cammino per la ronda. La parte antica \u00e8 realizzate con volte al piano terra e ha subito pi\u00f9 trasformazioni nel corso dei secoli; la parte moderna \u00e8 del XVII secolo e ampliata ancora un secolo dopo, con l'erezione della cappella, il portico antistante e i locali superiori. \u00c8 presente un salone principale che conserva cinque splendidi portali e un bellissimo camino in ardesia. La parte antica \u00e8 tinta di rosso, realizzata a due piani, con la torre alta un piano in pi\u00f9 e ha una superficie di circa , mentre la superficie complessiva della casa \u00e8 di oltre . Il pavimento \u00e8 in parte in cotto del tipo \"Impruneta\". Attualmente l'intera propriet\u00e0 \u00e8 stata ristrutturata, facendola diventare un'abitazione turistica\nCasa Cepollini.\nLa casa Cepollini \u00e8 un'abitazione nobiliare, edificata dalla famiglia Baamonte durante il corso del XVII secolo come luogo d'otium nella campagna albenganese e successivamente pass\u00f2 alla famiglia Cepollini per eredit\u00e0 naturale. La villa rappresenta un esempio di villa patrizia che ripropone caratteristiche architettoniche dei palazzi di citt\u00e0 ma in maniera semplificata. Negli anni '80 del XX secolo la propriet\u00e0, assieme a una parte del parco che arrivava fino alla parte dietro l'abside della chiesa parrocchiale, viene ceduto alla Parrocchia stessa. Una parte di questo parco viene acquisita dal Comune di Albenga, che ne realizza un parco pubblico per una parte, mentre la successiva resta di propriet\u00e0 della Parrocchia che lo utilizza saltuariamente per vari eventi; il comitato di Leca, ha iniziato una fase di restauro e ampliamento con il progetto \"Leuca 2000\". L'abitazione \u00e8 a due piani pi\u00f9 il sottotetto, la muratura \u00e8 a sacco con volte in muratura portante in muratura; la copertura \u00e8 a falda a capanna. La struttura \u00e8 abbastanza semplice, tranne il primo piano dove \u00e8 presente un piano nobile con caratteristiche architettoniche di vario pregio. Nel 2007 questa abitazione viene posta sotto il vincolo della Soprintendenza. Attualmente il palazzo \u00e8 sede di alcune associazioni e usato per il volontariato.\nCimitero Comunale.\nNella frazione di Leca ha sede il cimitero cittadino di Albenga. Realizzato a partire dalla fine del 1800 sull'impronta dei nuovi cimiteri, come quello di Staglieno, e subendo due importanti ampliamenti nel corso della sua storia. \nStoria.\nA Leca ha sede il cimitero cittadino collaudato nel marzo del 1893. Realizzato secondo le forme classiche dei cimiteri cittadini dell'epoca, come quello di Staglieno, \u00e8 opera del progetto realizzato da parte dell'ingegnere Giacomo Revello nel 1886, dopo che Albenga aveva optato per togliere il suo cimitero da Vadino, perch\u00e9 non pi\u00f9 salubre visto che era soggetto a continue inondazioni marine. Da decenni la prefettura insisteva con la cittadina perch\u00e9 venissero realizzati le strutture cimiteriali necessarie alla popolazione. Dopo che il 27 marzo del 1832 venne emesso il decreto che proibiva ufficialmente l'inumazione dei morti dentro le mura cittadine o in chiese, vennero realizzati i cimiteri di Lusignano e San Fedele fuori dai centri abitati, in aggiunta a quello di Bastia e a quello di Leca, e spostato quello del Capoluogo che era a Vadino dal convento di San Bernardino a una zona vicina alla spiaggia nel quartieri di Vadino. \nL'ingegnere Revello analizz\u00f2 il territorio e trovo a Leca il luogo ideale, nella \"zona di terreno sull'estrema pendice del colle, presso la vecchia parrocchia di Leca\", in mezzo agli olivi in un luogo che \"inspira dimora dei trapassati\" senza impedire lo sviluppo agricolo nella Piana. Il progetto viene approvato dal prefetto il 12 gennaio 1887, che comprendeva la sistemazione del campo di tumulazione, la cinta muraria, la costruzione di una chiesa sullo stile del Pantheon e le prime sei arcate. Il 27 dicembre 1888 si procede al contratto di appalto, approvato il 13 gennaio 1889 affidati alla \"Impresa Giovanni Bottino fu Giobatta\" nativo di Pr\u00e0 ma residente a Leca, con il termine dei lavori previsto nel 1889, ma non rispettato, come i costi iniziali previsti. Il 28 dicembre del 1892 viene fatto un sopralluogo di collaudo, per cercare di aprire il camposanto il 1 gennaio; il collaudo avvenne a marzo del 1893 eseguito dal tecnico Secondo Ferraris, ingegnere di prima classe nel Real Corpo del Genio Civile, alla presenza del Direttore dei Lavori e progettista ingegnere Revello, l'impresario Bottino, l'ingegnere Giuseppe Amico e il sindaco Marchese Enrico d'Aste. \nDopo alcune liti sull'andamento dei lavori si stabilisce il costo globale dell'opera nella cifra di lire. La Municipalit\u00e0 ingauna non aveva conoscenza di quali fossero le norme di un cimitero cos\u00ec importante e scrisse ai colleghi di Genova per chiedergli un aiuto. I problemi riguardo alla parte non realizzata continuano, tanto che nel 1898 si stipula un contratto con l'impresa \"Soracco Natalino fu Filippo\" per terminare i lavori. Dopo 3 anni c'\u00e8 bisogno di nuove sepolture visto che si era dismesso del tutto il cimitero di Vadino, dove nel 1912 la divisione \"Genio\" del ministero della Guerra accoglie la richiesta del Comune di demolire la cappella con mine esplosive. Si prevede un'espansione e il Comune acquista nel 1903 il terreno detto \"Costa\" per far l'ampliamento semicircolare, ma nel 1904 i lavori vanno a rilento e interviene il Commissario Gerolamo Bajardi e l'ingegnere Ferraris che scrive che se i lavori non proseguono in fretta si dovranno seppellire i morti nei sotterranei della Chiesa. Nel 1908 muore Barbara Tincheri che viene sepolta nel cimitero della Chiesa nonostante avesse gi\u00e0 da tempo pagato una cappella privata, stessa cosa nel 1914 per il Maggiore Cav. Lando; i lavori restano indietro, basti pensare che nel 1907 non sono ancora piantati gli alberi e le aiuole. Si creano pi\u00f9 arcate e si d\u00e0 la possibilit\u00e0 di creare cappelle di famiglie nella zona semicircolare. Si susseguono altri lavori, e negli anni '20 il cimitero di Albenga diventa meta turistica, in quanto ricco di valore architettonico e storico. Nel 1936 il Comune concede un'area per i caduti di guerra all'Amministrazione Militare posta alla sinistra del Pantheon con le croci di guerra. Nel 1937 si segnalano la mancanza di colombari con salme lasciate per lungo tempo depositate in attesa dell'inumazione, per il quale dovettero intervenire i carabinieri, e nel 1937 l'impresa edile \"Vincenzo Benedetto\" viene incaricata dal Podest\u00e0 per la costruzione di otto arcate simmetriche, ma con la guerra imminente i lavori si protraggono vivendo varie vicissitudini. Nel 1946 l'ingegnere Mazzarelli progetta la costruzione di un'arcata sul lato mare per dare degna sepoltura a 22 tombe dei Martiri della Foce. Negli anni '50 l'impresa \"Benedetto\" continua i lavori, dove si realizzano nuove arcate, tombe a terra e colombari. Nel '57 con l'impresa \"Ferdinando Maragliano\" si conclude definitivamente il progetto di Revello. Ma i posti non bastano e si procede a nuovi ampliamenti nel 1959 il Consiglio Comunale esamina il progetto per l'ampliamento dell'area di ulteriori 17100 mq, ma essendo troppo ampio si decide di ampliare sul lato ovest. Per ovviare agli spazi viene realizzato un ulteriore ampliamento sul lato sud, con la realizzazione di un secondo livello e una prato lasciato libero in caso di epidemie, realizzato a cavallo del millennio su progetto dell'ing. Fulvio Ricci. Nel 2013 viene proposta la realizzazione di un ampliamento con la creazione di forno crematorio interno al cimitero, che tuttavia non trova d'accordo la popolazione portando alla caduta della giunta comunale. Nel 2019 vengono avviati dei lavori per realizzare nuovi colombari che vanno a sostituire i posti a terra.\nArchitettura.\nIl cimitero si divide in tre macrozone, pi\u00f9 una parte di esterni. L'area globale \u00e8 di circa . La prima che \u00e8 la pi\u00f9 antica, dove ha sede la parte monumentale e la cappella realizzata sull'orma del Pantheon, inaugurata nel 1893, \u00e8 di circa ; con un ampliamento eseguito attorno agli anni '50 e '60 del XX secolo, di una parte di 6000 mq e infine la parte superiore realizzata negli anni '90 ()."}
{"id": "767828", "revid": "11694", "url": "https://it.wikipedia.org/wiki?curid=767828", "title": "Guerra Gotico-Bizantina", "text": ""}
{"id": "767832", "revid": "150308", "url": "https://it.wikipedia.org/wiki?curid=767832", "title": "Zara (disambigua)", "text": ""}
{"id": "767837", "revid": "119695153", "url": "https://it.wikipedia.org/wiki?curid=767837", "title": "Sucralosio", "text": "Il sucralosio \u00e8 un dolcificante artificiale. Nell'Unione europea \u00e8 conosciuto anche col nome di \"E955\". \u00c8 600 volte pi\u00f9 dolce del saccarosio, cio\u00e8 all'incirca il doppio pi\u00f9 dolce della saccarina e quattro volte pi\u00f9 dolce dell'aspartame. Viene prodotto per clorurazione selettiva dello zucchero, ovvero mediante la sostituzione selettiva di tre dei gruppi idrossilici dello zucchero da cucina (saccarosio) con altrettanti atomi di cloro, producendo cos\u00ec 1,6-dicloro-1,6-dideossi-\u03b2-D-frutto-furanosil 4-cloro-4-deossi-\u03b1-D-galattopiranoside o C12H19Cl3O8. A differenza dell'aspartame questo composto \u00e8 termostabile (non si degrada col calore) ed \u00e8 insensibile ad un'ampia gamma di pH. Pu\u00f2 quindi essere usato per i dolci da forno o in prodotti che richiedono di conservarsi a lungo.\nStoria.\nIl sucralosio \u00e8 stato scoperto nel 1976 da Leslie Hough e da un giovane chimico indiano, Shashikant Phadnis, scienziati del \"Tate &amp; Lyle\", in collaborazione con i ricercatori del Queen Elizabeth College (ora parte del King's College di Londra). \nL'uso del dolcificante \u00e8 stato approvato prima in Canada (nome commerciale Splenda) nel 1991. Successivamente approvato in Australia nel 1993, in Nuova Zelanda nel 1996, negli USA nel 1998, e nell'Unione europea nel 2004. Nel 2006, risulta approvato in pi\u00f9 di 60 paesi, incluso Brasile, Cina, India e Giappone.\nTate &amp; Lyle producono il sucralosio in una fabbrica a McIntosh (Alabama). Altre fabbriche sono in costruzione a Jurong, Singapore. Viene usato per produrre dolciumi, merendine, bevande analcoliche. Il sucralosio mischiato con maltodestrine e destrosio come agenti di massa (entrambe prodotte dal grano), viene venduto internazionalmente dalla McNeil Nutritionals con il marchio Splenda. Negli USA e in Canada, questo prodotto si trova sempre pi\u00f9 anche nei ristoranti, accanto alla saccarina ed all'aspartame.\nConfezioni e conservazione.\nIl sucralosio viene quasi sempre venduto in confezioni in cui viene addizionato con polveri da taglio e altri dolcificanti in modo da ottenere un prodotto che abbia, a parit\u00e0 di potere dolcificante, all'incirca lo stesso volume e la stessa consistenza dello zucchero. \nQuesto perch\u00e9 il sucralosio \u00e8 quasi 600 volte pi\u00f9 dolce dello zucchero da tavola. Inoltre in forma di prodotto puro e asciutto il sucralosio \u00e8 meno stabile alle alte temperature di quanto non sia in miscuglio o in soluzione con le maltodestrine.\nUso nei prodotti di marca.\nIl sucralosio si trova in pi\u00f9 di 4500 prodotti alimentari (cibi e bevande). Si utilizza in sostituzione, o in combinazione con altri dolcificanti artificiali come l'aspartame, l'acesulfame potassico o lo sciroppo di mais ad alto tenore di fruttosio.\nIn cucina.\nIl sucralosio \u00e8 il dolcificante artificiale pi\u00f9 stabile esistente attualmente sul mercato, tanto che \u00e8 possibile usarlo in molte ricette rimpiazzando completamente lo zucchero. Come detto nel paragrafo sulle confezioni, quando \u00e8 venduto in forma granulare viene mescolato con altri composti in modo da poterlo sostituire allo zucchero mantenendo le quantit\u00e0 della ricetta originale. \nLe ricette che richiedono pi\u00f9 di una tazza di zucchero (in ambiente anglosassone le ricette sono sempre espresse non in peso, come da noi, ma come volume, la tazza, appunto. Una tazza equivale a circa 280 mL), oppure quelle in cui lo zucchero da cucina serve come attivatore della lievitazione non possono essere sostituite completamente da sucralosio con buoni risultati. Lo stesso vale se \u00e8 richiesta la capacit\u00e0 di scurire, come nei caramelli, che il sucralosio non possiede. In questi casi meglio sostituire con prodotti composti da miscela di sucralosio e zucchero da cucina (saccarosio).\nSicurezza.\nIl sucralosio \u00e8 stato accettato da vari organismi regolatori con competenze sulla sicurezza alimentare a livello nazionale e internazionale, tra cui il U.S. Food and Drug Administration (FDA), il Joint Food and Agriculture Organization/World Health Organization Expert Committee on Food Additives, The European Union's Scientific Committee on Food, il Health Protection Branch of Health and Welfare Canada e il Food Standards Australia-New Zealand (FSANZ). La dose accettabile di ingestione giornaliera di sucralosio ammonta a 9\u00a0mg/kg del peso corporeo. (Si noti che lo Splenda \u00e8 per lo pi\u00f9 una maltodestrina.)\nPer determinare la sicurezza del sucralosio, il FDA ha fatto riferimento a dati provenienti da pi\u00f9 di 110 studi su uomini e animali. Molti di questi studi erano mirati a identificare possibili effetti tossici tra cui la carcinogenicit\u00e0, danni all'apparato riproduttivo e al sistema nervoso. Nessuno di tali effetti \u00e8 stato riscontrato sull'uomo, e l'approvazione da parte del FDA si basa sull'accertamento che il sucralosio \u00e8 adatto al consumo umano.\nDubbi sulla sicurezza del consumo di sucralosio sono stati sollevati a proposito di presunti effetti sul timo, una ghiandola molto importante per il sistema immunitario. Una relazione del NICNAS cita due studi sui ratti, entrambi i quali rilevavano \"una significativa diminuzione del peso del timo\" a certe dosi. I dosaggi di sucralosio, riportati nella relazione del NICNAS, che provocano danni al timo sono 3000\u00a0mg/kg bw/giorno per 28 giorni. Per un uomo di 80\u00a0kg, ci\u00f2 significa l'assunzione per 28 giorni di 240 grammi di sucralosio, equivalenti a pi\u00f9 di 20000 bustine al giorno per circa un mese. La dose richiesta per causare \"qualunque\" risposta immunitaria \u00e8 di 750\u00a0mg/kg bw/giorno, o 60 grammi di sucralosio al giorno, pi\u00f9 di 5000 bustine di Splenda al giorno (ci sono 11.9\u00a0mg di sucralosio in 1g di Splenda al dettaglio). Questi studi sono stati presi in considerazione dagli organismi di controllo prima di concludere che il sucralosio sia sicuro.\nGli atomi di cloro sono legati al carbonio covalentemente nella molecola di sucralosio, rendendola un clorocarburo. Molti clorocarburi sono tossici; tuttavia, il sucralosio \u00e8 differente perch\u00e9 \u00e8 estremamente insolubile nei grassi e non si accumula nei lipidi come molti degli idrocarburi clorurati. Inoltre, il sucralosio non si scinde o declorura.\nRecentemente l'Istituto Ramazzini di Bologna ha rilasciato alcune dichiarazioni secondo cui il sucralosio potrebbe essere causa di leucemie. Lo studio si basa su un campione di 843 ratti a cui sono state somministrati dosi del dolcificante. Il CSPI (Center for Science in the Public Interest) americano ha pertanto declassificato il sucralosio da \"safe\" (sicuro) a \"caution\" (da consumare con cautela) e a febbraio 2016 il CSPI ha declassato ulteriormente il sucralosio da \"caution\" a \"avoid\" (da evitare).\nIl grosso del sucralosio ingerito non supera il tratto gastrointestinale ed \u00e8 direttamente espulso con le feci mentre solo il 11-27% viene assorbito. La quantit\u00e0 assorbita viene in larga parte rimossa dal circolo sanguigno dai reni ed espulso con le urine\nIl sucralosio, potrebbe essere pericoloso per la salute, se scaldato. L\u2019Istituto federale tedesco per la valutazione del rischio (Bfr) in un comunicato spiega che, in seguito a un riscaldamento pari a 120 \u00b0C, il composto inizia a liberare gli atomi di cloro che contiene. Il sucralosio si ottiene infatti per aggiunte successive (in sostituzione di gruppi OH) di tre atomi di cloro alla molecola del saccarosio, ma il legame, pur essendo stabile, \u00e8 sensibile al calore e si scinde. Il rilascio d\u00e0 origine a diossine, furani e, in particolare, a policloro-dibenzo-diossine o PCDD, dibenzofurani e cloropropanoli: composti ritenuti non sicuri.\nNon \u00e8 adatto ai soggetti affetti da deficit di Fruttosio 1,6-difosfatasi.\nCritiche e polemiche.\nL'industria statunitense dello zucchero afferma che la pubblicit\u00e0 dello Splenda sia ingannevole ed ha inviato una protesta ufficiale alla Commissione Federale del Commercio. Attaccando lo slogan adottato dalla campagna promozionale dello Splenda \"ha lo stesso sapore dello zucchero perch\u00e9 fatto con lo zucchero\" la Sugar Association afferma che: \"Lo Splenda non \u00e8 un prodotto naturale. Non \u00e8 coltivato, non cresce e non \u00e8 presente in natura.\" In risposta la McNeil Nutritionals, il produttore dello Splenda, ribatte che la sua \"pubblicit\u00e0 rappresenta i prodotti in maniera accurata e informativa conformemente alle regole sulle campagne promozionali applicate nei Paesi dove i prodotti Splenda sono commercializzati.\" L'associazione di consumatori Citizens for Health ha inviato una petizione alla FDA, in cui si chiede di sospendere l'approvazione dello Splenda in attesa di investigazione sugli effetti collaterali come i problemi allo stomaco e alla digestione. L'associazione dello zucchero statunitense ha anche creato un sito web dove porta avanti le sue critiche al sucralosio.\nIl rivenditore di prodotti alimentari Whole Foods Market ha deliberato con atto ufficiale di non vendere prodotti contenenti sucralosio in nessuno dei suoi negozi. La motivazione principale di tale decisione sarebbe la sicurezza.\nSi \u00e8 fatto notare come la maggior parte degli studi sia stata commissionata da organizzazioni con un interesse finanziario nell'approvazione del sucralosio. Un altro argomento portato dalla Whole Foods \u00e8 che il sucralosio \u00e8 altamente lavorato e che si tratta di un dolcificante artificiale. Pertanto non risponde alla politica della Whole Foods della promozione del cibo \"reale\".\nBench\u00e9 commercializzato negli Stati Uniti come \"dolcificante senza calorie\", il sucralosio contiene 96 calorie per tazza, circa 8 volte meno dello zucchero per unit\u00e0 di volume. La Splenda Granulare contiene 331 calorie, ma trattandosi di una maltodestrina, appartiene a una classe di sostanze prodotte derivate dagli amidi, ovvero dalla loro \"digestione\" (pi\u00f9 propriamente dal processo di idrolisi), per cui, di fatto \u00e8 come se il prodotto fosse gi\u00e0 stato digerito e quindi, n\u00e9 le calorie, n\u00e9 i carboidrati risultano assimilabili dall'organismo per cui \u00e8 adatto ai diabetici o per le diete ipoglicemiche."}
{"id": "767839", "revid": "599013", "url": "https://it.wikipedia.org/wiki?curid=767839", "title": "Maksim Shatskix", "text": "Nel 2003 \u00e8 giunto terzo mentre nel 2005 \u00e8 giunto secondo nella classifica del Giocatore asiatico dell'anno, inoltre \u00e8 stato premiato quattro volte giocatore uzbeko dell'anno (nel 2003, 2005, 2006 e 2007).\nCarriera.\nCon la squadra ucraina della ha vinto per due volte la classifica dei marcatori del campionato ucraino, nella stagione 1999-2000 con 20 gol e nella stagione 2002-2003 con 22 gol, eguagliando, in quest'ultima occasione, il record di marcature nel singolo campionato di Serhij Rebrov sempre della Dinamo Kiev, del 1997-1998 (record poi superato da Henrikh Mkhitaryan nel 2012-2013 con 25 gol).\nInoltre ha vinto per tre volte la classifica marcatori della coppa d'Ucraina, unico giocatore in grado di riuscirci insieme a Andrij Vorobej.\nIl 4 ottobre 2014 ha realizzato il gol numero 124 nel campionato ucraino superando Serhij Rebrov fermo a quota 123, diventando il miglior marcatore di sempre del campionato. Con 34 reti realizzate in 60 partite \u00e8 altres\u00ec il miglior realizzatore della propria nazionale."}
{"id": "767840", "revid": "113997484", "url": "https://it.wikipedia.org/wiki?curid=767840", "title": "Ombreggiatura", "text": "L'ombreggiatura (in inglese shading), in computer grafica, \u00e8 il modo in cui la luce interagisce con la mesh poligonale, in base all'assorbimento o la riflessione della luce, l'angolo di incidenza e l'angolo di visione, e altre caratteristiche.\nAspetti teorici.\nNella realt\u00e0, noi vediamo perch\u00e9 i nostri occhi rilevano la luce che rimbalza dagli oggetti. L'aspetto di una superficie \u00e8 cos\u00ec determinato dal preciso modo in cui essa interagisce la luce, che \u00e8 perci\u00f2 determinato dalla struttura e dalla composizione del materiale.\nNel mondo reale, le superfici opache, come la roccia e la gomma, possiedono una struttura ruvida su scala microscopica. La luce rimbalza da essi in ogni direzione, e come risultato, la luce che si vede riflessa sembra non avere a che fare con la direzione da cui si sta guardando la superficie. Questa \u00e8 chiamata riflessione diffusa (\"diffuse reflection\", in inglese). Al contrario, le superfici lucide sono relativamente lisce, anche su scala microscopica. Questo significa che si vedr\u00e0 una perfetta riflessione quando si guarda verso la superficie, e allo spostamento del punto di vista, ci\u00f2 che \u00e8 riflesso, cambia direzione. Questa \u00e8 chiamata riflessione speculare (\"specular\" o \"mirror reflection\", in inglese).\nNel mondo della computer grafica, comunque, spesso si prendono scorciatoie per ottenere l'aspetto dei materiali reali. Per esempio, considerando la riflessione speculare: nonostante sia possibile renderizzare riflessioni speculari, farlo \u00e8 un'operazione pi\u00f9 lenta rispetto al renderizzare riflessioni diffuse, perch\u00e9 ci sono algoritmi pi\u00f9 semplici che approssimano l'effetto di riflessioni diffuse. Quindi renderizzare riflessioni diffuse pu\u00f2 essere estremamente veloce, ma renderizzare riflessioni speculari richiede una intensiva elaborazione di ray tracing. Per aggirare questo problema, a volte si considerano solo le cose pi\u00f9 ovvie che una superficie pu\u00f2 riflettere, come le luci brillanti.\nLa maggior parte dei modelli di shading, in un modo o in un altro, sono progettati per catturare il processo di riflessione della luce.\nModelli di Shading.\nFlat Shading.\nDetto anche constant shading, \u00e8 lo shading \"numero zero\". Ogni vertice di ogni triangolo della mesh poligonale, viene scelto come vertice chiave per quel triangolo. L'equazione di illuminazione viene eseguita per calcolare il valore di illuminazione per quel vertice, e l'intero triangolo viene investito con una copia di quel valore.\nIl flat shading pu\u00f2 essere appropriato per le piramidi, ma quando una mesh di triangoli approssima una superficie curva, come il caso del delfino, allora \u00e8 richiesto un modello di shading pi\u00f9 sofisticato. Per quanto si possa aumentare il numero di vertici della mesh, l'approssimazione resta sempre apparente, ed \u00e8 anche ovviamente controproducente in termini di performance della computazione.\nLambertian Shading.\nIl pi\u00f9 semplice modello di shading \u00e8 basato su una osservazione fatta da Johann Heinrich Lambert nel XVIII secolo: la quantit\u00e0 di energia proveniente da una sorgente luminosa che cade sull'area di una superficie dipende dall'angolo di incidenza della luce rispetto alla superficie. Una superficie che guarda direttamente verso una fonte luminosa riceve la massima illuminazione; una superficie tangente alla direzione della luce (o che guarda lontano dalla sorgente) non riceve alcuna illuminazione; e nel mezzo l'illuminazione \u00e8 proporzionale al coseno dell'angolo formula_1 fra la normale della superficie e la fonte luminosa. Questo porta al modello di shading di Lambert:\nformula_2\ndove formula_3 \u00e8 il colore del pixel; formula_4 \u00e8 il \"coefficiente di diffusione\", o il colore della superficie; e formula_5 \u00e8 l'intensit\u00e0 della sorgente luminosa. Poich\u00e9 formula_6 e formula_7 sono vettori unitari, possiamo usare formula_8 come una conveniente forma abbreviata (sia sulla carta che nel codice) per formula_9.\nQuesta equazione si applica separatamente ai tre canali di colore, in modo che la componente rossa del valore del pixel sia il prodotto della componente diffusa del rosso, l'intensit\u00e0 della sorgente luminosa rossa, e del prodotto dei vettori; lo stesso per il verde e il blu.\nIl vettore formula_7 \u00e8 calcolato sottraendo il punto di intersezione fra il raggio e la superficie, dalla posizione della sorgente luminosa. Non bisogna dimenticare che formula_11, formula_7 e formula_6 devono essere tutti dei vettori unitari; sbagliare nel normalizzare questi vettori \u00e8 un errore molto comune nei calcoli di shading.\nBlinn-Phong Shading.\nIl Lambertian shading \u00e8 indipendente dalla vista: il colore di una superficie non dipende dalla direzione da cui si sta guardando. Molte superfici reali mostrano alcuni gradi di brillantezza, producendo punti luce, o riflessioni speculari, che appaiono muoversi attorno alla superficie, man mano che il punto di vista cambia. Il Lambertian shading non produce alcun punto luce e comporta un aspetto molto opaco e pallido. Molti modelli di shading aggiungono una componente speculare al Lambertian shading; la parte lambertiana \u00e8 cos\u00ec la componente diffusa.\nUn modello molto semplice e ampiamente usato per i punti luce speculari fu proposto da Bui Tuong Phong nel 1975, e in seguito aggiornato - nella forma pi\u00f9 comunemente usata oggi - da Jim Blinn nel 1976. Invece di interpolare i valori di illuminazione calcolati a ogni vertice (come nel Gouraud shading), il Blinn-Phong shading interpola la normale del vertice, la direzione della sorgente luminosa, e la direzione del punto di vista lungo un triangolo, e calcola la formula di illuminazione per ogni pixel. L'idea \u00e8 di produrre una riflessione che sia alla sua maggiore brillantezza quando formula_11 e formula_7 sono simmetricamente posizionati lungo la normale della superficie, e ci\u00f2 quando si verificherebbe la riflessione speculare; la riflessione quindi decresce lievemente all'allontanamento dei vettori da una configurazione speculare.\nPossiamo dire quanto siamo vicini a una configurazione speculare confrontando il vettore formula_16 (che biseziona l'angolo fra formula_11 e formula_7) alla normale della superficie. Se il vettore \u00e8 presso la normale della superficie, la componente speculare dovrebbe essere brillante; se \u00e8 lontano, dovrebbe essere fioca. Questo risultato \u00e8 ottenuto dal calcolando il prodotto scalare fra formula_16 e formula_6 (bisogna ricordare che sono vettori unitari, quindi formula_21 \u00e8 uguale a massimo a 1, quando i vettori sono uguali), e in seguito portando il risultato a una potenza formula_22 per farlo decrescere velocemente. La potenza, o \"esponente di Phong\", controlla l'apparente brillantezza della superficie. Il vettore formula_16 in se stesso \u00e8 facile da calcolare: poich\u00e9 formula_11 e formula_7 hanno la stessa lunghezza, la loro somma \u00e8 un vettore che biseziona l'angolo compreso fra essi, che richiede solo di essere normalizzato per produrre formula_16.\nRaccogliendo tutte queste informazioni, il modello di shading di Blinn-Phong \u00e8:\nformula_27\ndove formula_28 \u00e8 il \"coefficiente speculare\", il colore speculare, della superficie.\nEquazione standard dello Shading.\nIl colore riflesso formula_29 calcolato nel punto formula_30 su una superficie illuminata da formula_6 luci \u00e8 dato da:\nformula_32\ndove i prodotti scalari formula_33 e formula_34 sono fissati a zero, e le quantit\u00e0 coinvolte sono definite come segue:\nGouraud Shading.\nIl Gouraud shading, che prende il nome da Henri Gouraud, \u00e8 un metodo usato in computer grafica per simulare i diversi effetti di luce e colore su un oggetto. In pratica, serve per ottenere un graduato cambio di colore su superfici a basso numero di poligoni (\"low-polygon\") senza dover ricorrere alla pesantezza computazionale del calcolo pixel per pixel. Gouraud pubblic\u00f2 questa ricerca per la prima volta nel 1971.\nIl principio su cui si basa la tecnica di Gouraud \u00e8 il seguente: \nPrima dell'avvento di hardware grafico capace di performare calcoli di illuminazione pixel per pixel, i colori diffusi e speculari erano calcolati solo a ogni vertice di una mesh triangolare. Questo metodo calcola i colori:formula_48formula_49dove:\na ogni vertice e li interpola lungo la faccia del triangolo. Il colore formula_29 di un pixel \u00e8 in seguito calcolato usando l'equazione\nformula_61\ndove ogni formula_62 rappresenta un colore campionato da una delle formula_63 texture map, e l'operazione formula_64 \u00e8 una delle diverse e disponibili operazioni di combinazione che includono la modulazione e l'addizione. \nI punti di forza e di debolezza del Gouraud shading risiedono entrambi nell'uso che esso fa dell'interpolazione.\nInterpolare i colori di vari pixel (conoscendone con precisione solo pochi) alleggerisce la computazione rispetto a modelli pi\u00f9 sofisticati (come il Phong shading, da non confondere con l'omonimo modello di riflessione). Tuttavia gli effetti di luce localizzati (come punti di riflettenza, tipo la riflessione di una sorgente di luce su di una mela) non verranno renderizzati correttamente: se l'effetto \u00e8 posizionato al centro del poligono, senza raggiungere i vertici, non apparir\u00e0 come risultato del rendering di Gouraud; se lo stesso effetto \u00e8 posizionato su di un vertice, verr\u00e0 mostrato correttamente, ma verr\u00e0 replicato in modo innaturale sui poligoni adiacenti. Il problema \u00e8 facilmente riconoscibile se si renderizza una scena in cui la sorgente di luce si muove, spostando la riflessione presente sull'oggetto in questione, con il Gouraud shading si vedrebbe la riflessione allargarsi e stringersi continuamente, raggiungendo i picchi d'intensit\u00e0 nei vertici, e sparendo al centro dei poligoni.\nNonostante i problemi descritti, lo shading ideato da Gouraud \u00e8 decisamente migliore del flat shading che richiede molta meno computazione, ma produce un risultato sfaccettato.\nAmbient Shading.\nPremessa: nel mondo reale, le superfici che non sono illuminate da sorgenti luminose, sono illuminate da riflessioni indirette da altre superfici.\nLe superfici che non ricevono alcuna illuminazione saranno renderizzate come completamente nere, che spesso non \u00e8 cosa desiderabile. Un crudo ma utile metodo euristico per evitare le ombre nere \u00e8 aggiungere una componente costante al modello di shading, il cui contributo al colore del pixel dipende solo dall'incidenza sull'oggetto, senza alcuna dipendenza dalla geometria della superficie. Questo \u00e8 conosciuto come ambient shading - dove le superfici sono illuminate dalla luce \"ambientale\" che arriva equamente da ogni parte. Per convenienza nella regolazione dei parametri, l'ambient shading \u00e8 di solito espresso come il prodotto di un colore di superficie con colore di luce ambientale, in modo che l'ambient shading possa essere regolato sia per le superfici individuali, sia per tutte le superfici insieme. Insieme al modello di Blinn-Phong, l'ambient shading completa un semplice e utile modello di shading:\nformula_65\ndove formula_66 \u00e8 il coefficiente ambientale delle superfici, o \"colore ambiente\", e formula_67 \u00e8 l'intensit\u00e0 luminosa ambientale."}
{"id": "767841", "revid": "36426", "url": "https://it.wikipedia.org/wiki?curid=767841", "title": "Bronchite", "text": "La bronchite \u00e8 una tra le pi\u00f9 frequenti malattie dell'apparato respiratorio. \nSi tratta di un'infiammazione delle mucose dei bronchi.\nIl termine \"bronchite\" indica due categorie, denominate rispettivamente bronchite acuta e bronchite cronica.\nNel primo caso si ha generalmente a che fare con un episodio isolato, nel secondo con una sintomatologia che \u00e8 presente per almeno tre mesi all'anno da almeno due anni.\nDal punto di vista clinico (segni e sintomi) la bronchite acuta \u00e8 caratterizzata da tosse, con o senza produzione di espettorato. Un episodio di bronchite acuta si verifica spesso durante il corso di una malattia virale acuta, come ad esempio il comune raffreddore o l'influenza. I virus sono la causa di circa il 90% dei casi di bronchite acuta, mentre i batteri causano solo il 10% circa di tutti gli episodi.\nLa bronchite cronica, un tipo di broncopneumopatia cronica ostruttiva \u00e8 caratterizzata, dalla presenza di una tosse produttiva che dura per almeno tre mesi all'anno e per un periodo di almeno due anni. La bronchite cronica di solito si sviluppa a causa di stimoli lesivi ricorrenti a carico delle vie respiratorie, ed \u00e8 causata da sostanze irritanti che in genere vengono inalate. Il fumo di sigaretta \u00e8 certamente la causa pi\u00f9 comune, seguito dall'esposizione agli inquinanti atmosferici come l'anidride solforosa e il biossido di azoto. Pertanto, gli individui esposti al fumo di sigaretta, sostanze chimiche irritanti i polmoni, oppure immunocompromessi per qualsiasi motivo, hanno un rischio maggiore di sviluppare la bronchite.\nEpidemiologia e storia.\nSi stima che nel 2009 circa 10 milioni di americani abbiano ricevuto una diagnosi di bronchite cronica da un medico. L'incidenza appare pi\u00f9 elevata nella popolazione di et\u00e0 compresa tra i 18 ed i 44 anni. Nelle donne l'incidenza di bronchite cronica sembra essere circa doppia rispetto ai soggetti di sesso maschile.\nIl medico inglese dottor Charles Badham fu il primo medico a distinguere la bronchite da altri disturbi respiratori. Il termine fu coniato nel 1808 ed appare in un famoso saggio nel quale il medico, usando il termine bronchite, ne distingueva tre forme: l'acuta, l'astenica e la cronica. Prima che il dottor Badham facesse questa distinzione venivano avanzate molte ipotesi per spiegare questo tipo di malattia polmonare, ricorrendo a concetti propri dell'Ayurveda, dell'antica medicina greca e della medicina tradizionale cinese.\nLa maggior parte di queste ipotesi era incentrata sul presupposto che le malattie respiratorie fossero il risultato di uno squilibrio di alcune forze fondamentali come, ad esempio, i Qi (il principio attivo che, secondo la tradizione culturale cinese, \u00e8 proprio di ogni essere vivente) oppure i famosi quattro umori teorizzati da Ippocrate di Coo.\nNel passato si \u00e8 fatto ricorso a numerosi trattamenti per curare le malattie respiratorie, e molti di questi erano spesso estranei alle ipotesi prevalenti in ambito medico. Tra i trattamenti adottati si ricordano: incenso, droghe, spezie, erbe, alcuni cibi, espettoranti, e naturalmente il salasso (una pratica medica diffusa dall'antichit\u00e0 fino alla fine del diciannovesimo secolo, ritenuta una sorta di panacea contro moltissimi disturbi).\nGli approcci moderni di tipo farmaceutico per il trattamento della bronchite hanno conosciuto un notevole impulso a partire dal XX secolo. In questo periodo furono scoperti tutta una serie di composti farmacologicamente attivi che hanno dimostrato di avere propriet\u00e0 broncodilatatrici. La maggior parte di questi composti \u00e8 stata isolata partendo da precedenti terapie tradizionali. Tra gli agenti isolati sono degni di menzione i farmaci adrenergici, come l'adrenalina e l'efedrina, alcuni agenti anticolinergici come l'atropina e la scopolamina, l'espettorante acetilcisteina, e la teofillina.\nPatogenesi.\nLa \"bronchite cronica\" \u00e8 causata da lesioni ricorrenti o irritazione a carico dell'epitelio respiratorio dei bronchi. Ne consegue infiammazione cronica caratterizzata da infiltrazione di cellule T CD8+, macrofagi e neutrofili, edema (gonfiore) e ispessimento fibrotico delle pareti bronchiali con restringimento del lume. L'aumentato numero di cellule che producono muco nei bronchi e bronchioli e l'ampliamento delle ghiandole tracheali muco secernenti comporta un importante incremento della secrezione di muco. La resistenza al flusso d'aria caratteristica della bronchite cronica \u00e8 dovuta principalmente alla metaplasia delle cellule caliciformi che a sua volta determina il formarsi di tappi di muco nei bronchioli con concomitante infiammazione e fibrosi bronchiolare.\nClinica.\nSegni e sintomi.\nLa tosse \u00e8 un sintomo comune della bronchite acuta e si sviluppa nel tentativo di espellere il muco in eccesso dai polmoni. Altri sintomi comuni della bronchite acuta sono: mal di gola, mancanza di respiro, stanchezza, tachicardia, naso che cola, congestione nasale (rinite), febbre, pleurite, dolori articolari e produzione di espettorato.\nI sintomi della bronchite cronica possono includere dispnea, affanno, soprattutto dopo uno sforzo e una bassa saturazione d'ossigeno. La tosse \u00e8 spesso peggiore subito dopo il risveglio e l'espettorato emesso dal paziente pu\u00f2 avere un colore giallastro o verde e, talvolta, pu\u00f2 essere striato di macchie di sangue.\nEsami di laboratorio e strumentali.\nLa bronchite pu\u00f2 essere diagnosticata da un medico durante un esame fisico completo.\nIn genere gli individui affetti da bronchite riferiscono sintomi e presentano segni non specifici. Per tale motivo nel corso del processo diagnostico pu\u00f2 essere necessario ricorrere ad esami e test quali la radiografia del torace (spesso necessaria per escludere una polmonite), un esame colturale dell'espettorato (per escludere la pertosse oppure altre infezioni batteriche delle vie respiratorie), o ancora un test di funzionalit\u00e0 polmonare comprendente una spirometria (per escludere l'asma o l'enfisema polmonare).\nGli individui con un disturbo polmonare cronico di tipo ostruttivo, come la bronchite, alla esecuzione di un test di funzionalit\u00e0 polmonare possono presentare una diminuzione del FEV1 e del rapporto FEV1/FVC.\nA differenza di altri comuni disturbi ostruttivi, quali ad esempio l'asma o l'enfisema, la bronchite raramente causa un importante aumento del volume residuo (il volume residuo \u00e8 la quantit\u00e0 d'aria che rimane nei polmoni dopo uno sforzo espiratorio massimale).\nTrattamento.\nIl trattamento della bronchite acuta \u00e8 principalmente sintomatico. Farmaci antinfiammatori non-steroidei (FANS) possono essere utilizzati per trattare la febbre ed il mal di gola. Si tenga comunque presente che anche senza alcun trattamento, la maggior parte dei casi di bronchite acuta si risolve rapidamente.\nNella maggior parte dei casi (90% circa) la bronchite acuta \u00e8 causata da virus. Per questo motivo un trattamento antibiotico non pu\u00f2 essere raccomandato, in quanto inutile ed inefficace (gli antibiotici agiscono solo contro i batteri).\nInoltre ricorrere ad un trattamento antibiotico nei casi di bronchite ad eziologia virale promuove lo sviluppo di resistenza batterica contro gli antibiotici, il che pu\u00f2 risultare pericoloso e, potenzialmente, comportare una maggiore morbilit\u00e0 e mortalit\u00e0.\nTuttavia, anche nel caso si sospetti una bronchite virale, in alcuni casi selezionati dal medico, gli antibiotici possono trovare comunque indicazione, in genere al fine di evitare l'insorgenza di infezioni batteriche secondarie.\nL'evidenza suggerisce che il declino della funzione polmonare osservabile nei soggetti affetti da bronchite cronica pu\u00f2 essere rallentata con la cessazione del fumo di sigaretta.\nIl trattamento della bronchite cronica \u00e8 sintomatico e pu\u00f2 richiedere l'impiego di agenti terapeutici sia farmacologici che non farmacologici. I tipici approcci non farmacologici per la gestione della broncopneumopatia cronica ostruttiva (BPCO), e fra questi la bronchite cronica, possono includere: la riabilitazione polmonare, la chirurgica per la riduzione del volume polmonare, ed il trapianto polmonare.\nL'infiammazione e l'edema dell'epitelio respiratorio possono essere ridotti con i farmaci corticosteroidi per via inalatoria.\nIl respiro sibilante e la difficolt\u00e0 respiratoria possono essere trattate riducendo il broncospasmo (cio\u00e8 lo spasmo, reversibile, che interessa i piccolo bronchi e che \u00e8 secondario alla costrizione del muscolo liscio). Il broncospasmo viene trattato con broncodilatatori a lunga durata d'azione, per via inalatoria. Questi broncodilatatori sono farmaci agonisti del recettore \u03b22-adrenergico (ad esempio il salmeterolo) oppure farmaci ad azione anticolinergica, assunti sempre per via inalatoria, quali l'ipratropio bromuro od il tiotropio bromuro.\nI farmaci mucolitici (conosciuti anche come espettoranti) possono avere un piccolo effetto terapeutico sulla riacutizzazione della bronchite cronica.\nL'ossigenoterapia \u00e8 utilizzata per trattare l'ipossiemia (una situazione caratterizzata da una bassa ossigenazione del sangue) e ha dimostrato di ridurre la mortalit\u00e0 nei pazienti affetti da bronchite cronica. Si deve tenere presente che l'ossigenoterapia (supplementi di ossigeno per un certo numero di ore nel corso della giornata) pu\u00f2 portare alla riduzione dello stimolo respiratorio, con conseguente aumento dei livelli ematici di anidride carbonica (ipercapnia) e acidosi respiratoria secondaria."}
{"id": "767842", "revid": "19933", "url": "https://it.wikipedia.org/wiki?curid=767842", "title": "Shading", "text": ""}
{"id": "767843", "revid": "1318658", "url": "https://it.wikipedia.org/wiki?curid=767843", "title": "Parco nazionale del Fiordland", "text": "Il Parco nazionale del Fiordland \u00e8 un parco nazionale che si trova nella regione del Fiordland, nell'angolo sud-occidentale dell'Isola del Sud, in Nuova Zelanda. Con i suoi 12.500 chilometri quadrati \u00e8 il pi\u00f9 grande parco nazionale neozelandese; inoltre, insieme ai parchi nazionali (Aoraki/Mount Cook, Mount Aspiring e Westland Tai Poutini), \u00e8 stato inserito nel 1990 nell'elenco dei Patrimoni dell'umanit\u00e0 dell'UNESCO. I quattro parchi sono raggruppati sotto il nome collettivo di Te Wahipounamu.\nGeografia.\nDurante le ultime ere glaciali, numerosi ghiacciai hanno scavato profondamente la costa del Fiordland; ne sono risultati alcuni dei pi\u00f9 bei fiordi della Nuova Zelanda, il pi\u00f9 famoso dei quali \u00e8 il Milford Sound. Oltre a ci\u00f2 i ghiacciai hanno letteralmente staccato alcune isolette dall'isola principale, come per esempio Secretary Island e Resolution Island.\nLa costa \u00e8 quindi molto scoscesa, con i fiordi che partono dalle vallate della parte pi\u00f9 meridionale della catena montuosa delle Alpi meridionali fino al mare. Nella parte pi\u00f9 settentrionale del parco si trovano alcuni picchi che superano i 2.000 metri d'altezza. \nAll'interno del parco si trovano numerosi laghi, tra cui il lago Te Anau, e le cascate Sutherland Falls (580 metri) e Browne Falls, tra le pi\u00f9 alte del mondo.\nI venti, prevalentemente occidentali, portano aria umida sulle montagne dal Mar di Tasman; il raffreddamento di quest'aria produce un'incredibile quantit\u00e0 di piogge, oltre 7 metri l'anno in molte parti del parco. Ci\u00f2 supporta una lussureggiante foresta pluviale nell'ecoregione del Fiordland.\nFauna.\nLa fauna del parco \u00e8 estremamente varia. Qui si possono trovare, fra le altre specie, delfini, foche, topi, uccelli, lepri e cervi. Fra gli uccelli, il parco ospita il rarissimo kakapo (\"Strigops habroptila\") e il kiwi bruno (\"Apteryx australis\"), uccelli endemici della Nuova Zelanda.\nAttivit\u00e0.\nFin dagli anni venti nel parco si era enormemente diffusa la piaga dei cervi europei, introdotti dall'uomo ma che stavano occupando l'habitat della flora e della fauna neozelandesi. Per contrastarne la crescita, il governo decise di mettere una vera e propria taglia sugli animali, pagando una certa cifra ai cacciatori della zona per ogni animale ucciso. Questo, combinato coi mercati della carne e della pelle di cervo, si \u00e8 rivelato un affare molto lucroso, tanto che alcuni cacciatori negli anni sessanta hanno addirittura potuto comprare degli elicotteri per spostarsi pi\u00f9 facilmente fra il terreno decisamente accidentato del parco.\nIl risultato \u00e8 facilmente immaginabile: la popolazione di cervi \u00e8 diminuita molto velocemente, aumentando drammaticamente la competizione fra i cacciatori. Quando si verificarono vere e proprie sparatorie fra uomini armati di fucili ad alta precisione nei cieli del parco, il governo decise di mettere un freno al sistema delle \"taglie\". Negli ultimi anni \u00e8 cresciuta enormemente l'industria degli allevamenti di cervi, e gli elicotteri che un tempo venivano usati per cacciarli ora sono usati a scopi turistici, per far ammirare le bellezze del parco dall'alto.\nOltre a questo, il parco \u00e8 molto popolare fra gli amanti di alpinismo e trekking, con una serie di percorsi loro dedicati. Molto visitati sono anche i ghiacciai, i fiordi e le gi\u00e0 citate cascate."}
{"id": "767849", "revid": "1573940", "url": "https://it.wikipedia.org/wiki?curid=767849", "title": "Embioptera", "text": "Gli Embiotteri (Embioptera ) sono un ordine di Insetti di piccole o medie dimensioni, alati o atteri, con livree di colori uniformi e poco appariscenti ed esoscheletro poco consistente. Nell'albero tassonomico gli Embiotteri rappresentano l'unico ordine della sezione Embiopteroidea (Exopterygota Neoptera Polyneoptera). L'ordine, fossile dal Permico Superiore, include circa 150 specie raggruppate in 6 famiglie.\nMorfologia.\nCranio grandetto, libero, mobile, subprognato; clipeo distinto in ante e postclipeo; occhi composti reniformi nel maschi, pi\u00f9 piccoli e meno convessi nelle femmine; ocelli assenti. Antenne moniliformi o filiformi di 15-32 articoli. Apparato boccale masticatore, galea digitiforme, lacinia appuntita e bidentata, palpo 5 articolato; labrum con premento indiviso, paraglosse membranacee e di notevoli dimensioni, glosse ridottissime ed appuntite, palpi 3 articolati. Corpo allungato, stretto e depresso; coloo con scleriti dorsali, laterali e ventrali; pronoto piccolo e pi\u00f9 stretto del cranio e con la porzione anteriore separata da un solco trasverso. Zampe ambulatorie pi\u00f9 lunghe nelle forme alate, dissimili tra loro, tarsi 3 articolati, pretarsi con 2 unghie; le anteriori, mobilissime, presentano il primo tarsomero eccezionalmente sviluppato in quanto contiene numerose ghiandole sericipare unicelulari, il cui secreto fuoriesce da setole plantari cave ed aperte all'estremit\u00e0 distale. Ali membranacee e simili tra loro (di colore fumoso e percorse da linee chiare e glabre fra le venature longitudinali), fornite di micro e macrotrichi, con venatura radiale notevolmente rinforzata; le altre venature non sempre bene definite e pi\u00f9 o meno ridotte: mancano sempre nelle femmine, talvolta nei maschi ed in alcune specie si hanno maschi alati ed atteri; nel riposo si sovrappongono orizzontalmente sull'addome. Addome sessile di 10 uriti e con vestigia dell'undicesimo; nelle femmine i decimo urosterno \u00e8 diviso in due emisterniti simmetrici; nei maschi il nono \u00e8 indiviso, asimmetrico ee costituisce la piastra subgenitale, mentre il decimo \u00e8 rappresentato da due piccoli sterniti che talvolta si fondono col nono. Nei maschi adulti il decimo urotergo \u00e8 diviso in due emitergiti asimmetrici e uno o entrambi si prolungano in un processo sclerificato; esso invece \u00e8 intero nelle femmine ee negli stadi giovanili di ambedue i sessi. Cerci biarticolati, asimmetrici nei maschi.\nAnatomia.\nSistema nervoso: apparato centrale con 3 gangli toracici e 7 addominali, ganglio ipocerebrale del sistema stomatogastrico diffuso. Apparato digerente: faringe con denticoli rivolti all'indietro; mesenteron allungato e privo di ciechi; 20-30 tubi malpghiani lunghi; proctodeo con ileo convoluto, colon brevissimo, retto dilatato e fornito di papille. Olopneustici (2+ 8). Apparato riproduttore: ovari con pochi varioli panoistici, gonotrema al margine posteriore dell'ottavo urosterno; mancano di ovopositore e di un organo copulatore vero e proprio (o anche \u00e8 molto poco sviluppato).\nBiologia.\nInsetti paurometabolici o pseudometabolici, ovipari, anfigonici e partenogenetici. La partenogenesi \u00e8 geografica, obbligatoria, costante, telitoca e zigoide (cio\u00e8 diploide e triploide), di tipo apomittico: questi dati si riferiscono ad \"Haploembia solieri\" , nel quale la telitoca \u00e8 conseguente al parassitismo endemico di una Gregarina, e porta indirettamente ala sterilit\u00e0 gametica dei maschi del tipo anfigonico, nel quale si presenta per\u00f2 anche una partenogenesi accidentale. Fenomeni simili sono stati osservati in \"Embia tyrrhenica\" , ed in \"Cleomia guareschii\" .\nLe femmine depongono uova allungate e fornite di opercolo entro i loro cunicoli sericei e, come le Forficule (Dermaptera), dedicano cure parentali ai germi ed alle neanidi appena sgusciate che di solito restano con la madre fino al secondo stadio. Sviluppo postembrionale con 4 mute.\nGli Embiotteri sono insetti lucifughi e usualmente xerofili. I maschi generalmente volano di notte, con eccezioni.\nSono fondamentalmente tropicopoliti ma estendono il loro areale alle regioni temperate pi\u00f9 calde. Si ritrovano nel terreno, sotto sassi, ecc.; qualche specie \u00e8 termitofila. Con il secreto delle ghiandole metatarsali del primo paio di zampe costruiscono cunicoli sericei di varia lunghezza, talvolta ramificati, nei quali di muovono velocemente, e possono tappezzare di seta anche superfici varie; ci\u00f2 riguarda sia adulti che stadi preimmaginali. Le specie europee si tessono per l'inverno bozzoli individuali spessi e fusiformi. Essendo gregarie fin dalla seconda et\u00e0, vivono talora in colonie impiantando, in qualche caso, una serie di gallerie sovrapposte e comunicanti con una o due camere sotterranee. Hanno regime dietetico vegetariano; i maschi rivelano talvolta tendenze zoofaghe."}
{"id": "767851", "revid": "827882", "url": "https://it.wikipedia.org/wiki?curid=767851", "title": "Poirot e la strage degli innocenti", "text": "Poirot e la strage degli innocenti \u00e8 uno dei romanzi gialli di Agatha Christie, stampato dalla Arnoldo Mondadori Editore nella collana Il Giallo Mondadori con il numero 1122. Fu pubblicato per la prima volta nel 1969.\nOggi nel 2015 viene pubblicato con il numero 1473.\nTrama.\nDurante i preparativi per allestire un party di Halloween, una giovane ragazza di tredici anni, Joyce Reynolds, afferma di essere stata testimone di un omicidio (avvenuto anni prima e di cui aveva compreso la reale natura solo di recente). Alla fine del party viene ritrovata morta affogata in un secchio d'acqua usato per il gioco delle mele. Con l'aiuto della signora Oliver, presente al party, Hercule Poirot inizia quindi a indagare sul misterioso omicidio."}
{"id": "767852", "revid": "5296", "url": "https://it.wikipedia.org/wiki?curid=767852", "title": "Stanis\u0142aw Wojciech Wielgus", "text": ""}
{"id": "767863", "revid": "44735", "url": "https://it.wikipedia.org/wiki?curid=767863", "title": "Sorrisi e Canzoni TV", "text": ""}
{"id": "767867", "revid": "767487", "url": "https://it.wikipedia.org/wiki?curid=767867", "title": "Olofstr\u00f6m", "text": "Olofstr\u00f6m \u00e8 una cittadina della Svezia meridionale, capoluogo del comune omonimo, nella contea di Blekinge; nel 2005 aveva 7.382 abitanti, su un'area urbana di 7,03 km\u00b2."}
{"id": "767876", "revid": "481349", "url": "https://it.wikipedia.org/wiki?curid=767876", "title": "Scommettiamo?", "text": "Scommettiamo? era un gioco a quiz di successo trasmesso ogni gioved\u00ec sera dalla prima rete Rai dal 23 dicembre 1976 al 21 dicembre 1978, condotto da Mike Bongiorno con la valletta Paola Manfrin, che raccoglieva la pesantissima eredit\u00e0 della pi\u00f9 famosa Sabina Ciuffini: prima valletta contestatrice e irriverente decise di non continuare dopo la prima edizione e fu sostituita, nelle due successive, dalla pi\u00f9 spigliata Patrizia Garganese. Alla prima puntata del 23 dicembre 1976 i concorrenti furono Sergio Trabalza di Trento, Maria Luisa Bergna di Como e Carmine Di Bello di Milano. Alla fine vinse Di Bello con 2 milioni e 370\u00a0000 lire. L'ascolto medio nel 1977 fu di 24,6 milioni di telespettatori e nel 1978 di 24 milioni.\nIl meccanismo del gioco a quiz \u00e8 del tipo \u00aba scommesse\u00bb, sul modello dell'ippica. In questo gioco si distinse, in particolare, il campione Giuliano Canevacci, che fu l'unico, nella storia di tutti i quiz, a lasciare il gioco imbattuto: infatti, egli si ritir\u00f2 dopo aver vinto per otto puntate consecutive in quanto stanco di studiare decine e decine di materie (ne dichiar\u00f2 ben 64!) per prepararsi alle risposte (ne sbagli\u00f2 una sola nella puntata del 16 novembre 1978), e naturalmente vinse anche la finalissima. Altri campioni che raggiunsero una certa popolarit\u00e0 furono Maria Teresa Lattanzi, Alberto Pozzolini, Alfredo Maria Rossi, Ugo Berardi (che rispondeva a domande su Giuseppe Verdi) e Paolo Paolicchi (astrofisico, che rispondeva a domande su Franz Kafka).\nPer la prima volta, vi \u00e8 un concorso riservato ai telespettatori che ogni settimana, inviando una cartolina alla sede RAI di Milano in Corso Sempione, pronosticavano sulla vittoria o sconfitta del campione in carica. Tra i telespettatori che indovinavano, se ne estraeva a sorte uno che vinceva gli eventuali montepremi persi dai concorrenti che avevano fallito la domanda finale.\nSi ricorda anche un concorso per gli abbonati alla neonata televisione a colori.\nUna delle due sigle del programma della prima edizione fu \"Sogno\", scritta ed interpretata da Mino Reitano. Mentre ottenne un discreto successo la sigla \"Scommettiamo?\", interpretata dal complesso \"Le Piccole Ore\". Nel 1978 sigla di chiusura fu \"Donna Donna Mia\" di Toto Cutugno.\nRegolamento.\nCome accennato, \u00e8 un gioco ispirato all'ippica: infatti dopo le domande preliminari, ci sono otto \u00abcorse\u00bb che sostituiscono il tabellone del \"Rischiatutto\", seguite da una domanda finale.\nDomande preliminari.\nOgni concorrente, a turno, risponde a cinque domande sulla propria materia di competenza. Ad ogni risposta esatta, il concorrente vince 100\u00a0000 lire, mentre, a differenza del \"Rischiatutto\", ogni volta che il concorrente sbaglia la risposta, il montepremi viene azzerato. Alla fine delle cinque domande si aggiunge al concorrente un premio corsa di 100\u00a0000 lire, per consentire a chi avesse sbagliato l'ultima delle cinque domande di giocare, dato che a \"Scommettiamo?\" il concorrente non pu\u00f2 andare in passivo.\nLe \u00abcorse\u00bb.\nVe ne furono dieci all'inizio della prima stagione, poi furono ridotte ad otto; divennero sette nella seconda e nella terza.\nLa \u00abcorsa\u00bb \u00e8 strutturata cos\u00ec: Mike introduce il tema della corsa.\nSuccessivamente, alle spalle di Mike c'\u00e8 un totalizzatore elettronico stile ippodromo sul quale\ncompaiono i tre tipi di domande disponibili per la corsa, variabili tra \u00abchi?\u00bb, \u00abdove?\u00bb, \u00abquando?\u00bb, \u00abquanto?\u00bb, \u00abperch\u00e9?\u00bb, \u00abcome?\u00bb, \u00abquale?\u00bb, \u00abcosa?\u00bb seguiti ognuno da una quota (% cio\u00e8 \"mezzo\",1 o \"alla pari\", 1% cio\u00e8 \"uno e mezzo\", 2 e 3), come nelle scommesse ippiche.\nA questo punto i tre concorrenti hanno 10 secondi di tempo (scanditi con un suono tipo galoppo) per digitare su una tastiera la domanda cui intendono rispondere e la cifra da scommettere, che varia dalle 10\u00a0000 alle 500\u00a0000 lire. Le postazioni dei concorrenti sono dei \u00abpicchetti\u00bb da ippodromo separate da compensati che impediscono ai concorrenti di \u00abspiare\u00bb le scommesse degli avversari.\nIn seguito, le puntate compaiono sui tre \u00abpicchetti\u00bb. Poi, ogni concorrente ascolta e risponde alla domanda scelta (eventualmente preceduta da un'immagine o un filmato) nel tempo massimo di 10 secondi (scanditi con un suono tipo Trotto); se due o tutti e tre i concorrenti scelgono una stessa domanda, risponde il concorrente che ha puntato di pi\u00f9 e l'altro o gli altri rimangono \u00abal palo\u00bb per la corsa in gioco, cio\u00e8 non rispondono ad alcuna domanda; in caso di parit\u00e0 nelle puntate, si mette la domanda \u00aball'asta\u00bb al miglior offerente.\nCome al \"Rischiatutto\", il moderno meccanismo del gioco impediva che il programma venisse mandato in onda in diretta. Infatti, dopo la scelta della domanda da parte dei concorrenti, la registrazione si doveva interrompere per montarne il corrispondente filmato, in quanto in regia non si conosceva \"a priori\" l'esatto ordine delle domande, quindi dei filmati da mandare in onda. \nIn ogni caso, il concorrente che risponde esattamente guadagna la cifra puntata inizialmente (non quella con cui si \u00e8 vinta l'eventuale asta) moltiplicata per la quota abbinata alla domanda, mentre perde l'ultima quota puntata (se c'\u00e8 stata un'asta, quindi, si perde la somma con cui ci si \u00e8 aggiudicati la domanda) non moltiplicata se si d\u00e0 una risposta errata alla domanda.\nNella seconda e nella terza stagione, se un concorrente sbaglia la risposta, gli altri due possono prenotarsi con il pulsante. Chi si prenota, guandagna o perde 100\u00a0000 lire a seconda che la risposta sia giusta o errata.\nCome accennato, non si pu\u00f2 andare in passivo, dunque non si pu\u00f2 puntare pi\u00f9 del proprio montepremi, pena l'annullamento della scommessa e lo stazionamento \u00abal palo\u00bb per la corsa in svolgimento.\nL\"'una tantum\".\nProprio per agevolare i concorrenti che rischiano il \u00abrosso\u00bb, a ciascun concorrente \u00e8 concesso una sola volta nel corso della puntata un prestito di 200\u00a0000 lire detto \"una tantum\", che va tassativamente restituito entro la fine delle dieci corse.\nQuando un concorrente chiede l'una tantum, sul display che indica il suo montepremi si accende un asterisco a sinistra del montepremi stesso, che si spegne al momento della restituzione.\n\u00abHandicap o cavallino?\u00bb.\n\u00c8 la fatidica domanda posta da Mike ai telespettatori in occasione delle \u00abcorse handicap\u00bb (nella prima stagione la quarta e l'ottava, poi solo la quinta con la riduzione a otto corse e prima della quarta corsa nella seconda e nella terza stagione), in quanto la valletta sta per girare, azionandola con una leva, una ruota sporgente dalla costola, sulla quale si alternano la scritta \u00abhandicap\u00bb e il \"cavallino Michele\", storica \"mascotte\" del programma con le sembianze del suo conduttore.\nSe la ruota si ferma sul cavallino, il gioco prosegue regolarmente, ma se si ferma sull'\u00ab\"handicap\"\u00bb il concorrente in testa riparte dal montepremi del secondo classificato, il quale riparte dal montepremi del concorrente in coda. Quest'ultimo non subisce nulla.\nIl momento dell\"'handicap\", come ammesso dallo stesso Mike durante l'ultima puntata della seconda edizione, non incontr\u00f2 il favore del pubblico, in quanto penalizzava fortemente moltissimi concorrenti che persero parecchi milioni di lire; per venire incontro alle critiche, durante la terza stagione, in caso di \u00abhandicap\u00bb, si poneva al concorrente in testa e a quello mediano una domanda multipla del tutto analoga a quella finale (senza cuffia e con la cabina aperta): rispondendo esattamente, non si subivano gli effetti dell'\u00abhandicap\u00bb.\nDomanda finale.\nI concorrenti sono isolati con una cuffia e chiusi nei loro picchetti attraverso la chiusura di una teca di plexiglas da parte della valletta. Ciascun concorrente, a turno e in ordine crescente di montepremi, deve rispondere ad una serie di domande sulla materia di competenza nel tempo massimo di un minuto. Se il concorrente risponde esattamente a \"tutte le domande\", il montepremi \u00e8 confermato (non raddoppiato come al \"Rischiatutto\"), mentre se sbaglia anche una sola delle domande va a quota zero e il montepremi accumulato \u00e8 destinato al concorso riservato ai telespettatori.\nCuriosit\u00e0: prima della domanda finale, sul display indicante il montepremi appare la cifra accumulata fino a quel momento, senza il segno \"pi\u00f9\" o \"meno\", in quanto non si va mai in passivo durante le corse. Dopo la domanda, in caso di esito positivo appare un \"pi\u00f9\" alla sinistra della cifra, ma in caso di esito negativo il display non si azzera (come avveniva invece al \"Rischiatutto\") ma appare semplicemente un segno \"meno\" a sinistra della cifra persa, ma con questa notazione s'intende che la quota \u00e8 zero, non, per esempio, meno tre milioni.\nAl termine della domanda finale, il concorrente col maggior montepremi \u00e8 proclamato campione e torna la settimana successiva.\nNella prima edizione di \"Scommettiamo\" c'era la possibilit\u00e0 per i concorrenti campioni di accaparrarsi anche i montepremi dei due avversari sconfitti nella domanda finale: se infatti 2 concorrenti non rispondevano correttamente alla domanda, il concorrente che, rispondendo in maniera corretta diventa campione, aggiunge al suo montepremi anche i soldi non vinti dagli avversari.\nLe finali del 1978.\nLa terza edizione del programma, dal 26 ottobre al 21 dicembre 1978, vide in gara 18 campioni delle due edizioni precedenti.\nGiuliano Canevacci, esperto di civilt\u00e0 Maya, vinse in finale 4.850.000 lire per un totale di 59.180.000 lire, record assoluto per l'epoca nei telequiz. Giorgio Gaiani, esperto di etnologia, vinse in finale 3.600.000 lire per un totale di 30.940.000 lire. Anche Annamaria Capicchioni nella puntata finale vinse 3.600.000 lire portando il suo bottino complessivo a 35.400.000 lire.\nIl cavallino Michele.\nLa storica \"mascotte\" della trasmissione, il cavallino Michele con tanto di somiglianza e occhiali di Mike, compariva nella sigla di testa ed era regalato ai concorrenti sotto forma di giocattolo, che and\u00f2 a ruba nei negozi. Inoltre, nel 1977 il cavallino Michele divent\u00f2 sul Corriere dei Piccoli un fumetto, creato dallo Studio Bozzetto, scritto da Tiziano Sclavi, ideatore di Dylan Dog e disegnato prima da Guido Manuli, poi da Umberto Manfrin, che era anche il padre della valletta di Mike Paola Manfrin."}
{"id": "767877", "revid": "1305772", "url": "https://it.wikipedia.org/wiki?curid=767877", "title": "Ultima IV", "text": "Ultima IV: Quest of the Avatar, pubblicato inizialmente nel 1985 per Apple II, \u00e8 il quarto videogioco della serie di \"Ultima\". \u00c8 il primo della trilogia \"Et\u00e0 della Luce\", e si discosta dai precedenti giochi in cui l'azione contro i mostri nei dungeon era l'elemento predominante. Da questo gioco in poi l'approccio \u00e8 molto pi\u00f9 legato alla trama e all'etica di gioco.\n\"Ultima IV\" fu portato su molti sistemi, inclusi IBM, Commodore 64, NES, e Sega Master System.\nNel 1996 \"Computer Gaming World\" nomin\u00f2 \"Ultima IV\" come il secondo miglior gioco in assoluto per computer.\nTrama.\n\"Ultima IV\" \u00e8 una rarit\u00e0 fra i videogiochi di ruolo in quanto la storia del gioco non richiede al giocatore di sconfiggere un tangibile avversario finale.\nDopo la sconfitta di tutti i membri della triade del male nei precedenti tre \"Ultima\", il mondo di Sosaria sub\u00ec alcuni cambiamenti radicali nella sua geografia: tre quarti del mondo scomparvero, nuovi continenti emersero e si spostarono, nuove citt\u00e0 furono costruite per rimpiazzare le altre andate perdute. Il mondo, unificato sotto il governo di Lord British fu nominato \"regno di Britannia\". Lord British constat\u00f2 l'infelicit\u00e0 del suo popolo dovuta a una bassa crescita spirituale, e per questo proclam\u00f2 la \"Quest of the Avatar\": Aveva bisogno di qualcuno che si facesse avanti e si mostrasse come esempio di virt\u00f9 per tutti.\nL'obiettivo del gioco \u00e8 far crescere il personaggio principale sulla via delle virt\u00f9, e farlo diventare un leader spirituale e un esempio di virt\u00f9 per il mondo di Britannia. Il gioco segue le prove che il protagonista deve superare per comprendere ed esercitare le Otto Virt\u00f9. Dopo aver provato la propria comprensione di tutte le virt\u00f9, e dopo aver meditato in ogni Tempio della Virt\u00f9, il protagonista diventa l'Avatar. Il secondo obiettivo del gioco \u00e8 trovare il \"Codice della Conoscenza Assoluta\", un libro che contiene le risposte a tutte le domande.\nModalit\u00e0 di gioco.\nInvece della creazione di un personaggio basato su caratteristiche numeriche tipico dei videogiochi di ruolo, in Ultima 4 i giocatori decidono il destino del proprio personaggio rispondendo ad una serie di dilemmi etici. Queste situazioni non hanno una facile soluzione; il giocatore si confronta con le Otto Virt\u00f9 e cerca quella che si trova in cima alla propria classifica di priorit\u00e0, determinando il tipo di personaggio che impersoner\u00e0. Per esempio scegliere Compassione porta alla creazione di un bardo; Onore a un paladino, Sacrificio un fabbro, e cos\u00ec via.\nTecnicamente, il gioco \u00e8 molto simile ad \"Ultima III\", nonostante sia molto pi\u00f9 vasto. Fu il primo \"Ultima\" ad avere un reale sistema di conversazione; fino a quel momento i personaggi non giocanti della serie rispondevano con una semplice frase, da Ultima IV in poi fu possibilie interagire coi personaggi specificando un argomento di conversazione, l'argomento era determinato da un numero standard di parole (name, job, health) o da informazioni raccolte da precedenti domande o da altri personaggi. Molte sottoquest sono strutturati in questo modo.\nUn'altra aggiunta sono le stanze dei dungeon, aree di combattimento uniche inserite nei dungeons nelle quali era possibile combattere con un numero di nemici generato casualmente.\nQuesto gioco segna definitivamente l'ambientazione ed il tono dei giochi che seguiranno nella serie. Dopo \"Ultima IV\", le trame diventeranno sempre pi\u00f9 collegate fra loro, con molti riferimenti dettagliati dai giochi pi\u00f9 recenti a quelli pi\u00f9 vecchi, spesso in maniera tale da essere capiti senza che il giocatore abbia necessariamente giocato ai titoli precedenti (anche se questo aiuta). Ci\u00f2 contrasta con i vecchi \"Ultima\", e con molte altre serie di giochi che hanno delle relazioni molto deboli fra loro, nei quali il nuovo antagonista \u00e8 \"il figlio/marito del precedente\".\nIl mondo introdotto in pieno con questo gioco non avr\u00e0 modifiche rilevanti nel corso di tutta la serie.\nSviluppo.\nRichard Garriott dichiar\u00f2 di aver cominciato a scrivere questo gioco quando si accorse (anche da lettere di genitori arrabbiati) che nei suoi recenti giochi azioni come rubare ed uccidere anche cittadini pacifici erano necessarie o comunque molto proficue al fine di vincere il gioco e che questi mezzi non erano molto ortodossi. Oltre a ci\u00f2, organizzazioni come la BADD si occupavano con attenzione dei supposti contenuti satanici contenuti nei giochi di ruolo in generale. La natura demoniaca dell'antagonista in \"Ultima III\" era per\u00f2 un punto a favore di Garriott.\nGarriott stesso considera il gioco, insieme a \"Ultima VII\", come suo preferito della serie \"Ultima\".\nAlcuni dei dialoghi del gioco sono basati sul film del 1958 \"Bell, Book and Candle\" con James Stewart.\nVersione NES.\nCome \"Ultima III\", \"Ultima IV\" fu portato su NES da FCI e Pony Canyon. Questa versione, intitolata \"Ultima: Quest of the Avatar\", fu pubblicata nel 1990.\nIl sistema di gioco in generale non cambi\u00f2 molto, poich\u00e9 l'approccio al gioco era molto simile ai videogiochi di ruolo per console di quel tempo, come ad esempio \"Dragon Quest\" e \"Final Fantasy\".\nLa grafica fu invece completamente ridisegnata, lo stesso per le musiche; il tono generale del gioco ricordava molto i videogiochi di ruolo giapponesi dell'epoca. Le opzioni di dialogo erano molto limitate. Un'altra modifica fu di non avere la possibilit\u00e0 di avere contemporaneamente i sette personaggi del party, come era possibile in altre versioni. Tutti i personaggi oltre il quarto potevano essere lasciati in un ostello a Britain, e potevano essere uniti al party escludendo qualcun altro.\nComunque il sistema di combattimento si avvicinava molto a quello usato negli altri computer, con l'opzione addizionale del combattimento automatico.\n\"Ultima IV\" sui moderni sistemi operativi.\nxu4 \u00e8 una ricostruzione del motore di gioco di \"Ultima IV\" disponibile per Linux, Windows, macOS, RISC OS e Sega Dreamcast. Richiede i file originali di \"Ultima IV\" per DOS, e mantiene la compatibilit\u00e0 con la versione originale per DOS (\u00e8 possibile infatti condividere i salvataggi fra la versione DOS e xu4).\nCi sono altre due edizioni disponibili, che usano il motore grafico di Neverwinter Nights. Il primo \u00e8 Avatarship - Ultima 4. Il secondo \u00e8 Ultima Reborn Vedi The Ultima Reconstruction page per ulteriori dettagli."}
{"id": "767878", "revid": "287204", "url": "https://it.wikipedia.org/wiki?curid=767878", "title": "Convenzione UNIDROIT sui beni culturali rubati o illecitamente esportati", "text": "La Convenzione UNIDROIT sui beni culturali rubati o illecitamente esportati concerne il ritorno internazionale dei beni culturali rubati o illecitamente esportati, \u00e8 stata firmata a Roma il 24 giugno 1995, ratificata dall'Italia con legge 7 giugno 1999, n. 213 ed \u00e8 entrata in vigore il 1\u00ba luglio 1998.\nContenuti.\nScopo e natura giuridica.\nLa convenzione \u00e8 un trattato internazionale multilaterale che rappresenta sia i diritti del legittimo proprietario derubato che i diritti dello Stato dal cui territorio \u00e8 stato illecitamente esportato un bene culturale: In linea di massima le disposizioni di UNIDROIT sono self-executing; le pretese giuridiche scaturiscono direttamente dalle loro disposizioni senza che esse debbano essere convertite nel diritto nazionale. Essa stabilisce regole standardizzate per la restituzione di beni culturali rubati e il rimpatrio di beni illecitamente esportati e mira all\u2019unificazione delle disposizioni di\nnatura civile (cap. II) e amministrativa (cap. III) degli Stati contraenti. Le sue disposizioni sostituiscono il diritto materiale vigente fra gli Stati contraenti e quindi, indirettamente, anche le prescrizioni del diritto privato internazionale. \nCampo d'applicazione.\nSotto l'aspetto materiale, la convenzione si applica ai diritti relativi alla restituzione di beni culturali rubati e al rimpatrio di beni illecitamente esportati (art. 1). La definizione di bene culturale all'articolo 2 coincide con quella dell'articolo 1 introduzione della convenzione dell'UNESCO del 1970 sulla circolazione dei beni culturali.\nIn virt\u00f9 dell'articolo 1, la convenzione \u00e8 applicabile unicamente a diritti di tipo internazionale. Sono esclusi, quindi, i diritti puramente nazionali. Le disposizioni si applicano esclusivamente nelle relazioni fra gli Stati contraenti.\nAi sensi dell'articolo 10, la convenzione non ha effetto retroattivo, bens\u00ec \u00e8 applicabile unicamente ex nunc. Essa diventa efficace solo dopo la sua entrata in vigore per lo Stato in questione.\nProvvedimenti e procedure.\nStando alla convenzione, esistono diritti materiali sulla restituzione di beni culturali rubati o illecitamente esportati. Le modalit\u00e0, la cerchia dei potenziali\npostulanti nonch\u00e9 la caduta in prescrizione variano a seconda che il bene culturale sia stato rubato o illecitamente esportato.\nSecondo l'articolo 3 capoverso 1, un bene culturale rubato in uno Stato contraente e portato in un altro Stato parte della Convenzione va restituito dai possessori. Questo diritto di restituzione \u00e8 di natura privata.\nSecondo il capitolo III, uno Stato contraente pu\u00f2 fare richiesta a un altro Stato contraente di ordinare il rimpatrio di beni culturali illecitamente esportati\n(art. 5 cpv. 1). Mentre il capitolo II (art. 3 e 4) tutela i diritti di propriet\u00e0 e di possesso violati mediante strumenti di diritto privato, il capitolo III (art. 5 \u2013 7) tratta dell'imposizione di una domanda di Stato e, quindi, sovrana. La domanda di rimpatrio secondo l'articolo 5 \u00e8 quindi assoggettata al diritto pubblico.\nRestituzione di beni culturali rubati (art. 3 e 4).\nQuesto diritto si orienta contro l'attuale possessore di un bene culturale e spetta al proprietario o all'antico possessore che sostiene di avere un maggior diritto sul bene in questione. Sul luogo in cui \u00e8 custodito il bene, l'avente diritto pu\u00f2 intentare un'azione petitoria (rei vindicatio) oppure un'azione sul diritto di possesso (petitorium). Il diritto \u00e8 assoggettato a un termine di prescrizione relativo di tre anni (dalla conoscenza del luogo in cui si trova la cosa e del possessore) e a un termine di prescrizione assoluto di 50 anni (dal furto) (art. 3 cpv. 3). Il termine di prescrizione assoluto non ha validit\u00e0 per beni culturali che sono parte integrante di un monumento, di un sito archeologico o di una collezione pubblica (cfr. art. 3 cpv. 7 e 8); in questo caso, oltre al termine di prescrizione relativo di tre anni, vi \u00e8 imprescrittibilit\u00e0 (art. 3 cpv. 4). Mediante un'apposita dichiarazione, gli Stati contraenti possono per\u00f2 stabilire che tali beni culturali vengano assoggettati a un termine di prescrizione assoluto di 75 anni e oltre (art. 3 cpv. 5).\nIl diritto di restituzione \u00e8 incondizionato, in quanto all'obbligo di restituzione non si pu\u00f2 contrapporre la buona fede: quest'ultima conferisce a chi ha l'obbligo della restituzione al massimo il diritto di essere adeguatamente risarcito purch\u00e9 dimostri di aver proceduto con la dovuta accuratezza al momento di acquistare il bene in questione (art. 4 cpv. 1). Alla verifica di tale accuratezza si tiene conto di tutto ci\u00f2 che \u00e8 rilevante per l'acquisto, ovvero le parti contraenti, il prezzo d'acquisto, la possibilit\u00e0 di una consultazione in un elenco di beni culturali rubati o di organizzazioni pertinenti.\nL'articolo 8 prevede un foro competente non esclusivo, vale a dire che la competenza spetta al tribunale del luogo in cui si trova il bene culturale.\nRimpatrio di beni culturali illecitamente esportati (art. 5 - 7).\nLa convenzione non contiene alcuna definizione del concetto dell'esportazione illecita. L'articolo 1 lettera b rimanda al riguardo al diritto del Paese d'origine. Fanno per\u00f2 testo unicamente norme giuridiche che regolano l'esportazione di beni culturali allo scopo di proteggere il patrimonio culturale e non, quindi, le norme doganali. Secondo l'articolo 5 capoverso 2, un bene culturale originariamente esportato in modo legittimo, ad esempio per una mostra, viene considerato illecitamente esportato se non viene restituito entro i termini pattuiti.\nUn rimpatrio in virt\u00f9 del capitolo III pu\u00f2 essere chiesto solo se lo Stato richiedente \u00e8 in grado di provare che l'allontanamento del bene culturale nuoce agli interessi scientifici e culturali oppure se dimostra che il bene in questione \u00e8 di particolare importanza dal profilo culturale (art. 5 cpv. 3).\nLe opere di artisti viventi o deceduti fino a 50 anni dalla loro morte non sono prese in considerazione (art. 7 cpv. 1 lett. b). Un'eccezione a questa regola \u00e8 costituita unicamente dai beni culturali destinati all'uso tradizionale o rituale da parte di una comunit\u00e0 indigena o tribale (art. 7 cpv. 2).\nIl diritto alla restituzione spetta allo Stato contraente richiedente, si rivolge ai tribunali o alle autorit\u00e0 dello Stato richiesto e conduce in quest'ultimo Paese a una procedura di aiuto internazionale volto all\u2019esecuzione del diritto: Nell'ambito di tale procedura d'assistenza legale, l'autorit\u00e0 competente dello Stato a cui \u00e8 stata inoltrata la richiesta deve intentare contro l'attuale possessore del bene culturale controverso una procedura di rimpatrio di tale bene nello Stato richiedente. Questa procedura si occupa unicamente della permanenza sotto il profilo geografico del bene culturale in questione e non della questione relativa al migliore diritto di possesso o di propriet\u00e0. La Convenzione non fa menzione dei diritti di propriet\u00e0 sul bene culturale. Per la valutazione materiale dei limiti di restituzione, l'autorit\u00e0 competente dello Stato richiedente deve attenersi unicamente ai criteri previsti agli articoli 5\u20137.\nLa rivendicazione di rimpatrio \u00e8 assoggettata al termine di prescrizione relativo di tre anni e assoluto di cinquant'anni (art. 5 cpv. 5).\nIl possessore in buona fede di beni culturali di cui \u00e8 stato ordinato il rimpatrio ha diritto a un risarcimento adeguato che dovr\u00e0 essere corrisposto dallo Stato richiedente (art. 6."}
{"id": "767882", "revid": "1278802", "url": "https://it.wikipedia.org/wiki?curid=767882", "title": "Zara (gioco)", "text": "La zara \u00e8 un gioco d'azzardo in uso nel Medioevo.\nSi gioca con tre dadi: a turno ogni giocatore chiama un numero da 3 a 18, quindi getta i dadi. Vince chi per primo ottiene il punteggio pari al numero chiamato.\nStrategia.\nDiversi numeri hanno diverse probabilit\u00e0 di uscire: infatti ad esempio per ottenere 3 con tre dadi c'\u00e8 una sola combinazione possibile (1+1+1=3), mentre per ottenere 10 ce ne sono diverse (1+3+6=10, 1+4+5=10, 2+2+6=10, 2+3+5=10, 2+4+4=10, 3+3+4=10). Le probabilit\u00e0 per ciascun numero sono le seguenti:\nLa strategia di gioco che d\u00e0 le maggiori probabilit\u00e0 di vincere \u00e8 quindi quella di chiamare sempre 10 o 11.\nIn letteratura.\nLa \"zara\" \u00e8 citata da Dante nella \"Divina Commedia\":\nIl romanzo \"Capitan Tempesta\" di Emilio Salgari inizia con una partita a \"zara\".\nLa \"zara\" \u00e8 citata nel I atto dell'opera di Amilcare Ponchielli \"La Gioconda\"."}
{"id": "767886", "revid": "74801", "url": "https://it.wikipedia.org/wiki?curid=767886", "title": "Emmaboda (comune)", "text": "Emmaboda \u00e8 un comune svedese di abitanti, situato nella contea di Kalmar. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "767888", "revid": "599013", "url": "https://it.wikipedia.org/wiki?curid=767888", "title": "Mark Schwarzer", "text": "\u00c8 primatista di presenze (31) nelle competizioni UEFA per club con la maglia del , di cui ha vestito la maglia dal 2008 al 2013. In precedenza aveva militato per undici anni, dal 1997 al 2008, nel Middlesbrough, altro club inglese.\nL'11 dicembre 2013, giocando da titolare nel vittorioso 1-0 casalingo del Chelsea sulla Steaua Bucarest, \u00e8 diventato il calciatore pi\u00f9 anziano ad aver esordito in Champions League, all'et\u00e0 di 41 anni e 2 mesi, non avendo mai avuto la possibilit\u00e0 di giocare in questa competizione con le sue squadre precedenti.\nCon la nazionale australiana ha preso parte al e al . Tra club e nazionale ha giocato pi\u00f9 di 850 partite nel professionismo.\nBiografia.\nHa origini tedesche, essendo il padre Hans-Joachim e la madre Doris emigrati in Australia negli anni sessanta.\nCarriera.\nClub.\nInizi.\nCominci\u00f2 la carriera professionistica con gli australiani del Marconi Stallions, squadra della sua citt\u00e0 natale.\nNel 1994 si trasfer\u00ec in Europa, ai tedeschi del Dinamo Dresda, dove, per\u00f2, fu riserva. Cos\u00ec accadde anche la stagione successiva, nel Kaiserslautern (solo 4 partite giocate).\nMiddlesbrough.\nNell'estate 1996 fu acquistato dal Middlesbrough. Vi gioc\u00f2 7 partite, poi and\u00f2 in prestito al Bradford City. Torn\u00f2 al Middlesbrough nell'aprile 1997. Da quella stagione per le successive dieci fu il portiere titolare dei biancorossi inglesi, e si afferm\u00f2 anche come primo portiere della Nazionale australiana. Anche grazie alle sue doti il club riusc\u00ec a vincere qualche trofeo.\nEsord\u00ec con il Middlesbrough contro lo Stockport County nella semifinale della Football League Cup. Scese in campo pure nella finale finita 1-1 contro il Leicester City, ma un infortunio lo rese indisponibile per il replay della partita, persa dal Middlesbrough. Fu comunque grande protagonista della vittoria contro il Bolton Wanderers nella finale di League Cup del 2004, dimostrando di essere in grande forma e riscattandosi dopo un errore su un tiro non irresistibile.\nForse il suo pi\u00f9 importante salvataggio con la maglia del \"Boro\" fu quello compiuto nell'ultima partita della stagione 2004-2005 contro Manchester City, quando par\u00f2 un rigore a Robbie Fowler che conserv\u00f2 l'1-1 finale. Il pareggio fu sufficiente a portare il Middlesbrough al sesto posto, che permise alla squadra di qualificarsi per la Coppa UEFA. Se Fowler avesse segnato il rigore, proprio il Manchester City si sarebbe qualificato in UEFA a scapito dei biancorossi. La parata rese Schwarzer un eroe per i tifosi del Middlesbrough.\nMark Schwarzer aveva intenzione di lasciare la squadra dopo il 2005 e cercare un nuovo club, ma si accord\u00f2 per il rinnovo del contratto il 20 gennaio 2006. La frattura dello zigomo rimediata contro il West Ham cost\u00f2 buona parte della stagione a Schwarzer, che poi riusc\u00ec ugualmente a rientrare per la finale di Coppa UEFA contro il Siviglia, giocando con una maschera protettiva. La partita vide gli spagnoli vincere per 4-0. Dopo essere sceso in campo nella partita vinta dal Middlesbrough 1-0 contro il Portsmouth il 29 dicembre 2007, Schwarzer divenne lo straniero con pi\u00f9 presenze per un club, superando Dennis Bergkamp, che con l'Arsenal si era fermato a 316 partite. Al termine della stagione 2007-2008 lasci\u00f2 il Middlesbrough. Per i \"Teesiders\" ha giocato 445 partite, di cui 332 in Premier League, 34 in Championship, 32 in FA Cup, 26 in Football League Cup e 21 in Europa.\nFulham.\nNel maggio del 2008 passa al Fulham firmando un contratto fino a giugno 2010. Debutta il 16 agosto 2008 in una partita giocata fuori casa contro lo Hull City, persa 2-1. Scende in campo per tutte le gare della stagione 2008-2009, che vede i bianconeri arrivare al 7\u00ba posto e qualificarsi in Europa League. Il 14 agosto 2009 soddisfatto del club londinese, prolunga il suo contratto per un ulteriore anno, firmando fino all'estate del 2011. Nella stagione 2009-2010 raggiunge la sua seconda finale di Europa League, perdendo 2-1 con l'Atletico Madrid. Il 7 giugno 2013, in seguito all'acquisto di Maarten Stekelenburg da parte del Fulham, rescinde il suo contratto in scadenza con la squadra inglese.\nChelsea.\nIl 9 luglio 2013 firma un contratto annuale con il Chelsea. Esordisce in Premier League con la maglia dei \"Blues\" nella partita casalinga contro il Sunderland, prima ed unica sconfitta casalinga della gestione Mourinho con il Chelsea (1-2, decisivo fu un rigore dubbio realizzato da Fabio Borini) dalla stagione 2004-2005.\nLeicester City.\nIl 6 gennaio 2015 viene ceduto a titolo gratuito al Leicester City, nel quale ricopre il ruolo di secondo portiere dietro a Kasper Schmeichel, con cui firma un contratto di 18 mesi. Il 2 maggio 2016 vince con il suo Leicester City la Premier League 2015-2016, per la prima volta nella storia, diventando il giocatore pi\u00f9 anziano a vincere il campionato inglese a 43 anni.\nIl 1 luglio 2016, a contratto scaduto, a 43 anni decide di ritirarsi dal calcio.\nNazionale.\nFece il suo debutto internazionale con l' come secondo portiere nelle qualificazioni per il contro il a Edmonton. Nel ritorno giocato a Sydney sal\u00ec agli onori della cronaca per aver parato due rigori che mandarono l'Australia alla fase finale delle qualificazioni contro l'. Schwarzer non gioc\u00f2 queste partite e l' fu sconfitta per 2-1 nel punteggio complessivo.\nFu artefice di ottime parate durante le qualificazioni al , nei play-off contro l'. I sudamericani vinsero l'andata a Montevideo per 1-0 e l' si afferm\u00f2 per 1-0 a Sydney. Schwarzer par\u00f2, quindi, due tiri della serie di rigori e l' vinse per 4-2, guadagnando l'accesso ai Mondiali di Germania.\nAlla fase finale della Coppa del Mondo gioc\u00f2 le prime due partite del girone, concedendo un gol molto discusso al . Sub\u00ec altri due gol dal e nella terza partita fu sostituito da \u017deljko Kalac, prima di riprendere il posto da titolare per la partita contro l'. Contro gli azzurri non riusc\u00ec a parare il calcio di rigore di Francesco Totti nei minuti di recupero, rigore che elimin\u00f2 l' dal Mondiale.\nDopo il ha disputato anche il in Sudafrica.\nStatistiche.\nPresenze e reti nei club.\n\"Statistiche aggiornate al 27 ottobre 2015.\""}
{"id": "767894", "revid": "73125", "url": "https://it.wikipedia.org/wiki?curid=767894", "title": "Johann Galle", "text": ""}
{"id": "767896", "revid": "110157", "url": "https://it.wikipedia.org/wiki?curid=767896", "title": "Hultsfred (comune)", "text": "Hultsfred \u00e8 un comune svedese di 13.770 abitanti, situato nella contea di Kalmar. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "767897", "revid": "78273", "url": "https://it.wikipedia.org/wiki?curid=767897", "title": "Padrone (BDSM)", "text": ""}
{"id": "767899", "revid": "1318658", "url": "https://it.wikipedia.org/wiki?curid=767899", "title": "Diretta stadio... ed \u00e8 subito goal!", "text": "Diretta stadio... ed \u00e8 subito goal! \u00e8 un programma sportivo in onda su 7 Gold ideato nel 1999.\nIl programma segue in diretta le partite dei campionati di Serie A e B, delle coppe europee e gli incontri della Nazionale in competizioni internazionali (Europei, Mondiali e qualificazioni) con la presenza in studio di opinionisti-tifosi ed ex calciatori.\nStoria del programma.\nIl primo conduttore fu Giorgio Micheletti con la partecipazione di Gian Maria Gazzaniga sostituito l'anno dopo da David Messina, mentre il regista principale \u00e8 stato Omar Nobili (1999-2005) e successivamente Fabiano Foschini.\nDopo l'abbandono di Messina (nel 2004) e Micheletti (nel 2005) la conduzione del programma \u00e8 passata ad Alessandro Biolchi, poi a Giovanna Martini, Fulvio Giuliani (dalla fine del 2006 al 2013), Francesco Bonfanti e, ultimamente, a Federico Bertone, Paolo Marcello, Federico Giusti.\nTra la fine del 2006 e l'inizio del 2007, sono entrati a far parte della squadra di 7 Gold i giornalisti Tiziano Crudeli ed Elio Corno.\nLa trasmissione ha raggiunto il massimo dell'audience nel periodo 2000-2004, trasmettendo in diretta le partite di qualificazione al Mondiale 2002, alcuni incontri della Coppa UEFA 2001-2002 (tra cui il quarto di finale Valencia-Inter e la semifinale tra Feyenoord e nerazzurri) e le qualificazioni all'Europeo 2004.\nNei primi anni \"Diretta Stadio...ed \u00e8 subito goal\" era visibile solo nel Nord Italia ma, a partire dall'edizione 2003-2004, \u00e8 visibile in quasi tutto il territorio nazionale, dato che l'emittente 7 Gold si \u00e8 affiliata nel tempo a molte televisioni regionali, che permettono cos\u00ec una corretta visione delle trasmissioni di 7 Gold.\nDall'edizione 2010, i commenti dagli stadi sono stati quasi completamente soppressi e solo in qualche caso rimpiazzati da collegamenti telefonici. Tale decisione \u00e8 stata presa in seguito alle decisioni della Lega Calcio che ha vietato qualsiasi collegamento televisivo dagli stadi, ad eccezione delle emittenti televisive (attualmente Rai, DAZN e Sky) che avevano acquisito i diritti per il campionato di Serie A."}
{"id": "767903", "revid": "110157", "url": "https://it.wikipedia.org/wiki?curid=767903", "title": "H\u00f6gsby (comune)", "text": "H\u00f6gsby \u00e8 un comune svedese di 5.783 abitanti, situato nella contea di Kalmar. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "767908", "revid": "290351", "url": "https://it.wikipedia.org/wiki?curid=767908", "title": "Blue Heelers - Poliziotti con il cuore", "text": "Blue Heelers - Poliziotti con il cuore (\"Blue Heelers\") \u00e8 una serie televisiva poliziesca australiana.\n\u00c8 il telefilm australiano con la vita pi\u00f9 lunga: i suoi 510 episodi sono stati infatti trasmessi da Seven Network dal gennaio 1994 fino al giugno del 2006. Solo \"Homicide\", presente in prima serata per 13 anni dal 1964 al 1977, pu\u00f2 essergli accostato nelle statistiche.\nTrama.\nLe vicende sono ambientate nella fittizia cittadina di Mont Thomas, in Victoria, e ruotano attorno ad una stazione di polizia il cui responsabile \u00e8 il sergente Tom Croydon (John Wood, presente in tutte le stagioni, come Julie Nihill nel ruolo della proprietaria del pub). L'investigatore P.J. Hasham (Martin Sacks) \u00e8 l'altro personaggio presente dall'origine fino alla penultima stagione, quella in cui il network aveva deciso di accantonare il programma, mantenuto ancora in vita per il 2006 da una vera e propria sollevazione del pubblico.\nNote.\nTrasmissione ed attori sono stati premiati pi\u00f9 volte con il Logie Award, il maggior premio televisivo australiano.\nIn Italia sono state trasmessi su diverse emittenti private episodi delle prime sei stagioni, reperibili su DVD."}
{"id": "767917", "revid": "38120", "url": "https://it.wikipedia.org/wiki?curid=767917", "title": "Blue Heelers poliziotti con il cuore", "text": ""}
{"id": "767919", "revid": "666668", "url": "https://it.wikipedia.org/wiki?curid=767919", "title": "Associazione Sportiva Taranto", "text": ""}
{"id": "767921", "revid": "1318658", "url": "https://it.wikipedia.org/wiki?curid=767921", "title": "Lamentazione", "text": "La lamentazione o lamento \u00e8 una forma musicale o poetica che esprime dolore, dispiacere o lutto. Molti dei poemi pi\u00f9 antichi sono delle lamentazioni e fra le pi\u00f9 famose si ricordano le Lamentazioni di Geremia tratte dal Libro delle Lamentazioni facente parte della Bibbia e pi\u00f9 precisamente dell'Antico testamento. Lamentazioni sono anche contenute sia nell'Iliade che nell'Odissea di Omero, ma anche nel Veda Ind\u00f9 ed in alcuni testi antichi della Mesopotamia come i Lamenti di Ur o gli ebraici Tanakh.\nForma musicale.\nIn musica, una lamentazione \u00e8 un pezzo costruito su di un basso ostinato. Esso ripete un tema di basso contenente una figura cromatica discendente (spesso dalla tonica alla dominante). Un buon esempio lo si pu\u00f2 notare nel pezzo di Henry Purcell \"When I am laid in earth\" dall'opera \"Didone ed Enea\".\nTradizioni celtiche.\nNella musica tradizionale scozzese, una lamentazione \u00e8 anche un pezzo musicale suonato dalle cornamuse. Essa ha la forma di un tema con variazioni; inizia con un'aria lenta che viene suonata con abbellimenti e quindi la melodia ritorna in forma semplice nel finale. Tradizionalmente erano composte per onorare un guerriero morto in battaglia e portavano il suo nome."}
{"id": "767923", "revid": "1318658", "url": "https://it.wikipedia.org/wiki?curid=767923", "title": "Parco nazionale Aoraki/Mount Cook", "text": "Il Parco nazionale Aoraki/Mount Cook \u00e8 un parco nazionale che si trova nell'Isola del Sud, in Nuova Zelanda, vicino alla citt\u00e0 di Twizel. Il parco \u00e8 stato istituito formalmente nel 1953, ma consiste di una serie di aree protette che erano state create fin dal 1887 per proteggere la flora e la fauna di questa regione.\nGeografia.\nIl parco si estende su di una superficie di poco pi\u00f9 di 700 chilometri quadrati. Di questi, circa il 40% sono ricoperti da ghiacciai.\nDi tutte le vette neozelandesi che oltrepassano i 3.000 metri d'altezza, il Monte Aspiring \u00e8 l'unico che non si trova all'interno dei confini del parco, che prende il nome proprio dalla pi\u00f9 alta cima della nazione, l'Aoraki/Monte Cook (3753 m s.l.m.). Tutte queste vette fanno parte della catena montuosa delle Alpi meridionali, montagne giovani (hanno meno di 10 milioni di anni) e tuttora in formazione. Nell'area del parco le cime crescono ad un tasso di circa 50 centimetri al secolo (la spinta verso l'alto \u00e8 quasi controbilanciata dall'erosione).\nIl parco nazionale Aoraki/Mount Cook, insieme ai parchi nazionali Westland Tai Poutini, Mount Aspiring e Fiordland, \u00e8 stato inserito nel 1990 nell'elenco dei Patrimoni dell'umanit\u00e0 dell'UNESCO. I quattro parchi sono raggruppati sotto il nome collettivo di Te Wahipounamu.\nFlora e fauna.\nGran parte del parco si trova oltre la linea degli alberi, quindi la vegetazione consiste di piante tipicamente alpine. La vita animale consiste prevalentemente di specie come il kea, un pappagallo endemico della Nuova Zelanda, e le pispole, oltre a specie introdotte dall'uomo come il camoscio, il cervo europeo e il thar himalayano, che possono essere cacciati.\nIl parco \u00e8 molto popolare fra gli appassionati di sci, alpinismo e trekking, con numerosi percorsi loro dedicati."}
{"id": "767930", "revid": "1728", "url": "https://it.wikipedia.org/wiki?curid=767930", "title": "Tempio di Cesare", "text": ""}
{"id": "767932", "revid": "486946", "url": "https://it.wikipedia.org/wiki?curid=767932", "title": "Osservatorio Astronomico di Pino Torinese", "text": ""}
{"id": "767940", "revid": "729019", "url": "https://it.wikipedia.org/wiki?curid=767940", "title": "Stazione di Foligno", "text": "La stazione di Foligno \u00e8 la principale stazione ferroviaria umbra. L'importanza di tale impianto \u00e8 data dalla concomitanza di essere su un importante snodo e di avere un considerevole traffico per numero di treni e di passeggeri.\nLa stazione appartiene al compartimento ferroviario di Ancona ed \u00e8 gestita dalla societ\u00e0 dal Gruppo Ferrovie dello Stato - RFI. \u00c8 sede della direzione regionale Trenitalia.\nStoria.\nLa stazione fu completata nel 1866 con la linea Roma-Ancona e successivamente pi\u00f9 volte ampliata e ricostruita a causa delle distruzioni provocate da terremoti e bombardamenti aerei durante gli eventi bellici.\nStrutture ed impianti.\nL'importanza della stazione \u00e8 dovuta anche al fatto che si trova all'intersezione della Roma-Ancona con la Foligno-Terontola che serve anche il capoluogo regionale.\nRecentemente ammodernata, \u00e8 collegata al sistema di trasporti urbani attraverso bus, bus-navetta e parcheggi di scambio per circa 1200 posti. Altri servizi presenti all'interno della stazione sono: ufficio spedizioni, polizia ferroviaria, bar, ristorante, rivendita giornali e tabacchi, sportello bancario automatico, autonoleggio, servizio noleggio biciclette comunale, infermeria ed una cappella dedicata al culto cattolico.\nLa stazione di Foligno ha 12 binari, di cui 6 riservati ai passeggeri e quindi dotati di marciapiede e pensiline, questi sono numerati dal 1\u00ba al 5\u00ba con l'aggiunta del 1\u00ba binario nord, che \u00e8 un binario di testa da cui ha origine la Foligno-Terontola. I binari passeggeri sono collegati tramite due sottopassaggi dotati di ascensore e collegati da un lato con Piazzale Unit\u00e0 d'Italia e interscambio con autolinee urbane ed extraurbane e dall'altro con la zona parcheggi di scambio.\nL'attuale fabbricato viaggiatori fu costruito dopo le distruzioni della seconda guerra mondiale su progetto dell'ing. Paolo Perilli e inaugurato nel 1948.\nServizi.\nLa stazione, classificata da RFI in categoria 'gold', dispone di:\nMovimento.\nIl traffico passeggeri sulla stazione \u00e8 di circa 100 treni al giorno (25 coppie sulla Roma-Ancona e 25 sulla Foligno-Terontola) e di circa 2'300'000 passeggeri l'anno in transito all'interno della stazione.\nAltre stazioni di Foligno.\nNel comune di Foligno sono attualmente presenti altre 2 stazioni (\"Scanzano-Belfiore\" e \"Pievefanonica-Capodacqua\") ed una fermata ferroviaria urbana (\"Foligno OGR\"), tutte sulla Roma-Ancona in direzione di Ancona. Alcuni progetti prevedono la realizzazione di altre tre fermate urbane, sia sulla Roma-Ancona che sulla Foligno-Terontola."}
{"id": "767941", "revid": "834", "url": "https://it.wikipedia.org/wiki?curid=767941", "title": "Gastr del sol", "text": ""}
{"id": "767945", "revid": "92719", "url": "https://it.wikipedia.org/wiki?curid=767945", "title": "Ovibos", "text": ""}
{"id": "767947", "revid": "78273", "url": "https://it.wikipedia.org/wiki?curid=767947", "title": "Troitse-Sergiyeva Lavra", "text": ""}
{"id": "767948", "revid": "140509", "url": "https://it.wikipedia.org/wiki?curid=767948", "title": "Il portaborse", "text": "Il portaborse \u00e8 un film del 1991 diretto da Daniele Luchetti.\nLa pellicola affronta, con personaggi e vicende di fantasia, il grado di corruzione diffusasi nel mondo della politica italiana a cavallo degli anni ottanta e novanta. Per puro caso, il film si trov\u00f2 ad uscire nelle sale proprio pochi mesi prima dell'inizio dell'inchiesta giudiziaria nota come \"Mani pulite\" che, partendo da un filone d'indagine sui finanziamenti illeciti ai partiti, travolse un intero sistema politico, sancendo di fatto il tramonto della cosiddetta \"Prima Repubblica\".\nL'opera si classific\u00f2 al 26\u00ba posto tra i primi 100 film di maggior incasso della stagione cinematografica italiana 1990-1991 e nell'estate del 1991 fu presentata in concorso al 44\u00ba Festival di Cannes.\nTrama.\nLuciano Sandulli \u00e8 un docente d'italiano presso un liceo della costiera amalfitana, dove abita in un'antica casa di interesse storico ma pericolante perch\u00e9 trascurata dal ministero dei beni culturali. Oltre all'urgenza di ristrutturare l'abitazione a proprie spese, sul suo bilancio grava il progetto di avere un figlio con la propria compagna Irene, che vive e insegna a Bergamo e che egli incontra in albergo, a met\u00e0 strada, nei fine settimana. Per far quadrare i conti, il professore scrive perci\u00f2 anche romanzi e articoli come scrittore ombra per Sartorio, uno stimato scrittore e giornalista in crisi artistica ed esistenziale. Questi per\u00f2, proprio quando Luciano avrebbe pi\u00f9 bisogno di liquidit\u00e0, lo pianta in asso. In tale clima di incertezza, anche la relazione a distanza con Irene attraversa un inevitabile momento di stanca, al punto di rischiare di interrompersi.\nCesare Botero, ministro delle partecipazioni statali, \u00e8 informato dallo stesso Sartorio del secondo lavoro del professore e, notata la sua abilit\u00e0 letteraria, si reca col proprio personale in Campania per conoscerlo e convocarlo a Roma affinch\u00e9 lavori per lui: il suo ruolo sar\u00e0 scrivergli discorsi e dichiarazioni pubbliche. Luciano accetta e da un giorno all'altro la sua vita cambia: gli arrivano soldi in quantit\u00e0, Irene ottiene il trasferimento nel miglior liceo della capitale, la casa viene dichiarata monumento nazionale e restaurata a spese della soprintendenza e il politico gli regala un'automobile di lusso. Pur affascinato dalla personalit\u00e0 di Botero, Luciano sospetta da subito di muoversi in un contesto poco limpido ma, appagato dal nuovo tenore di vita e mosso da una connaturata fiducia nelle istituzioni, prosegue nel suo incarico contentandosi delle spiegazioni evasive che riceve dagli altri portaborse del ministro, come il grezzo e cinico Remo Gola.\nLe imminenti elezioni politiche vedono Botero, nel collegio elettorale di Mantova, contrapporsi al ministro delle finanze in carica Federico Castri, il quale, poco tempo prima, ha bloccato una sua proposta di legge per la privatizzazione di alcune aziende pubbliche, causando le sue dimissioni e la conseguente crisi di governo. Durante l'accesa campagna elettorale, Luciano si imbatte pi\u00f9 volte in Francesco Sanna, direttore di un quotidiano di sinistra e tenace detrattore di Botero, dei cui articoli era gi\u00e0 venuto a conoscenza attraverso i temi di italiano dei suoi studenti, peraltro rimproverando questi ultimi di accettarne acriticamente i contenuti. Il professore nota ripetutamente anche la presenza di un certo Carissimi, un molestatore che segue tutti gli spostamenti di Botero minacciandolo, a parole o con l'ausilio di un cartello, di rivelare imprecisati segreti sul suo conto.\nNel frattempo, i dubbi di Luciano sulla trasparenza dell'ambiente politico in cui opera aumentano: Polline, segretario particolare del ministro, gli rivela con disinvoltura che il partito custodisce un voluminoso archivio nel quale sono schedati tutti gli elettori che hanno ottenuto favori in cambio del voto e la cui esistenza Botero ha negato proprio a Sanna in un confronto televisivo; il direttore sanitario di una struttura ospedaliera che costituisce un potenziale bacino di voti per Botero gli spiega come, pilotando la combinazione delle preferenze da indicare sulle schede elettorali, si riesca a tracciare con esattezza la provenienza dei voti di scambio e la stessa fedelt\u00e0 degli elettori, aggirando il segreto dell'urna; infine, a pochi giorni dalle elezioni, Polline viene inquisito per tangenti riconducibili allo stesso Botero.\nQuando per\u00f2 Luciano chiede conto al suo capo di questi illeciti, che di fatto egli stesso contribuisce a coprire nei discorsi che gli scrive, il ministro lo mette seccamente a tacere, rinfacciandogli tutti i vantaggi personali di cui finora ha goduto grazie al suo incarico e irridendo perci\u00f2 la sua presunta onest\u00e0 come ipocrita e ingenua, oltre poi a negargli, a mo' di spregio, una sua intercessione affinch\u00e9 sia riconosciuto il vitalizio previsto dalla Legge Bacchelli all'anziano e indigente poeta Carlo Sperati del quale Luciano \u00e8 amico ed estimatore. Pochi giorni dopo, tuttavia, tutto lo stato maggiore di Botero presenzia ai funerali del poeta, morto suicida, e durante la funzione lo stesso ministro tiene un elogio funebre nel quale, tessendo con grande ipocrisia le lodi del defunto, arriva ad attribuirsi l'interessamento diretto per il sussidio e ad incolpare \u00abla burocrazia\u00bb del fatale ritardo.\nSconvolto dal lutto e da quanto ha appena udito, Luciano all'uscita dalla chiesa incontra Sanna in compagnia di Carissimi; i due lo invitano a salire in macchina con loro e lo portano all'archivio di Stato; qui Carissimi recupera le schede elettorali delle elezioni che, dieci anni prima, avevano visto l'inizio dell'ascesa politica del suo ex amico Botero, quindi confessa di aver manipolato, la notte dello spoglio, tutte le schede bianche o senza preferenza a favore del futuro ministro il quale, per il servizio, non lo ha mai ripagato. Grazie poi agli elementi raccolti nel tempo da Sanna, il professore ha la conferma del fatto che Botero, sin dal momento della sua entrata in politica, ha sempre e solo perseguito i propri interessi personali.\nLuciano torna furente nell'albergo di Mantova, determinato ad affrontare il ministro, ma l'autista di questi lo respinge con un pugno in faccia. Subito dopo assiste non visto a un dialogo tra il politico e Sebastiano Tramonti, suo predecessore nel ruolo di \"speech writer\" e ora commissario straordinario per le aziende pubbliche del polo chimico: Tramonti, uomo d'altri tempi e fondamentalmente onesto, si rifiuta di firmare un atto che garantirebbe a Botero una forte posizione in quel settore grazie a societ\u00e0 da lui segretamente controllate, perci\u00f2 il ministro lo minaccia in malo modo, lo umilia e infine lo estromette da ogni incarico. La notte stessa Juliette, la giovane interprete per la quale il professore aveva incominciato a provare un tenero sentimento, tenta il suicidio dopo che il ministro l'ha licenziata. Luciano scopre cos\u00ec che Juliette era anche l'amante di Botero e, su ordine di questi, partecipa attivamente al soccorso e al ricovero della ragazza, condotti nella massima segretezza per evitare lo scandalo, ma l'indomani mattina d\u00e0 le dimissioni, consegnando di persona al politico una lettera molto caustica. Con la rinuncia all'incarico, Luciano perde immediatamente gran parte dei privilegi ottenuti in precedenza, incluso il trasferimento a Roma di Irene, la quale nel frattempo \u00e8 finalmente rimasta incinta.\nLa sera degli scrutini per le elezioni politiche, il professore torna un'ultima volta al quartier generale di Botero per restituire le chiavi della casa di Roma. Qui origlia per caso una telefonata di Remo Gola a Marco Tullio Illica, programmatore al centro meccanografico della prefettura e militante di lungo corso del partito, il quale tempo prima aveva supplicato proprio Luciano di intercedere presso il ministro per il rimpatrio di suo figlio, detenuto in Egitto per possesso di droga: intuisce cos\u00ec che Gola intende servirsi di Illica per falsare di nuovo le elezioni e avverte immediatamente Sanna. I due si precipitano in prefettura ma apprendono con stupore che il funzionario non si \u00e8 lasciato corrompere e che stavolta il risultato elettorale \u00e8 autentico: Botero sta davvero vincendo e con lui anche Polline il quale, grazie all'elezione, potr\u00e0 sfruttare l'immunit\u00e0 parlamentare per scampare al processo.\nA scrutini conclusi, Botero appare raggiante in televisione dove, con accanto la moglie e il figlio, commenta la propria vittoria tessendo le lodi di una battaglia politica \u00abaperta, leale e democratica\u00bb e, nell'accusare i suoi avversari di incarnare la \"vecchia politica\", utilizza beffardamente proprio alcune frasi rivoltegli da Luciano nella sdegnata lettera di dimissioni. Il professore e Sanna seguono da un bar l'intervento del ministro, il quale annuncia anche che il giornale di Sanna, che nel frattempo ha pubblicato lo \"scoop\" sul broglio elettorale di dieci anni prima, \u00ab...\u00e8 stato raggiunto da un'ingiunzione fallimentare e si avvia a chiudere i battenti, per sempre\u00bb.\nOrmai definitivamente disilluso dalla politica e personalmente senza pi\u00f9 nulla da perdere, Luciano tenta almeno di fermare per sempre Botero rivelando per telefono a uno dei suoi studenti maturandi le tracce della prova scritta di italiano che dovranno sostenere l'indomani \u2013 l'ultimo favore del politico in cambio del silenzio sul tentato suicidio di Juliette \u2013 esortandolo a diffonderle il pi\u00f9 rapidamente possibile in tutta Italia, affinch\u00e9 l'indomani mattina scoppi uno scandalo; subito dopo, il professore si accanisce assieme a Sanna sull'automobile che il ministro gli aveva regalato, distruggendola a colpi di mazze da golf, anch'esse regalategli dal ministro a spese degli elettori.\nProduzione.\nIl film fu prodotto dalla Sacher Film di Nanni Moretti; quest'ultimo ne \u00e8 anche co-protagonista assieme a Silvio Orlando. Il ruolo del protagonista era stato originariamente offerto a Gian Maria Volont\u00e9, che per\u00f2 rifiut\u00f2 la parte perch\u00e9 non gli piacque la sceneggiatura. Per Moretti fu il primo ruolo principale al di fuori dei film da lui stesso diretti. La sua interpretazione dello spregiudicato ministro Cesare Botero gli valse il David di Donatello come migliore attore protagonista nel 1991, riconoscimento per il quale condivideva la \"nomination\" con lo stesso Orlando.\nIl regista del film Daniele Luchetti interpreta il ruolo del giovane regista di uno spot elettorale, mentre la giornalista televisiva Rosanna Cancellieri fa una breve apparizione nel ruolo di se stessa. In qualit\u00e0 di produttore, Moretti aveva offerto un ruolo nel film a Paolo Villaggio, ma l'attore genovese dovette suo malgrado rifiutare per obblighi contrattuali che, all'epoca, lo vincolavano al produttore Vittorio Cecchi Gori."}
{"id": "767953", "revid": "55994", "url": "https://it.wikipedia.org/wiki?curid=767953", "title": "Il Portaborse", "text": ""}
{"id": "767955", "revid": "1372005", "url": "https://it.wikipedia.org/wiki?curid=767955", "title": "Begone di Tolosa", "text": "Origine.\nFiglio del conte di Parigi, Gerardo I (?-779. Il suo nome compare in diversi documenti di Pipino il Breve, a partire dall'anno 747 ed in uno di Carlomagno, del 775) e di Rotrude, presunta figlia di Carlomanno d'Austrasia (707-754), figlio di Carlo Martello (676-741).\nBiografia.\nQuando, nell'806, Guglielmo di Gellone abdic\u00f2, Begone gli subentr\u00f2 come conte di Tolosa, duca di Settimania e come consigliere (vicer\u00e9) del re d'Aquitania, Ludovico il Pio.\nFond\u00f2 e rese prosperosa l'abbazia benedettina di Saint-Maur-des-Foss\u00e9s.\nNell'815, dopo l'ascesa al trono imperiale di Ludovico il Pio, ricevette anche il titolo di conte di Parigi, in seguito alla morte del fratello maggiore, Stefano I, che \u00e8 citato da Eginardo tra i quindici conti che furono testimoni del testamento di Carlomagno, nell'814. \nSecondo gli \"Annales Hildesheimenses\", Begone, definito amico del re, mor\u00ec l'anno seguente (816), il 28 di ottobre, secondo i necrologi dell'Abbazia di Saint-Germain-des-Pr\u00e9s.\nLa contea di Parigi and\u00f2 al fratello minore, Leotardo I, mentre la contea di Tolosa and\u00f2 a Berengario il Saggio.\nDiscendenza.\nSpos\u00f2 Alpa\u00efs (?-852), forse figlia illegittima dell'imperatore d'Occidente Carlo Magno, ma secondo gli \"Annales Hildesheimenses\" e secondo il cronista francese Flodoardo (894\u2013966), la moglie di Begone era la figlia illegittima del re di Aquitania e futuro imperatore, Ludovico il Pio.\nBegone ed Alpa\u00efs ebbero tre (o quattro) figli: "}
{"id": "767960", "revid": "287204", "url": "https://it.wikipedia.org/wiki?curid=767960", "title": "Sergio di Radonez", "text": ""}
{"id": "767965", "revid": "78273", "url": "https://it.wikipedia.org/wiki?curid=767965", "title": "Basettoni", "text": ""}
{"id": "767966", "revid": "287204", "url": "https://it.wikipedia.org/wiki?curid=767966", "title": "Attacco Torre", "text": "Lattacco Torre \u00e8 un'apertura scacchistica che prende il nome dal grande maestro messicano Carlos Torre Repetto. \u00c8 caratterizzato dalle mosse:\n(Codice ECO A46), oppure la variante Tartakower:\n(Codice ECO D03).\nDescrizione.\nL'idea del Bianco \u00e8 quella di riuscire a spingere in e4 approfittando dell'inchiodatura del Cf6. Se il Nero si sviluppa naturalmente con 3\u2026d5 il Bianco imposta un sistema basato su: c2-c3, e2-e3, Af1-d3, Cb1-d2, 0-0, Tf1-e1 cercando di pervenire comunque alla spinta in e4, spinta che rimane il principale e spesso unico piano del primo giocatore, preludio spesso di violenti attacchi contro il re nero.\nLa posizione apparentemente solida e passiva che si viene a creare per il Bianco non deve trarre in inganno: il Nero deve reagire con prontezza sull'ala di donna. Un gioco passivo finirebbe per agevolare i piani del Bianco che avrebbe cos\u00ec tutto il tempo per sistemare i propri pezzi in maniera ottimale, come una molla pronta a scattare per travolgere la posizione nemica."}
{"id": "767969", "revid": "1924342", "url": "https://it.wikipedia.org/wiki?curid=767969", "title": "A posteriori (album)", "text": "A posteriori \u00e8 il sesto album degli Enigma uscito in Italia nel settembre 2006. Michael Cretu ha ricreato le stesse atmosfere dei precedenti dischi con suoni elettronici e nello stesso tempo mistici. Cretu d\u00e0 il meglio di s\u00e9 nei pezzi \"Sitting on the Moon\" e \"Goodbye Milky Way\". La voce femminile \u00e8 quella di Louisa Stanley. Tra i brani c'\u00e8 anche una nuova versione di \"Hello and Welcome\", uscito nell'album Voyageur. Sono presenti anche ritmi di tipo dance nella fantastica \"Eppur Si Muove\" e nella movimentata \"Feel Me Heaven\".\nIn dicembre, l'album \u00e8 stato nominato quale candidato alla categoria Best New Age Album ai Grammy Awards 2007.\nTracce.\nEsiste pure una versione remix dell'intero album con il titolo \"The Private Lounge\" (disponibile esclusivamente su iTunes Store):"}
{"id": "767970", "revid": "712828", "url": "https://it.wikipedia.org/wiki?curid=767970", "title": "TIE/in interceptor", "text": ""}
{"id": "767975", "revid": "1868855", "url": "https://it.wikipedia.org/wiki?curid=767975", "title": "Spaghetti alle vongole", "text": "Gli spaghetti alle vongole sono un piatto tipico della cucina campana, ma diffuso in tutte le coste italiane, a base di pasta e vongole. Come molti altri piatti della cucina marittima, dello stesso piatto esistono pi\u00f9 versioni: rossa e bianca. Esiste perfino la versione senza vongole, che altro non \u00e8 che spaghetti aglio e olio (aglio e uoglie) detti anche alla borbonica\nLa pasta pu\u00f2 essere vermicelli, spaghetti o linguine e va cotta al dente e poi mantecata in padella nel saut\u00e9 di vongole, sfumate con vino bianco secco possibilmente. Nella variante rossa, con aggiunta di pomodori, si pu\u00f2 completare il piatto con un po' della dose di prezzemolo fresco tritato finemente, la cui maggior parte deve finire nella salsa assieme ai pomodori. I pomodorini, cotti e un po' appassiti, sono comunque opzionali. \u00c8 possibile condire gli spaghetti con peperoncino.\nLa pasta con le vongole \u00e8 molto diffusa anche in Veneto, specialmente nelle zone lagunari dove vengono utilizzate le vongole di laguna, chiamate \"caparossoli\" o quelle di mare chiamate \"bevarasse\". Anche qui \u00e8 presente sia la versione in bianco che quella con i pomodorini coltivati nelle isole dell laguna.\nVongole veraci.\nL'ingrediente principale tradizionale dei \"veri\" spaghetti alle vongole \u00e8 la vongola verace (\"Ruditapes decussatus\"), che non va confusa con la vongola filippina (\"Ruditapes philippinarum\"), spesso chiamata \"verace\" nei mercati del nord italia, che \u00e8 ormai quella maggiormente diffusa sul mercato, ed il \"lupino\" (\"Chamelea gallina\").\nRicetta.\nPreparazione.\nMai \"spurgare\" i molluschi bivalvi, che devono aprirsi solo sul fuoco; altrimenti si perde, insieme alla eventuale sabbia, pure il loro prezioso liquido interno, saporitissimo. Quindi lavarli rapidamente a tre acque, aiutandosi con scolapasta posto in una insalatiera: perderanno lo \"spolverino\" sabbioso che si trova sui gusci.\nTerminata questa operazione mettere subito le vongole scolate in una pentola con coperchio, posta su fuoco vivo. Sorvegliare e girare ogni tanto finch\u00e9 si sono aperte quasi tutte, toglierle e porre su un piatto largo. Le vongole rimaste chiuse sono morte e vanno eliminate. Togliete a quelle aperte il frutto interno, lasciandone integre qualcuna per bellezza decorativa nei piatti. Il liquido rimasto sul fondo della pentola si filtra con un passino fitto da t\u00e8, in un attimo, e si tiene da parte.\nIntanto, si \u00e8 riscaldato a fuoco bassissimo, in una larga padella con olio extravergine, un peperoncino integro e uno o due spicchi di aglio schiacciati, sino a che quest'ultimi diventano giallini. Aggiungere le vongole, insaporirle e sfumare col vino bianco secco. Togliere aglio e peperoncino, a piacere.\nUnirvi ora il liquido delle vongole e, in questa variante \"bianca\", tutto il prezzemolo che si intende usare, tritato molto fine (una piccola parte di prezzemolo alla fine si pu\u00f2 mettere solo nella variante \"rossa\", spiegata alla fine). \nVersare e saltare subito nella padella gli spaghetti piuttosto al dente, precedentemente cotti in abbondante acqua salata. Mantecare bene finch\u00e9 gli spaghetti non assorbono tutto il liquido delle vongole. Nel caso non si sia usato peperoncino, completare a piacere con una lieve spolverata di pepe bianco o nero.\nLa variante \"in rosso\" degli spaghetti alle vongole prevede la polpa di pomodoro. In questo caso seguire la procedura della versione in bianco, salvo aggiungere la polpa di pomodoro e prezzemolo tritato dopo che si \u00e8 tolto aglio &amp; peperoncino dalla padella. Lasciar quindi cuocere per 10-15 minuti, Unire solo ora il liquido delle vongole, e mantecarvi bene la pasta cotta al dente. Completare a piacere con poco prezzemolo tritato molto fine e, se non si \u00e8 usato il peperoncino, con spolverata di pepe nero o bianco."}
{"id": "767981", "revid": "78273", "url": "https://it.wikipedia.org/wiki?curid=767981", "title": "San Teodosio di Pechersk", "text": ""}
{"id": "767986", "revid": "78273", "url": "https://it.wikipedia.org/wiki?curid=767986", "title": "Sant'Antonio di Pechersk", "text": ""}
{"id": "767987", "revid": "125874567", "url": "https://it.wikipedia.org/wiki?curid=767987", "title": "Gatt\u00f2 di patate", "text": "Il gatt\u00f2 di patate (anche detto \"gat\u00f2\", \"g\u00e2teau\" o \"gateaux\") \u00e8 una torta salata a base di patate tipica della cucina napoletana. Oggi \u00e8 diffusa in tutte le regioni italiane e viene consumata spesso come piatto unico.\nEtimologia.\nL'etimologia della parola ha le sue basi nel francese \"g\u00e2teau,\" che significa genericamente \"torta\". Il termine \"g\u00e2teau\" viene ancora utilizzato per indicare il gatt\u00f2 di patate, ma in modo generico poich\u00e9 come da tradizione i dolci potevano essere anche salati o agrodolci come i semifreddi e le preparazioni al formaggio tipiche del medioevo. Il termine \"g\u00e2teau\" \u00e8 molto generico e pu\u00f2 indicare un qualsiasi tipo di torta salata o dolce in particolare \u00e8 pi\u00f9 correttamente tradotto con \"sformato di patate\".\nStoria.\nDopo il 1768, con le nozze della regina Maria Carolina, figlia di Maria Teresa Lorena-Asburgo, moglie di Ferdinando I Borbone, Napoli divenne luogo di confronto delle grandi cucine europee. La nuova Regina rafforz\u00f2 nella capitale meridionale il gusto francese e la consuetudine di affidare il servizio di cucina ai \"monsieurs\", cuochi di alto rango che, a partire da quel tempo, i napoletani cominciarono a chiamare \"monz\u00f9\" ed i siciliani \"mons\u00f9\", dalla corruzione del termine francese. Nell'arco di pochi decenni, assunsero denominazioni francesi alcune tradizionali pietanze partenopee e sicule: il gatt\u00f2, la pasta al gratin, il crocch\u00e8, il rag\u00f9, il sart\u00f9 di riso, il suppl\u00ec.\nIngredienti e preparazione.\nGli ingredienti possono variare a seconda della regione e del gusto personale. La ricetta base prevede in genere questi ingredienti:\nLe patate vengono lessate, sbucciate quindi schiacciate. Si aggiungono burro (o olio), parmigiano, uova, prosciutto o mortadella, scamorza e mozzarella tagliate a dadini e si mescola bene la purea in una ciotola.\nSi versa quindi la purea nella teglia e, dopo averla spianata bene con una spatola si cosparge la superficie con pangrattato e riccioli di burro. La cottura avviene in forno, fino a quando non si forma una crosta dorata. \nSi pu\u00f2 servire caldo, soprattutto se viene usata la mozzarella, oppure freddo.\nCollegamenti esterni.\nRicette da siti specializzati:"}
{"id": "767989", "revid": "85405", "url": "https://it.wikipedia.org/wiki?curid=767989", "title": "Nestor di Pechersk", "text": ""}
{"id": "767992", "revid": "486946", "url": "https://it.wikipedia.org/wiki?curid=767992", "title": "Pechersk Lavra", "text": ""}
{"id": "767997", "revid": "226458", "url": "https://it.wikipedia.org/wiki?curid=767997", "title": "Nodo torico", "text": "In matematica, e pi\u00f9 precisamente nella teoria dei nodi, un nodo torico \u00e8 un tipo di nodo, contenuto nella superficie del toro. Pi\u00f9 in generale, un link torico \u00e8 un link contenuto nella superficie torica.\nNomenclatura.\nUn link torico \u00e8 identificato da una coppia di interi formula_1: la coppia sta a indicare che il link \"gira\" formula_2 volte lungo il \"meridiano\" del toro e formula_3 volte lungo la \"longitudine\". Il link \u00e8 effettivamente un nodo (cio\u00e8 ha una sola componente connessa) se formula_4 sono interi coprimi.\nUn nodo di tipo formula_4 pu\u00f2 essere descritto concretamente come curva nello spazio nel modo seguente:\nLa curva giace nel toro determinato dall'equazione in coordinate cilindriche:\nIl nodo torico formula_4 \u00e8 banale se e solo se uno dei due interi formula_10 e formula_11 \u00e8 uguale a 1. L'esempio pi\u00f9 semplice di nodo torico non banale \u00e8 quindi dato dalla coppia formula_12: questo \u00e8 il nodo a trifoglio.\nPropriet\u00e0.\nOgni nodo torico \u00e8 primo. I nodi formula_4 e formula_14 sono equivalenti.\nIl complementare del nodo torico formula_4 ha gruppo fondamentale determinato dalla presentazione\nQuesto gruppo ha un centro non banale, isomorfo al gruppo formula_17 degli interi, generato dall'elemento formula_18. I nodi torici sono gli unici nodi il cui gruppo fondamentale ha un centro non banale."}
{"id": "768003", "revid": "93556", "url": "https://it.wikipedia.org/wiki?curid=768003", "title": "Pierre Loti", "text": "Ufficiale di marina, i suoi viaggi gli hanno ispirato numerosi romanzi, tra cui \"P\u00eacheur d'Islande\" (Pescatore d'Islanda).\nBiografia.\nPierre Loti \u00e8 il terzo figlio di Th\u00e9odore Viaud e Nadine Texier. Gustave Viaud, suo fratello, \u00e8 medico nella marina militare.\nDurante una parte della sua infanzia, dal 1861 al 1864, soggiorna nel corso delle vacanze estive nella cittadina Bretenoux nel Lot, ove dipinge e suona musica. I ricordi di questo periodo sono descritti nelle sue ultime opere come \"Prime jeunesse\" o \"Journal intime\".\nNel 1867, allievo brillante ed intelligente, entra nell\"'\u00c9cole navale\" di Brest diventa ufficiale di marina. Nel 1870, anno della morte del padre, dopo essersi imbarcato partecipa su una corvetta della marina alla guerra franco-prussiana. Nel 1872, scopre Tahiti in occasione d'uno scalo e scrive \"Le Mariage de Loti\". Riceve dalla regina Pomar\u00e9 il soprannome di Loti (nome d'un fiore tropicale) e adotter\u00e0 questo pseudonimo dal 1876.\nIntanto gi\u00e0 dal 1864 era andato ad abitare a Saint Porchaire insieme alla sorella Marie Bon, pittrice. Vicino alla casa della sorella si trova il castello de La Roche Courbon immerso nella natura selvaggia e celebre per le sue grotte, e che lui chiama \"Il castello della bella addormentata\". In questo luogo incantato Loti scopre l'amore con una giovane zingara. Innamorato del castello lotta per impedirne la vendita ed in effetti ci riesce.\nNel 1877, in occasione di un viaggio sulla corazzata \"Couronne\" in Turchia, incontra Hatice, la donna a cui si sarebbe ispirato per Aziyad\u00e9, personaggio del romanzo omonimo pubblicato nel 1879. Nel libro, Aziyad\u00e9 \u00e8 una giovane circassa che appartiene all'harem di un dignitario turco. Essi vivono una bellissima storia d'amore: prima della partenza di Loti, Aziyad\u00e9 ha confezionato, con i propri gioielli, un anello che offre al suo amante. Nel 1882 Loti dedica anche \"Fant\u00f4me d'Orient\" a Hatice/Aziyad\u00e9: dieci anni dopo il primo incontro, Loti torna a Costantinopoli; viene a sapere della morte della donna amata e si reca sulla sua tomba.\nNel 1880, ritorna a Costantinopoli. Nel 1881, \u00e8 promosso luogotenente di vascello e pubblica il suo primo romanzo firmato \"Pierre Loti\": \"Le Roman d'un spahi\", per il quale si ispira a un viaggio in Senegal. Nel 1883 esce \"Mon fr\u00e8re Yves\" (\"Mio fratello Ivo\"), opera impressionista \u2013 racconto di un'amicizia virile \u2013 che ha un grande successo. In questo periodo scrive oltre 40 volumi. Nel 1886, \u00e8 stampato il suo secondo grande successo \"P\u00eacheur d'Islande\". Sempre nello stesso anno si sposa con Blanche Franc de Ferri\u00e8re da cui nel 1889 avr\u00e0 il figlio Samuel.\n\u00c8 eletto all\"'Acad\u00e9mie fran\u00e7aise\" il 21 maggio 1891 quasi per scherzo: il suo amico Edmond de Goncourt, essendo libero un seggio all'Acad\u00e9mie, lo propone e Loti vince levando il posto a \u00c9mile Zola.\nNel 1893, inizia una relazione con Crucita Gainza, di origine basca, da cui avr\u00e0 tre figli.\nNel 1896, muore sua madre. Nel 1898 compra la casa degli avi nell'isola di Ol\u00e9ron, in cui Pierre Loti ha soggiornato nella sua prima giovinezza e in diversi momenti della sua vita.\nIn occasione dell'Affare Dreyfus si schier\u00f2 con gli \"antidreyfusards\" (Barr\u00e8s, Daudet, Mistral, Jules Verne, ecc.), aderendo alla \"Ligue de la Patrie Fran\u00e7aise\".\nTra il 1900 e il 1902, \u00e8 dapprima mandato in pensione per avere criticato le crudelt\u00e0 dei soldati francesi durante la conquista della citt\u00e0 vietnamita di Hu\u00e9 e poi, dopo un ricorso al Consiglio di Stato, reintegrato nella marina e riceve dal Presidente della Repubblica, F\u00e9lix Faure, la Legion d'onore. Soggiorna di nuovo in Asia e scrive \"Les Derniers jours de P\u00e9kin\" (1902) e \"L'Inde (sans les Anglais)\" (1903). Nello stesso periodo resta venti mesi a Costantinopoli per preparare \"Vers Ispahan\", pubblicato nel 1904.\nLo ritroviamo ancora a Costantinopoli nel 1910 e nel 1913. In quest'ultimo anno lotta contro lo smantellamento dell'impero ottomano voluto dalle potenze occidentali e pubblica \"Turquie agonisante\".\nMuore il 10 giugno 1923 a Hendaye e dopo i funerali nazionali \u00e8 seppellito nella casa degli avi nell'isola di Ol\u00e9ron. Dopo la sua morte, il figlio Samuele pubblica alcuni estratti del suo diario personale. Pierre Loti ha ricevuto la Gran Croce della Legion d'Onore.\nNei dintorni di Istanbul, vicino alla moschea di Ey\u00fcp, esiste un famoso caff\u00e8 letterario intitolato a Pierre Loti.\nIl suo \"Diario privato\" \u00e8 pubblicato, dopo la sua morte, dal 1878 al 1911 e rivela un gran numero di fatti di vita che fanno conoscere meglio lo scrittore. Ma il suo successo dura sin al 1940, poi cade in disgrazia.\nOgni romanzo di Pierre Loti rappresenta un paese diverso. Egli s'immerge nella cultura del paese dove viaggia e la studia. La visione che ha degli altri non \u00e8 intellettuale ma sensitiva (si lascia trasportare dalle sensazioni provate). Egli sente un grande fascino per l'impero ottomano, dove la tolleranza si confonde con la sensualit\u00e0. Le donne sono il passaggio obbligato per conoscere le altre civilt\u00e0. Egli \u00e8 alla ricerca di una certa purezza nel contatto con le donne straniere (mito d'una purezza primitiva che deve rigenerare il mondo occidentale)."}
{"id": "768009", "revid": "70192", "url": "https://it.wikipedia.org/wiki?curid=768009", "title": "Arene Candide", "text": ""}
{"id": "768010", "revid": "404338", "url": "https://it.wikipedia.org/wiki?curid=768010", "title": "Tartufi", "text": ""}
{"id": "768015", "revid": "78273", "url": "https://it.wikipedia.org/wiki?curid=768015", "title": "Chiesa del Refettorio (Pechersk Lavra)", "text": ""}
{"id": "768016", "revid": "729019", "url": "https://it.wikipedia.org/wiki?curid=768016", "title": "Castel Thurn", "text": "Il Castel Thurn o Torre (\"Burgruine Thurn\" in tedesco) \u00e8 un castello, ormai ridotto a rudere, che si erge sopra al paese di Monguelfo in Alto Adige.\nPosizione.\nIl rudere si trova all'imbocco della Val Casies, laterale della Val Pusteria, sul versante orografico destro del Rio di Casies. Sorge su una collina boschiva di fronte al Castello di Monguelfo e ne occupa interamente la cima estendendosi da nord-ovest a nord-est per circa 75 metri.\nLa torre.\nAncora ben conservata, \u00e8 alta 22 metri. La sua pianta \u00e8 simile alla torre del Castello di Monguelfo, solo che questa la supera del doppio in altezza. La porta di accesso si trova a 7,5 metri da terra.\nIl palazzo.\nIl rudere Thurn ebbe nel corso dei secoli ben due edifici principali, di cui oggi rimangono solo pochi resti di mura:\nStoria.\nCastel Thurn fu costruito nel XIII secolo dai nobili von Welsberg su una collina dove potrebbero esserci stati insediamenti umani gi\u00e0 in tempi preistorici. All'inizio l'edificio si presentava piuttosto piccolo ma gi\u00e0 fornito di una torre. Un ampliamento rilevante avvenne in seguito. Nel 1288 i signori F\u00fcllein, imparentati con i nobili di Welsperg ottennero il maniero. Dal XIV secolo venne denominato \"Thurn\".\nNel 1359 l'ultimo dei F\u00fcllein, Jodock, vendette il castello ai Welsberg.\nGi\u00e0 dal XVII secolo, i proprietari lasciarono il maniero al proprio destino. Da allora nessuno si occup\u00f2 pi\u00f9 del palazzo, della cappella e del maso.\nIl 5 maggio 1765, sia per il Castello di Monguelfo che per Castel Thurn, fu un giorno fatale. Un incendio presumibilmente doloso distrusse completamente Castel Thurn, e gran parte del Castello di Monguelfo. Per quest'ultimo si provvide subito a limitati lavori di restauro: il piano superiore dell'edificio residenziale fu asportato e il sottotetto abbassato alla sua altezza odierna. Castel Thurn invece venne completamente ignorato, solo il vicino maso \"Thurnerhof\" fu ricostruito.\nOggi il rudere appartiene all'erede dei Conti di Welsberg, conte Georg Thun \u2013 Hohenstein\u00a0\u2013 Welsberg."}
{"id": "768020", "revid": "287204", "url": "https://it.wikipedia.org/wiki?curid=768020", "title": "Al-Mahwit", "text": " \nAl-Ma\u1e25w\u012bt (arabo: \u0627\u0644\u0645\u062d\u0648\u064a\u062a) \u00e8 una citt\u00e0 dello Yemen, capoluogo dell'omonimo governatorato. La citt\u00e0 si trova a circa 2.000 metri di altezza."}
{"id": "768021", "revid": "1305772", "url": "https://it.wikipedia.org/wiki?curid=768021", "title": "M90", "text": ""}
{"id": "768022", "revid": "287204", "url": "https://it.wikipedia.org/wiki?curid=768022", "title": "M91", "text": "l'M91 \u00e8 una mitragliatrice di origine statunitense ad otturatore aperto cio\u00e8 che l'otturatore il porta otturatore e il carrello partono da posizione arretrata per migliorare il raffreddamento degli ingranaggi e della canna. Ha i colpi 7,62 NATO standard, ed ha un raggio d'azione pari a 500m circa. ha la canna 885 pollici ed un peso di circa 6kg scarica. i caricatori standard sono da 100colpi ma ne sono varianti di 120/150 colpi. la mitragliatrice \u00e8 della MAGNUM FIREARMS COMPANY ed \u00e8 la pi\u00f9 eccelsa costruttrice americana e mondiale di armi da fuoco per scopi militari e civili."}
{"id": "768023", "revid": "1305772", "url": "https://it.wikipedia.org/wiki?curid=768023", "title": "M92", "text": ""}
{"id": "768025", "revid": "1305772", "url": "https://it.wikipedia.org/wiki?curid=768025", "title": "M93", "text": ""}
{"id": "768027", "revid": "1305772", "url": "https://it.wikipedia.org/wiki?curid=768027", "title": "M94", "text": ""}
{"id": "768029", "revid": "287204", "url": "https://it.wikipedia.org/wiki?curid=768029", "title": "M95", "text": ""}
{"id": "768030", "revid": "1305772", "url": "https://it.wikipedia.org/wiki?curid=768030", "title": "M96", "text": ""}
{"id": "768031", "revid": "1543377", "url": "https://it.wikipedia.org/wiki?curid=768031", "title": "Caverna delle Arene Candide", "text": "La Caverna delle Arene Candide \u00e8 un importante sito archeologico in grotta situato a Finale Ligure, in provincia di Savona.\nLa caverna deve il suo nome a una duna costiera di sabbia (\"arena\") bianca (\"candida\") che era presente ai piedi delle falesie che compongono il versante occidentale del promontorio della Caprazoppa, in cui apre la grotta, almeno fino ai primi anni venti del Novecento.\nLa caverna \u00e8 ora ubicata sul margine superiore del ciglio ovest della ex- cava Ghigliazza, circa 90 m sul livello del mare, verso il quale presenta tre grandi aperture che la rendono, oggi come nel passato, relativamente illuminata ed asciutta. Attualmente si accede alla caverna dall'alto, con un percorso - via Borgio - che implica circa 30 minuti a piedi. Il sito archeologico, di propriet\u00e0 del Ministero per i Beni e le Attivit\u00e0 Culturali, \u00e8 stato affidato nel 2018 in gestione al Comune di Finale Ligure e al Museo Archeologico del Finale, che - dopo interventi di messa in sicurezza e sistemazione del percorso di visita - dal luglio 2019 ne promuove una regolare apertura al pubblico.\nStoria degli studi.\nL'ampia caverna, nota localmente anche come Grotta dei Frati o \"\"Armassa\", acquis\u00ec la sua denominazione attuale a partire dalla visita che Arturo Issel vi fece nel giugno del 1864 che segna anche l'inizio di una lunga stagione di scavi e ricerche.\nLa celebrit\u00e0 internazionale deriva dai fortunatissimi scavi che Luigi Bernab\u00f2 Brea (primo Soprintendente alle antichit\u00e0 della Liguria) e Luigi Cardini (membro dell'Istituto Italiano di Paleontologia Umana) condussero negli anni 1940-42 e 1948-50 nella porzione sud orientale della caverna. Gli scavi evidenziarono l'esistenza di un'articolata sequenza stratigrafica che conserva testimonianze a partire dal Paleolitico superiore fino all'epoca bizantina, in un contesto ambientale di giacitura estremamente favorevole alla buona conservazione dei reperti, soprattutto dei resti ossei e del materiale combusto.I resti delle ben 19 sepolture paleolitiche rinvenutevi, oltre a costituire uno dei pi\u00f9 consistenti complessi funerari paleolitici del mondo, sono senz'altro quelli di gran lunga meglio conservati, con tutte le implicazioni sulla qualit\u00e0 delle informazioni scientifiche che gli antropologi possono attingere. Si segnala in particolare la ricchezza del corredo funebre di un adolescente che lo far\u00e0 definire il \"Giovane principe\". Si tratta di quindicenne rinvenuto su uno strato di ocra rossa a sette metri dalla superficie, rivolto a sud, con un copricapo di nasse dorate, monili di conchiglie, ossa, corna di cervo lavorate e una lunga selce in mano. La ferita mortale al mento risultava ricomposta con ocra gialla prima della sepoltura.\nI numerosi reperti provenienti dagli scavi condotti nella caverna sono esposti in diversi musei tra cui il Museo di archeologia ligure di Genova, il Museo archeologico del Finale a Finalborgo e il Museo nazionale preistorico etnografico Luigi Pigorini di Roma."}
{"id": "768032", "revid": "1305772", "url": "https://it.wikipedia.org/wiki?curid=768032", "title": "M98", "text": ""}
{"id": "768033", "revid": "287204", "url": "https://it.wikipedia.org/wiki?curid=768033", "title": "M99", "text": ""}
{"id": "768036", "revid": "1305772", "url": "https://it.wikipedia.org/wiki?curid=768036", "title": "Nanopolvere", "text": "Le nanopolveri sono una sottocategoria di particolato ultrafine di dimensioni medie nel campo dei nanometri (milionesimo di millimetro).\nSecondo lo SCENIHR (Scientific Committee on Emerging and Newly Identified Health Risks), comitato scientifico UE che si occupa dei nuovi/futuri rischi per la salute, la \"nanoscala\" \u00e8 associabile a tutte le particelle di diametro medio compreso fra 0,2 e 100 nm .\nCome noto il particolato \u00e8 ad oggi classificato in 3 principali classi dimensionali: PM10, PM2.5 e PM0.1 (10000, 2500 e 100 nm rispettivamente) con un \"salto\" di circa un fattore 10 fra una classe e l'altra. Viceversa -secondo la definizione suddetta- per le nanopolveri il range spazia da 100\u00a0nm a scendere fino a dimensioni pressoch\u00e9 atomiche di 0.2\u00a0nm. Questo ampio intervallo di misure \u00e8 dovuto sia alla relativa novit\u00e0 delle ricerche su tali particelle, sia al fatto che, a seconda degli ambiti di indagine (medici, motoristici, scienza dei materiali, elettronica ecc.), ciascun settore di ricerca ha individuato dimensioni caratteristiche per le quali si determinano fenomeni di interesse per il campo di indagine specifico.\nPer quanto riguarda dunque il particolato aerodisperso e di interesse sanitario, non \u00e8 ancora stata univocamente definita una dimensione di PM specifica per le nanopolveri. Il centro di ricerche Agip ad esempio considera \"nanoparticelle\" il particolato di dimensioni 40-50\u00a0nm ovvero si tratterebbe di PM0.04 - PM0.05 \nPer quanto riguarda gli effetti sanitari/ambientali, queste ridotte dimensioni, prossime a quelle molecolari o anche inferiori, permettono alle particelle un comportamento fisico, vuoi per quanto riguarda la dispersione aerea, vuoi per i meccanismi di penetrazione negli organismi viventi, un comportamento che possiamo ritenere intermedio tra quello dei gas e quello del resto del particolato sospeso.\nOccorre sottolineare per correttezza che il termine nanopolveri \u00e8 utilizzato quasi esclusivamente in Italia, normalmente nella comunit\u00e0 scientifica internazionale \u00e8 pi\u00f9 diffusa la semplice definizione di particolato ultrafine (anche se si tratta solo di PM 0,1), in quanto con il termine \"nanoparticles\" (nanoparticelle) si intendono pi\u00f9 frequentemente le nanopolveri ad utilizzo tecnologico, piuttosto che quelle aerodisperse.\nLe maggiori fonti di particolato totale, ovvero non frazionato per dimensione, sono naturali (come ad esempio le eruzioni vulcaniche, gli incendi e l'acqua marina dispersa in aria, i fulmini, l'erosione di rocce e la sabbia dispersa dal vento).\nTuttavia, specialmente in ambienti urbani, fra le origini pi\u00f9 comuni di particelle di dimensione nanometrica ci sono fonti antropiche: in generale qualunque procedimento di combustione: motore endotermico, residui di gomme delle automobili o di oli combustibili, usura dell'asfalto, impianti di riscaldamento, inceneritori di rifiuti, centrali termoelettriche, cave e miniere a cielo aperto, usura degli edifici e dei materiali da costruzione, cementifici, fonderie, fumi industriali, fino alla cottura degli alimenti ed al fumo di sigaretta.\nQuando una sostanza organica (contenente principalmente carbonio, azoto, idrogeno, e ossigeno) brucia vengono rilasciate molecole pi\u00f9 piccole e generalmente biodegradabili (anche se inquinanti).\nSe la sostanza contiene anche una frazione rilevante di materiali inorganici (come dei metalli), i prodotti della combustione possono portare, specialmente se ad alte temperature, ad aggregati atomici e leghe metalliche generalmente di forma tondeggiante, che non sono biodegradabili, e vengono disperse in ambiente sotto forma di aerosol.\nQueste nanoparticelle possono ritrovarsi un po' ovunque, nello scatolame a causa della sua usura, in alcuni farmaci come eccipienti, nel fumo di sigaretta e dei termovalorizzatori, nel pesce di mare, in prossimit\u00e0 di vulcani, in prodotti della nanotecnologia: la lista \u00e8 potenzialmente infinita.\nNanopolveri metalliche vengono rilevate in zone di guerra ove sono stati utilizzati ordigni all'uranio impoverito o al tungsteno. Grazie alla propriet\u00e0 dell'uranio e del tungsteno di prendere fuoco spontaneamente se suddivisi in frammenti abbastanza fini, raggiungono rispettivamente una temperatura di circa 3.000 e circa 5.000\u00a0\u00b0C, dando origine a particolato inorganico proveniente in piccola parte dalla bomba stessa e in gran parte anche dal bersaglio colpito.\nRecentemente i Filtri Anti Particolato, utilizzati in alcune automobili per bloccare particelle pi\u00f9 grossolane (PM10), sono stati accusati di produrre nanopolveri, anche se i dati sperimentali indicano un'ottima capacit\u00e0 da parte di questa tecnologie di riduzione del numero di nanoparticelle.\nI dettagliati meccanismi di formazione di queste nanopolveri e della loro dispersione in atmosfera sono ancora oggetto di studio, ma in letteratura stanno emergendo evidenze della loro dannosit\u00e0.\nIn particolare le nanopolveri inorganiche sono sospettate di essere causa di una serie di patologie.\nLe nanopolveri di tipo inorganico, non essendo biodegradabili, non potrebbero essere decomposte facilmente e resterebbero sospese nell'aria per centinaia di chilometri, depositandosi sul terreno (e quindi finire nelle coltivazioni ed entrare nella catena alimentare) o essere direttamente respirate da esseri umani o animali. Analogamente, l'organismo dell'essere vivente non sarebbe in grado di metabolizzare ed espellere questi corpi estranei.\nIn contrasto con queste ipotesi sono invece i dati sperimentali misurati in California, che suggeriscono un calo drastico del particolato ultrafine gi\u00e0 a 150 metri dalla fonte.\nAl momento non esistono filtri in grado di bloccare particelle di diametro inferiore a 0,2 micrometri (200 nanometri) e gli strumenti di misura comunemente usati per le polveri non sono in grado di rilevare tali nanopolveri, essendo necessari strumenti basati su tecniche di rilevamento differenti (tipo la microscopia elettronica a trasmissione TEM).\n\u00c8 stato suggerito, per molti con risvolti allarmistici, che alcuni prodotti industriali, come le gomme da masticare contenenti microsfere di vetro (per la pulizia dei denti), alcune farine biologiche macinate a pietra, oppure determinate marche di cacao in polvere, siano probabili fonti di nanoparticelle, ma non vi sono ancora prove certe accettate dalla comunit\u00e0 scientifica ufficiale della pericolosit\u00e0 di questi alimenti.\n\u00c8 stato anche suggerito che il talco in polvere possa essere pericoloso , ma anche qui per ora non vi sono prove, anzi, un recente studio ha evidenziato come non vi sia alcun incremento del rischio di tumori per lavoratori esposti ad alti livelli di talco .\nLa misurazione quantitativa delle nanopolveri, difficile e poco accurata tramite i classici metodi gravimetrici adottati per il particolato, pu\u00f2 essere realizzata tramite metodi ottici che sfruttano il laser."}
{"id": "768037", "revid": "74801", "url": "https://it.wikipedia.org/wiki?curid=768037", "title": "Kalmar (comune)", "text": "Kalmar \u00e8 un comune svedese situato nella contea di Kalmar. Il suo capoluogo \u00e8 la citt\u00e0 omonima.\nAl 31 dicembre 2013 contava abitanti, posizionandosi al 34\u00ba posto tra i comuni della Svezia per numero di abitanti, dopo i comuni di Karlskrona e M\u00f6lndal.\nStemma.\nLo stemma del comune di Kalmar deriva quasi interamente da quello della citt\u00e0 di Kalmar (torre e onde su sfondo argento), uno dei pi\u00f9 antichi del Nord Europa. Le stelle furono aggiunte in seguito per distinguerlo da altri simili. Lo stemma fu registrato al PRV.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):\nPolitica.\nSi riporta di seguito la composizione politica del Comune di Kalmar in seguito alle elezioni del 2010:\nLuoghi di interesse.\nNatura.\nIl comune di Kalmar \u00e8 rinomato per le sue bellezze naturali; sul suo territorio infatti, si trovano almeno 10 Aree naturali protette tra cui la pi\u00f9 estesa e importante \u00e8 sicuramente Bj\u00f6rn\u00f6. Per quanto riguarda le altre attrazioni, esse sono quasi interamente concentrate nella citt\u00e0 capoluogo Kalmar."}
{"id": "768039", "revid": "111265575", "url": "https://it.wikipedia.org/wiki?curid=768039", "title": "Guillaume Rouby de Cals", "text": "Biografia.\nDi origine francese, si trasfer\u00ec nel Ducato di Parma nel 1756, chiamato dal ministro riformatore Guillaume du Tillot per collaborare all'amministrazione finanziaria del ducato.\nSvolse le funzioni di segretario particolare di Du Tillot e dal 1769 fu direttore di una fabbrica di tessuti di panni di lana ad uso dell'esercito e della Casa Reale a Borgo San Donnino (odierna Fidenza), che arriv\u00f2 ad impiegare oltre 150 operai.\nL'opera dell'illuminato ministro du Tillot fu interrotta nel 1771 e nel 1774 anche la fabbrica diretta da Rouby de Cals dovette chiudere, in quanto, cambiata radicalmente la linea politica, il Ducato riprese ad ordinare i tessuti all'estero.\nGuillaume Rouby de Cals non pot\u00e9 continuare quindi la sua carriera a corte in quanto precedentemente vicino a du Tillot, ma ebbe nuovamente un incarico dirigenziale per l'amministrazione delle finanze a Piacenza, incarico che ricopr\u00ec per tutta la sua vita, che si concluse probabilmente nel 1805."}
{"id": "768040", "revid": "19330", "url": "https://it.wikipedia.org/wiki?curid=768040", "title": "Chiesa del Salvatore in Berestove", "text": ""}
{"id": "768042", "revid": "287204", "url": "https://it.wikipedia.org/wiki?curid=768042", "title": "Nodo a trifoglio", "text": "In matematica, e pi\u00f9 precisamente in teoria dei nodi, il nodo a trifoglio (o nodo trifoglio) \u00e8 il nodo pi\u00f9 semplice dopo quello banale.\nIl nodo trifoglio compare in numerose icone (ad esempio la triquetra) e in alcuni composti molecolari.\nDescrizioni.\nIl nodo trifoglio \u00e8 il nodo che pu\u00f2 essere descritto con un diagramma avente il numero pi\u00f9 basso di incroci (tre). Per questo motivo \u00e8 generalmente considerato il nodo \"pi\u00f9 semplice\". \nFormalmente, pu\u00f2 essere descritto come nodo torico con parametro formula_1. \nPu\u00f2 anche essere ottenuto algebricamente come intersezione in formula_2 fra la curva algebrica di equazione formula_3 e la sfera unitaria\nche coincide con la usuale ipersfera in formula_5 dopo aver identificato formula_6 con formula_7.\nPropriet\u00e0.\nIl nodo a trifoglio \u00e8 primo. Il nodo \u00e8 chirale: non \u00e8 infatti equivalente al nodo ottenuto per riflessione su un piano.\nIl gruppo fondamentale del complementare del nodo a trifoglio \u00e8 descritto dalla presentazione\noppure \nNon \u00e8 un gruppo abeliano."}
{"id": "768044", "revid": "21079", "url": "https://it.wikipedia.org/wiki?curid=768044", "title": "Nodo trifoglio", "text": ""}
{"id": "768045", "revid": "74801", "url": "https://it.wikipedia.org/wiki?curid=768045", "title": "M\u00f6nster\u00e5s (comune)", "text": "M\u00f6nster\u00e5s \u00e8 un comune svedese di abitanti, situato nella contea di Kalmar. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "768057", "revid": "74801", "url": "https://it.wikipedia.org/wiki?curid=768057", "title": "Nybro (comune)", "text": "Nybro \u00e8 un comune svedese di abitanti, situato nella contea di Kalmar. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "768060", "revid": "1305772", "url": "https://it.wikipedia.org/wiki?curid=768060", "title": "LNI", "text": ""}
{"id": "768063", "revid": "767487", "url": "https://it.wikipedia.org/wiki?curid=768063", "title": "Dreamgirls (film)", "text": "Dreamgirls \u00e8 un film del 2006 scritto e diretto da Bill Condon. Tratto dall'omonimo musical ispirato alla vita e al successo delle Supremes, vede tra gli interpreti Jennifer Hudson, Beyonc\u00e9 Knowles, Jamie Foxx e Eddie Murphy, Danny Glover e Anika Noni Rose.\nAlla sua uscita, il film ha raccolto recensioni positive da parte della critica, che ha particolarmente elogiato la regia di Condon, la colonna sonora, costume design, production design, e le prestazioni del cast in particolare di Hudson, Murphy e Knowles. Oltre alle composizioni originali di Henry Krieger e Tom Eyen, per il film sono state aggiunte quattro nuove canzoni, tra cui \"Listen\", interpretato da Beyonc\u00e9, e \"Love You I Do,\" cantato da Jennifer Hudson.\nAlla 79\u00aa edizione degli Academy Awards, il film ha ricevuto ben otto nomine, vincendo come miglior attrice non protagonista per la Hudson, e come miglior mixaggio sonoro. Alla 64\u00aa edizione dei Golden Globe, ha vinto tre premi, tra cui quello per il miglior film commedia o musicale. Il film e i brani interpretati hanno vinto premi ai Critics' Choice Awards, Grammy Award, Screen Actors Guild Award, NAACP Image Award e BAFTA Awards.\nCon un budget di produzione di 75 milioni di dollari, \"Dreamgirls\" \u00e8 uno dei film pi\u00f9 costosi con un cast prevalentemente afroamericano nella storia del cinema statunitense, ottenendo inoltre ampio successo commerciale, incassando oltre 155 milioni di dollari al box office internazionale.\nTrama.\nDall'omonimo celebre musical di Broadway, la storia della frenetica corsa verso il successo delle Dreamettes, un trio di cantanti afroamericane, ispirato alle vere Supremes, gruppo nel quale cantava Diana Ross, che decretarono il trionfo della \"black music\" nel panorama USA degli anni sessanta e anni settanta.\nCurtis \u00e8 un giovane venditore di auto amante della musica, e collabora con il suo amico Marty che fa da manager ad alcuni artisti di colore. Dopo aver assistito allo spettacolo di tre giovanissime e talentuose ragazze - Effie, Deena e Lorell - le convince a diventare il loro manager, e scrittura anche C.C., il fratello di Effie nonch\u00e9 paroliere e musicista del gruppo. Curtis propone a Marty di farle diventare le coriste del famoso Jimmy Thunder Early, e il sodalizio musicale funziona benissimo, ma col tempo Curtis mal sopporta l'atteggiamento di Marty, troppo prudente e legato al solito giro da lui creato; Curtis sogna la fama e di sfondare nel grande giro, ancora appannaggio dei cantanti bianchi. Curtis inizia anche una relazione con Effie, prima corista, e lo stesso succede tra Jimmy e Lorell, nonostante lui sia sposato (la relazione durer\u00e0 fino alla morte di Jimmy).\nJimmy e le coriste \"Dreamettes\" hanno sempre pi\u00f9 successo, e Curtis riesce ad ottenere una data in un buon locale di Las Vegas; purtroppo l'esuberanza di Jimmy, abituato a flirtare con il pubblico femminile, viene mal accolta dal pubblico bianco. Curtis decide che \u00e8 il momento di staccare le coriste da lui e farle diventare un gruppo a s\u00e9, Le Dreams. In questa transizione per\u00f2 Deena, che ha una voce notevole, pi\u00f9 commerciale e con una migliore presenza scenica, diventa la cantante di punta a discapito di Effie, molto talentuosa ma meno attraente. Il primo disco delle ragazze \u00e8 un gran successo ma, come accade spesso, viene plagiato da un gruppo bianco e mandato in radio solo in questa versione. Curtis decide allora di pagare sottobanco i deejay perch\u00e9 mandino in onda le loro canzoni, in modo che i suoi cantanti abbiano il successo che meritano. Il successo delle Dreams cresce sempre di pi\u00f9 come anche quello della casa discografica di Curtis, la Rainbow record; per\u00f2 i dissidi tra Effie e Deena e la relazione traballante di Effie e Curtis creano non pochi problemi. Inoltre Effie diventa sempre pi\u00f9 goffa ed indisponente durante le esibizioni. Alle prove del concerto di Capodanno, Effie non si presenta in tempo e viene sostituita da una nuova cantante, Michelle; sentendosi tradita, lascia il gruppo, senza rivelare a Curtis di aspettare un figlio da lui.\nPassano dieci anni. Effie non ha trovato ingaggi musicali ma si barcamena come madre single della piccola Magic. Le Dreams, ribattezzate \"Deena e le Dreams\" sono all'apice della carriera e la Rainbow records, ora una potente etichetta discografica, ci mostra uno spaccato dell'evoluzione della scena musicale negli anni settanta e ottanta. Curtis e Deena sono sposati e lui progetta l'ambizioso film di Cleopatra che consacri Deena come stella del cinema, mentre lei vorrebbe scegliere da s\u00e9 cosa fare. Lo show business ha reso Curtis uno spietato uomo d'affari che bada pi\u00f9 agli aspetti economici anche a discapito dei suoi fidati amici e collaboratori: C.C. non sopporta che le sue canzoni si trasformino in pezzi da disco music senza sostanza, mentre Jimmy \u00e8 frustrato di non poter abbandonare il look e le canzoni d'amore che l'hanno reso famoso, mentre ora desidera fare canzoni impegnate (che parlino di politica, guerra del Vietnam, questioni razziali) e inoltre ha sviuppato una seria dipendenza da cocaina.\nDopo una diretta disastrosa in cui Jimmy canta una canzone non in scaletta e fa un'esibizione provocatoria, Curtis lo licenzia e lo minaccia. Stanco delle pressioni Jimmy si ubriaca e si droga, morendo di overdose. Alla serata in memoria del cantante in un locale del loro vecchio quartiere, Effie incontra Marty e i due, con la collaborazione di C.C., producono un ottimo brano da solista. il pezzo viene apprezzato ma Curtis se ne appropria (dato che C.C.ha un contratto di esclusiva) e lo fa cantare a Deena senza dirle nulla. Quando Effie si presenta con gli avvocati alla Rainbow records Deena ed Effie hanno modo di parlare; Deena decide di aiutare Effie, consegnandole il libro nero di Curtis dove sono segnati tutti gli illeciti, e trova il coraggio di lasciare Curtis e la casa discografica. Alla pr\u00e9miere del gruppo delle Dreams, Deena ha invitato anche Effie e le quattro Dreams cantano insieme sul palco. Tra il pubblico c'\u00e8 anche Magic e Curtis sembra capire che \u00e8 anche sua figlia.\nProduzione.\nNegli anni '80 e '90, sono stati fatti diversi tentativi di produrre un adattamento cinematografico del musical di Broadway \"Dreamgirls\", sebbene il detentore dei diritti di riproduzione e finanziatore del musical David Geffen si sia sempre opposto agli adattamenti cinematografici proposti. Nel 1987 Geffen, che all'epoca gestiva la sua societ\u00e0 di produzione cinematografica Geffen Pictures, associata alla Warner Bros., inizi\u00f2 i colloqui con lo sceneggiatore e produttore di Broadway Howard Ashman per adattarlo come un veicolo di star per Whitney Houston, che avrebbe interpretato Deena. La produzione incontr\u00f2 dei problemi quando Houston volle cantare sia le canzoni di Deena che quelle di Effie, in particolare \"And I Am Telling You I'm Not Going\", non permettendo di proseguire con le trattative.\nQuando Geffen co-fond\u00f2 la DreamWorks nel 1994, i diritti di \"Dreamgirls\" rimasero alla Warner Bros. La Warner pianific\u00f2 di portare avanti il film con il regista Joel Schumacher e la sceneggiatrice Tina Andrews, senza mai arrivare alla produzione del progetto cinematografico.\nL'adattamento di \"Dreamgirls\" della DreamWorks nacque dopo che la versione cinematografica del musical di Broadway \"Chicago\" fu un successo sia al box office che agli Academy Awards. Lo sceneggiatore e regista di \"Chicago,\" Bill Condon, e il produttore Laurence Mark alla fine del 2002 hanno avuto una cena con Geffen, convincendolo a permettere Condon di scrivere una sceneggiatura per \"Dreamgirls.\" Dopo aver inviato a Geffen la prima bozza della sua sceneggiatura nel gennaio 2005, l'adattamento di Condon di \"Dreamgirls\" fu approvato.\nLa Warner Bros, che aveva mantenuto i diritti cinematografici di \"Dreamgirls\", e aveva accettato di co-produrre con la DreamWorks. Tuttavia, dopo che il casting fu completato, il film fu preventivato a 73 milioni di dollari e la Warner si tir\u00f2 indietro dalla produzione. Geffen, assumendo il ruolo di co-produttore, port\u00f2 la Paramount Pictures a co-finanziare e distribuire Dreamgirls, vista la decisione della Paramount di acquistare la societ\u00e0 di produzione di Geffen. Il film completato aveva un budget di produzione di 75 milioni di dollari, rendendo \"Dreamgirls\" il film pi\u00f9 costoso con un cast stellare all-black nella storia del cinema.\nAdattamenti alla sceneggiatura cinematografica.\nMentre gran parte della storia del musical teatrale rimane intatta, sono stati apportati alcuni cambiamenti significativi. La citt\u00e0 natale delle Dreams, ambientazione di gran parte del film, fu spostata da Chicago a Detroit, la vera citt\u00e0 natale delle Supremes e della Motown Records. I ruoli di molti dei personaggi furono collegati pi\u00f9 da vicino alle loro reali ispirazioni, seguendo un suggerimento di Geffen.\nRiprese.\nIl film \u00e8 stato girato principalmente negli studi al Los Angeles Center Studios e in location nell'area di Los Angeles, con alcune riprese girate a Detroit, Miami, e New York. Il team di illuminazione di Broadway di Jules Fisher e Peggy Eisenhauer \u00e8 stato coinvolto per ricreare le tecniche di illuminazione teatrale per i numeri musicali del film.\nLe riprese sono state completate nelle prime ore del mattino del 8 aprile 2006, dopo che per quattro giorni sono stati spesi per girare il numero musicale di Jennifer Hudson \"And I Am Telling You I'm Not Going\". Originariamente programmato per essere girato in un solo giorno, Condon fu costretto a chiedere tempo e denaro extra per finire le riprese della scena della performance canora, poich\u00e9 la voce della Hudson avrebbe ceduto dopo quattro ore di riprese del numero musicale, e lei non era in grado di cantare plausibilmente in playback.\nDopo le proiezioni in anteprima durante l'estate del 2006, diversi minuti di filmati musicali sono stati eliminati dal film a causa delle reazioni negative del pubblico alla quantit\u00e0 di musica. Tra questi filmati c'era un intero numero musicale, la reunion cantata di C.C. ed Effie E\"ffie, Sing My Song\", che \u00e8 stato sostituito con una versione alternativa parlata.\nPromozione.\n\"Dreamgirls\" ha debuttato il 4 dicembre 2006 allo Ziegfeld Theatre di New York, dove ha ricevuto una standing ovation. La prima del film a Los Angeles si \u00e8 tenuta l'11 dicembre al Wilshire Theater di Beverly Hills.\nSimile alle uscite di vecchi musical hollywoodiani come \"The Sound of Music\", \"My Fair Lady\" e \"West Side Story\", \"Dreamgirls\" ha debuttato con tre speciali roadshow di dieci giorni a partire dal 15 dicembre 2006 allo Ziegfeld Theatre di New York, al Cinerama Dome di Los Angeles e all'AMC Metreon 15 di San Francisco. I biglietti per i posti riservati costavano 25 dollari l'uno; il prezzo premium includeva un programma di quarantotto pagine a colori e una litografia a stampa limitata. Questa uscita fece di \"Dreamgirls\" il primo lungometraggio americano ad avere un'uscita roadshow dai tempi di \"Man of La Mancha\" nel 1972. Il film guadagn\u00f2 un totale di 851.664 dollari dagli impegni roadshow, facendo registrare il tutto esaurito nei fine settimana. L'uscita nazionale del film, a prezzi regolari, inizi\u00f2 il 25 dicembre. Al di fuori degli Stati Uniti, \"Dreamgirls\" ha aperto in Australia il 18 gennaio, e nel Regno Unito il 2 febbraio. Le uscite in altri paesi iniziarono in varie date tra gennaio e l'inizio di marzo. \"Dreamgirls\" alla fine ha incassato 103 milioni di dollari in Nord America, e quasi 155 milioni di dollari in tutto il mondo.\nDreamWorks Home Entertainment ha rilasciato \"Dreamgirls\" in home video il 1 maggio 2007, nei formati DVD, HD DVD e Blu-ray. La versione DVD \u00e8 stata pubblicata in due edizioni: una versione standard a un disco e una \"Showstopper Edition\" a due dischi. La versione a due dischi includeva anche un lungometraggio documentario di produzione, screen test, animazioni, e altri materiali di previsualizzazione e artwork. A partire dal 2017, il totale delle vendite video nazionali ad oggi \u00e8 di 95,1 milioni di dollari.\nColonna sonora.\nI supervisori musicali del progetto cinematografico, Randy Spendlove e Matt Sullivan, assunto team di produzione The Underdogs, formato da Harvey Mason e Damon Thomas, per ristrutturare e arrangiare il musical di Henry Krieger. Durante la post-produzione, al compositore Stephen Trask fu incaricato di fornire ulteriore materiale musicale per il film. Diversi numeri musicali della colonna sonora di Broadway non furono inclusi nella versione cinematografica, in particolare l'assolo di Lorrell \"Ain't No Party.\" Quattro nuove canzoni furono aggiunte per il film: \"Love You I Do\", \"Patience\", \"Perfect World\" e \"Listen\". Tutte le nuove canzoni hanno la musica composta dal compositore originale di \"Dreamgirls\" Henry Krieger.\nL'album \"\" \u00e8 stato pubblicato il 5 dicembre dalla casa di produzione di Mathew Knowles, la Music World Entertainment, sia in una versione a disco singolo contenente i punti salienti e un doppio disco, contenente tutte le canzoni del film. La versione a disco singolo della colonna sonora ha raggiunto il primo posto nella Billboard 200 all'inizio di gennaio 2007. Il progetto discografico \u00e8 stato nominato ai Grammy Award alla miglior compilation/colonna sonora per un film, vincendo come miglior album di musica originale ai British Academy of Film and Television Arts Awards, NAACP Image Award e Black Reel Awards.\nIl singolo \"Listen\", interpretato da Beyonc\u00e9, \u00e8 stato il primo singolo ufficiale della colonna sonora, il quale ha esordito nelle principali classifiche internazionali, ottenendo il Critics' Choice Awards alla miglior canzone, e nomine nella medesima categoria agli Academy Award, Golden Globe e Satellite Award. Il secondo estratto, \"And I Am Telling You I'm Not Going\" di Jennifer Hudson, venne scelto come colonna sonora ufficiale del film. Inoltre i brani \"Love You I Do\" e \"Patience\" ottengono entrambi una nomiana agli Academy Award come miglior canzone originale.\nAccoglienza.\nL'adattamento cinematografico del musical ha accolto pareri generalmente favorevoli dalla critica cinematografica, rimasta piacevolmente sorpresa dalle \u00abperformance elettrizzanti e i numeri musicali abbaglianti\u00bb.\nPeter Travers di \"Rolling Stone\" ha dato al film tre stelle e mezzo su quattro e la posizione numero due nella sua lista dei \"migliori del 2006\", affermando che \u00abnonostante gli urti di transizione, Condon rende Dreamgirls orgoglioso\u00bb. Travers nel corso della recensione scrive che si tratta di \u00abuna storia attuale su come la musica pu\u00f2 vendere la sua anima all'avidit\u00e0 e al compromesso; [...] una storia di artisti neri che rompono la barriara del razzismo, la famiglia e l'R&amp;B\u00bb rimanendo affascinato da come viene trattato il tema dei diritti civili negli Stati Uniti, affermando che \u00abCondon lascia che il movimento di protesta dei diritti civili scivoli nell'inquadratura con titoli di giornale, clip di notizie e una scena sorprendente in cui Effie affronta una rivolta nelle strade con un silenzio stupito. \u00c8 la guerra per l'uguaglianza dei neri nell'industria musicale che attira la sua attenzione e ci coinvolge\u00bb.\nPhilip French, recensendo il film per \"The Guardian\", afferma che si tratti di uno dei migliori film tratti da un musical di tutti i tempi. French apprezza la regia di Condon, scrivendo che \u00abha mostrato il suo talento nel collocare le cine-biografie in un contesto storico\u00bb soffermandosi poi sulle performance degli attori, definendo quella di Eddie Murphy come \u00abla cosa migliore che ha fatto da pi\u00f9 di 20 anni, con maturit\u00e0 e una profondit\u00e0 di sentimenti\u00bb, quella di Beyonc\u00e9 \u00abuna presenza incantevole e grintosa\u00bb e trovando in Jennifer Hudson \u00abla rivelazione del film, una recitazione meravigliosa\u00bb.\nLa conduttrice televisiva Oprah Winfrey ha visto il film durante una proiezione per la stampa il 15 novembre, e ha telefonato alla Hudson nell'episodio di \"The Oprah Winfrey Show\", andato in onda il giorno dopo, elogiando la sua performance come \u00abun'esperienza religiosa e una trascendente\u00bb.\nRiconoscimenti di fine anno\n2\u00ba \u2014 \"Rolling Stone\""}
{"id": "768065", "revid": "6923", "url": "https://it.wikipedia.org/wiki?curid=768065", "title": "Teatro Tor Bella Monaca", "text": "Il teatro Tor Bella Monaca \u00e8 un teatro di Roma.\nStoria.\nIl Teatro Tor Bella Monaca nacque nell'ambito di progetti di riqualificazione del VIII Municipio (oggi VI) di Roma, Le Torri, nel quartiere di Tor Bella Monaca, con l'intento di disporre ai cittadini di uno spazio teatrale e di produzione artistica. Le sinergie che si instaurarono per la realizzazione del progetto di costruzione del teatro sono da attribuirsi al municipio stesso, al Comune di Roma, all'Ente Teatrale Italiano (ETI), alla Regione Lazio e all'Universit\u00e0 degli studi di Roma \"Tor Vergata\". L'architetto progettista dello stabile \u00e8 Stefano Cordeschi.\nL'inaugurazione avvenne il 9 dicembre 2005. La direzione artistica venne affidata all'attore Michele Placido.\nDal 2013 il Direttore Artistico \u00e8 Alessandro Benvenuti.\nCartellone e produzione artistica.\nIl cartellone del teatro \u00e8 molto vario: gli spettacoli proposti variano dalla prosa (comica e drammatica) al teatro musicale al teatro-danza. Una sezione particolare della produzione \u00e8 riservata agli spettacoli per i ragazzi.\nSpesso il teatro ospita manifestazioni come il carnevale aperto a tutti o rassegne di lettura di testi. Altri eventi cui si lega sono la Notte bianca di Roma e \"CINEMA\"."}
{"id": "768066", "revid": "125666490", "url": "https://it.wikipedia.org/wiki?curid=768066", "title": "Diario di uno scandalo", "text": "Diario di uno scandalo (\"Notes on a Scandal\") \u00e8 un film del 2006 diretto da Richard Eyre, tratto dal romanzo di Zo\u00eb Heller \"La donna dello scandalo\".\nLa pellicola ha ricevuto quattro candidature ai premi Oscar nel 2007: miglior attrice protagonista (Judi Dench) e non protagonista (Cate Blanchett), miglior sceneggiatura non originale e migliore colonna sonora.\nTrama.\nBarbara Covett \u00e8 un'anziana insegnante di storia in una scuola pubblica a Londra. Solitaria e single, \u00e8 decisamente poco popolare fra colleghi e studenti e il suo unico \"rapporto\" \u00e8 quello che tiene col proprio diario, a cui confida tutto il disprezzo che prova per il prossimo. All'inizio del nuovo anno scolastico, arriva a scuola una nuova insegnante, l'idealista Sheba Hart, che sembra catalizzare intorno a s\u00e9 l'attenzione di tutti, compresa quella di Barbara.\nIn una occasione, Barbara aiuta Sheba a riportare l'ordine nella sua classe, ottenendone cos\u00ec la riconoscenza. Barbara coglie l'occasione per cercare di farsela amica. Barbara scopre cos\u00ec che la trentasettenne Sheba \u00e8 sposata con un uomo molto pi\u00f9 anziano di lei e ha due figli, Polly e Ben, affetto dalla sindrome di Down (Barbara li definisce malignamente nel suo diario \"una principessa sul pisello e un buffone di corte piuttosto tedioso\"). Inoltre, Barbara scopre che Sheba ha una relazione con uno studente di quindici anni, Steven Connelly.\nBarbara accetta di mantenere il segreto, rendendo Sheba sempre pi\u00f9 debitrice nei suoi confronti e convincendosi cos\u00ec di aver fortificato la loro amicizia. Tuttavia, quando Barbara si presenta a Sheba cercando consolazione per la morte della sua gatta Portia, la donna non pu\u00f2 prestarle attenzione, perch\u00e9 impegnata con la recita scolastica di Ben e questo fa andare Barbara su tutte le furie. Barbara, con astuzia e malizia, allude con un collega innamorato di Sheba, circa la relazione fra quest'ultima e Steven, lasciando che sia lui a diffondere la voce.\nDopo poco infatti, Sheba viene assalita dalla madre di Steven, perde il lavoro e il caso finisce su tutti i giornali. Anche Barbara viene fatta pensionare anticipatamente, poich\u00e9, pur a conoscenza dei fatti, era venuta meno al dovere di denuncia alle autorit\u00e0. Allontanata di casa dal marito, Sheba - convinta che a divulgare la turpe vicenda sia stato il giovanissimo amante - cerca rifugio da Barbara. Nonostante lo stress e il patimento di Sheba, Barbara passa in sua compagnia il mese pi\u00f9 bello della sua vita. Un giorno, tuttavia, commette l'imprudenza di lasciarla sola in casa, dandole la possibilit\u00e0 di leggere il diario.\nScoperta la verit\u00e0, Sheba affronta duramente Barbara - che provava per lei un'ambigua e quasi psicopatica attrazione - e lascia l'appartamento per tornare dal marito, che sembra disposto a perdonarla. Alla fine Sheba viene condannata a dieci mesi, mentre Barbara, indefessa, sul finire della pellicola comincia una nuova amicizia con una giovane donna di nome Annabel, conosciuta nel luogo panoramico in cui era solita passare del tempo con Sheba.\nCuriosit\u00e0.\nLe tre principali attrici del film hanno interpretato il ruolo di Elisabetta I. Cate Blanchett in \"Elizabeth\" ed \"\", Judi Dench in \"Shakespeare in Love\", Anne-Marie Duff in \"The Virgin Queen\"."}
{"id": "768068", "revid": "19330", "url": "https://it.wikipedia.org/wiki?curid=768068", "title": "Ilya Muromets", "text": ""}
{"id": "768069", "revid": "12290", "url": "https://it.wikipedia.org/wiki?curid=768069", "title": "Alberto Breccia", "text": "Le sue realizzazioni nel campo del fumetto sono ritenute uniche e innovative tali da poterlo considerare un maestro del fumetto mondiale.\nBiografia, opere e stile.\nGli inizi.\nNato a Montevideo, in Uruguay, da una famiglia d'origini italiane, all'et\u00e0 di tre anni emigra con i genitori in Argentina, crescendo a Buenos Aires. Interrompe gli studi di computisteria per andare a lavorare come operaio in una fabbrica continuando a disegnare per passione affinando il suo stile creando, ancora adolescente, il suo primo personaggio dei fumetti, \"Mister Pickles\", protagonista di una serie umoristica della quale riesce a vendere una decina di strisce alla rivista \"El Resero.\" Successivamente crea la serie \"Don Urbano\" che viene pubblicata sulla rivista \"Paginas de Columba\". In queste prime opere lo stile trae ispirazione dai lavori di Burne Hogarth e di Alex Raymond ma in breve tempo se ne allontana seguendo un personale percorso di sperimentazione grafica e narrativa.\n\"L'editore Manuel L\u00e1inez\" gli commissiona nel 1938 i suoi primi personaggi realistici (\"Ralph Norton\", il cowboy \"Kid de Rio Grande\" e il viaggiatore nel tempo \"Rosengram),\" dei quali scrive i testi oltre a realizzare i disegni compresivi di lettering. Contemporaneamente collabora ad altre serie come \"Ratapl\u00e1n\", \"El Gorri\u00f3n\", \"Gentleman Jim\", \"Pu\u00f1o Blanco\", il \"Detective Mu-Fa\", \"Pancho L\u00f3pez\" e con pubblicazioni umoristiche come \"Mariquita Terremoto\".\nIl Dopoguerra.\nNel secondo dopoguerra, interrotta la collaborazione con L\u00e1inez, lavora alle serie \"\"Gentleman Jim\",\" \"\"Pu\u00f1o Blanco\" e \"Jean de la Martinica\"\", collaborando alle illustrazioni di centinaia di libri per bambini ed iniziando a lavorare anche per il mercato europeo. Nel 1947 subentra allo scomparso Cortinas vincendo una selezione per proseguire la serie di \"\"Vito Nervio\" alla quale lavorer\u00e0 fino al 1959. Sempre in questo periodo apre anche un'agenzia pubblicitaria e una scuola di disegno mentre nel 1953 pubblica una propria raccolta di racconti gialli intitolata \"Captura\"\" della quale usciranno solo tre numeri. Nel 1956 realizza, su testi di \"Abel Santa Cruz\", per la \"Editorial Codex,\" \"Pancho Lopez\", il suo ultimo fumetto umoristico a strisce.\nLa maturit\u00e0 e collaborazione con Oesterheld.\nLa collaborazione con H\u00e9ctor Oesterheld, incominciata casualmente grazie al contributo di Hugo Pratt, si concretizza disegnando \"Sherlock Time\", serie nella quale si raccontano le avventure di un detective del tempo venuto dallo spazio e che rappresenta una pietra angolare nell'evoluzione dello stile di Breccia che venne raggiunta anche grazie ai consigli ricevuti da Hugo Pratt, il quale vedeva nel disegnatore ancora margini di miglioramento. Sempre su testi di Oesterheld disegna alcuni episodi di \"Ernie Pike\" e, nel 1962, disegna Mort Cinder, serie a fumetti scritta da Oesterheld nel quale il protagonista \u00e8 un misterioso personaggio rimasto bloccato fuori dal suo mondo che racconta a un vecchio antiquario (al quale Breccia dar\u00e0 le proprie sembianze) le sue precedenti vite vissute nel corso dei secoli. Graficamente il fumetto rappresenta uno dei capolavori di Breccia nel quale spiccano macchie di china e di biacca e ampie campiture di pennello.\nIntanto la moglie si ammala gravemente.\nNel marzo del 1966 fonda, insieme ad altri colleghi come Pereyra, Zoppi, Borisoff, Garaycochea, l'\"Instituto de Directores de Arte\" e abbandona temporaneamente la carriera di disegnatore per concentrarsi sull'insegnamento.\nNel 1968 ritorna a disegnare storie di Oesterheld realizzazando il monografico \"La vita del Che\" sulla vita di Che Guevara insieme al figlio Enrique Breccia che in patria viene sequestrata e bruciata comprese le tavole originali. Altro fumetto di critica nei confronti del regime \u00e8 la nuova versione di El Eternauta del 1969, capolavoro del fumetto realizzato originariamente nel 1957 con i disegni di Solano Lopez e che ora viene illustrato da Breccia con uno stile innovativo e sperimentale, riproposto da Oesterheld con un taglio pi\u00f9 maturo e con espliciti riferimenti alla dittatura. In anticipo forse sui tempi, l'opera non raggiunge il successo sperato e si interrompe alla conclusione del primo episodio. Sempre su testi di Oesterheld, pubblica nel 1970 \"Evita, vita e opere di Evita Per\u00f3n\".\nGli anni 70 e la collaborazione con Trillo.\nBreccia realizzer\u00e0 per il mercato italiano numerose storie per ragazzi pubblicate su riviste come il Corriere dei Piccoli e Corrier Boy spesso sceneggiate da Mino Milani, in particolare, dal 1971, realizza insieme allo studio italiano \"Dami\" la serie \"Squadra Zenith\" che verr\u00e0 pubblicata sul Corriere dei ragazzi.\nAlla ricerca di nuovi stimoli si trasferisce in Cile dove realizza una \"Historia grafica de Chile\"\".\" Quindi ritorna in Argentina dove riprende il suo lavoro di insegnante presso la scuola di disegno e collabora alla \"Historia gr\u00e1fica de la Rep\u00fablica Argentina\" oltre ad alcuni lavori in campo pubblicitario che esulano dal mondo del fumetto. Ritorna al fumetto nel 1973 realizzando una serie di riduzioni di alcuni racconti del ciclo de \"I Miti di Cthulhu\", dello scrittore Howard Phillips Lovecraft, su sceneggiature di Norberto Buscaglia, opere queste che rappresentano un altro punto di svolta nel suo stile che diviene meno realistico e sempre pi\u00f9 sperimentale.\nNel 1974 inizia la collaborazione con lo sceneggiatore argentino Carlos Trillo con il quale realizzer\u00e0 nuovi capolavori come \"Un certo Daneri\" del 1974, \"\"Nadie\" del 1977, \"Buscavidas\"\", \"\"Gli occhi e la mente\" e \"Chi ha paura delle fiabe\"\", grottesco adattamento caratterizzato da umorismo nero molto forte oltre a essere uno dei pochi lavori di Breccia a colori. Nel 1976 pubblica il racconto \"L'aria\" su una sceneggiatura di Guillermo Saccomanno.\nGli anni 80 e 90 e le ultime opere.\nNegli anni 80 realizza uno dei suoi lavori pi\u00f9 importante dai tempi di \"Mort Cinder\" su sceneggiatura di Juan Sasturain: \"Perramus\", serie a fumetti a met\u00e0 strada tra il genere avventuroso e l'umorismo surreale con critiche alla dittatura argentina, nella quale si miscelano personaggi fittizi a quelli reali come Jorge Luis Borges al quale viene fatto vincere un premio Nobel. L'opera ottiene il premio Amnesty nel 1989 nella categoria del miglior libro in favore dei diritti umani.\nSuccessivamente si concentrer\u00e0 sulla riduzione a fumetti di opere horror-gotiche come \"Dracula\" o i racconti di Edgar Allan Poe (come Il cuore rivelatore, Mr. Valdemar, La maschera della morte rossa, Il gatto nero) o di Ambrose Bierce insieme ad altre storie dell'orrore talvolta anche con la collaborazione di Buscaglia oltre a una trasposizione di fiabe celebri.\nNegli anni 90 realizza un adattamento di un capitolo del romanzo Sopra eroi e tombe di Ernesto Sabato \"Rapporto sui ciechi\", una storia visionaria realizzata con la tecnica del collage e china in bianco e nero e \"El Dorado, el delirio de Lope de Aguirre\" e continua a disegnare riduzioni a fumetti di racconti di Borges, Marquez e altri, realizzati su testi di Sasturain.\nMuore il 10 novembre 1993 a Buenos Aires.\nVita privata.\nSi sposa nel 1944. Alberto Breccia ha avuto tre figli anch'essi impegnati nel mondo dell'arte: Enrique Breccia (che ha collaborato col padre alla \"Vita del Che\"), Patricia e Cristina.\nOpere.\nTra i suoi lavori pi\u00f9 significativi vanno ricordate le collaborazioni con H\u00e9ctor Oesterheld, in particolare \"Mort Cinder\" (1962), \"Vida del Che Guevara\" (1968) e una nuova versione de \"L'Eternauta\", originariamente disegnato da Francisco Solano L\u00f3pez.\nEdizioni italiane.\nDagli anni sessanta le opere dell'autore cominciano a comparire su numerose riviste di fumetti italiane: Mort Cinder su \"Il Mago\" della Mondadori e su Lanciostory della Eura Editoriale; L\"'Eternauta\" su \"Linus\", \"alteralter\", \"Il Mago;\" \"Perramus\" su Orient Express e \"L'Eternauta;\" \"Un tal Daneri\" (1969), su \"Linus\" ed \"Alter;\" \"Buscavidas\" su Alter Alter, su L'Eternauta e su Comic Art; \"Gli occhi e la mente\", su L'Eternauta; \"Armi da fuoco\" su \"Skorpio\"; \"Agente Nessuno\" su \"Skorpio\" fra il 1977 ed il 1978; diversi adattamenti di favole, sceneggiati da Trillo, su Alter Alter fra il 1980 e il 1981; \"Sherlock Time\" su Lanciostory nel 1978; L'Eternauta su Linus nel 1972; I Miti di Chthulu su \"Il Mago\" dal 1973 e su Alter alter nel 1982 e successivamente sono stati riproposti in volume.\nEdizioni monografiche.\nLe edizioni italiane dei fumetti di Breccia includono le seguenti."}
{"id": "768070", "revid": "767487", "url": "https://it.wikipedia.org/wiki?curid=768070", "title": "Bloody Dead &amp; Sexy", "text": "I Bloody Dead and Sexy sono un gruppo death rock tedesco attivo dalla fine degli anni novanta. Il sound si rif\u00e0 ai maestri del genere, Christian Death su tutti.\nStoria dei Bloody Dead &amp; Sexy.\nI Bloody Dead &amp; Sexy furono formati nel 1997 dai tedeschi Rosa Iahn, Tim Schande, Bj\u00f6rn Henningson e Wolfgang Reetz. Nei primi anni di attivit\u00e0 la band partecip\u00f2 a diverse compilazioni, compiendo tour in tutta Europa.\nNel 2000, dopo la pubblicazione del mini album autoprodotto \"Hey Ho The World Is Over\", il chitarrista Wolfgang Reetz perse la vita in un tragico incidente stradale, per essere rimpiazzato, dopo un temporaneo periodo di crisi da d'hAmm.\nIl primo album arriv\u00f2 invece nel 2002, dopo il contratto con l'etichetta specializzata in musica rock gotica Alice In..., per cui realizzarono \"Paint it Red\" (ristampato nel 2006 con il 7\" \"Here Comes the Flies\" come bonus track) e \"Narcotic Room\"."}
{"id": "768071", "revid": "33888", "url": "https://it.wikipedia.org/wiki?curid=768071", "title": "Xhilda Lapardhaja", "text": "Biografia.\nEsord\u00ec giovanissima come attrice, partecipando ad un episodio della prima stagione di \"Un medico in famiglia\", nel ruolo di una ragazzina rom di 13 anni che stringe amicizia con la coetanea e compagna di scuola Maria Martini.\nSuccessivamente, tra i suoi lavori vi sono i film \"De reditu - Il ritorno\" (2003) di Claudio Bondi, \"Ho voglia di te\" di Luis Prieto e \"Go Go Tales\" di Abel Ferrara (2007), la serie televisiva \"Butta la luna\", dove ha ricoperto il ruolo dell'ex prostituta Sabrina (2006-2009), la serie \"L'ispettore Coliandro\" dei Manetti Bros., dove ha interpretato il ruolo ricorrente di Jelena (2009-2010), e la miniserie televisiva \"La mia casa \u00e8 piena di specchi\", dove ha impersonato Maria Scicolone (2010).\nIn teatro ha lavorato, tra gli altri, con Paolo Villaggio in \"Delirio di un povero vecchio\", e con Pier Paolo Sepe in \"L'uomo piegato\", di Toni Negri."}
{"id": "768072", "revid": "77358", "url": "https://it.wikipedia.org/wiki?curid=768072", "title": "Thirteen (film)", "text": ""}
{"id": "768073", "revid": "599013", "url": "https://it.wikipedia.org/wiki?curid=768073", "title": "Castello di Gernstein", "text": "Il castello di Gernstein, noto anche come castel Tina (in tedesco \"Schloss Gernstein\") \u00e8 un castello che si trova nel comune di Chiusa in Alto Adige. Pi\u00f9 precisamente il castello sorge nella valle di rio Tina lungo strada che collega Chiusa a Latzfons.\nStoria.\nIl castello venne edificato verso la fine del XII secolo, da Heinrich Garre (o Gerro, ministeriale di Bressanone), dal quale prese il nome di Gerrenstein.\nDa sempre la posizione del castello \u00e8 stata strategica in quanto, non solo controllava la vecchia strada della val d'Isarco, ma era posto anche a protezione delle miniere di rame della zona.\nDopo l'estinzione della famiglia dei Garre, fu dato in feudo dal principe vescovo di Bressanone ai von Voitberg. Nel 1356 per\u00f2 si ribellarono al loro padrone e persero il castello dopo un assedio condotto dal principe vescovo Matth\u00e4us an der Gassen. Nel 1389 fu quindi dato in pegno ai signori di Villandro.\nNel 1550 il castello pass\u00f2 ai conti Heydorf, per\u00f2 dopo qualche tempo perse d'importanza e alla fine del XVI secolo cadde in rovina.\nNel 1607 divenne di propriet\u00e0 di Ludwig Lindner, maestro di camera dei vescovi di Bressanone, e dei suoi discendenti che per questo assunsero il predicato nobiliare \"von Gerrenstein\".\nNel 1880 il castello, ormai ridotto a rovina, fu acquistato dal tenente generale prussiano Friedrich von Gerstein-Hohenstein che lo ricostru\u00ec con l'aspetto attuale in stile neogotico. Egli voleva un castello che portasse il nome della sua famiglia, anche se in realt\u00e0 non c'era nessuna relazione con quella che lo aveva fondato. Da allora venne quindi chiamato Gernstein.\nNel 1919 fu requisito dallo Stato italiano in quanto bene di propriet\u00e0 tedesca e nel 1970 fu rivenduto a privati.\nNon \u00e8 attualmente visitabile."}
{"id": "768075", "revid": "19330", "url": "https://it.wikipedia.org/wiki?curid=768075", "title": "Solovey", "text": ""}
{"id": "768085", "revid": "33689", "url": "https://it.wikipedia.org/wiki?curid=768085", "title": "Blinisht", "text": "Blinisht \u00e8 una frazione del comune di Alessio in Albania (prefettura di Alessio).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Balldren, Daj\u00e7, Kallmet, Kolsh, San Giovanni di Medua, Sh\u00ebnkoll, Ungrej e Zejmen a costituire la municipalit\u00e0 di Alessio.\nGeografia fisica.\nIl comune di Blinisht \u00e8 situato sopra una collina e attorniato da una vasta pianura che a sua volta \u00e8 circondata da montagne.\nToponimo.\nIl nome di Blinisht si pensa che derivi dalla pianta di Bli (tiglio), per cui blinisht \u00e8 come dire terreno dove cresce il tiglio.\nStoria.\nLa regione, fra i pi\u00f9 antichi insediamenti dei Balcani, \u00e8 stata abitata dalle antiche trib\u00f9 illire.\nNel 1345, dalla divisione dell'Impero serbo, nacquero tre famiglie potenti che dominarono tutta la regione di Lezha, le famiglie erano: Balshajt, Blinisht\u00ebt e Dukagjinajt. I Blinishtajt erano governatori della valle di Zadrima, vicino Lezha, con sede a Blinisht. Il capostipite di questa famiglia era Vladimir Blinishti. Essendo contrario all'occupazione di Carlo I, re di Brindisi, fu preso e incarcerato a Brindisi. Questo port\u00f2 alla perdita di tutte le ricchezze delle famiglia Blinishti, ma questo dur\u00f2 fino al 1305, quando Filippo di Taranto, nipote di Carlo I, perdon\u00f2 la famiglia Blinishti e le restitu\u00ec le terre. Egli diede a Guljelm Blinishti (Guglielmo Bliniscti), nipote di Vladimir Blinishti, il grado di \"Marashall i Arb\u00ebris\" (\"Maresciallo di Arb\u00ebria\"). Negli anni successivi nella storia non si sente pi\u00f9 parlare di questa famiglia.\nNei secoli questa zona, Zadrima, ha dato importantissimi contributi alla liberazione dell'Albania, alla letteratura albanese\nA Blinisht \u00e8 stata aperta anche una delle prime scuole in Albania, che risale all'anno 1628. Questa scuola fu aperta e diretta dai Francescani sotto la direzione di Roma e di propaganda fide, organizzazione della Santa Sede, la quale in quel tempo era impegnata a difendere la cultura cristiana opponendosi a quella islamica imposta forzatamente dell'Impero Ottomano. All'inizio le lezioni in questa scuola erano soltanto in lingua latina. Qui studiavano i clerici albanesi, i quali dopo gli studi a Blinisht viaggiavano verso l'Italia per compiere gli studi superiori nelle universit\u00e0 italiane. Dopo diversi anni la direzione della scuola, notando gli scarsi risultati delle lezioni in lingua latina, decise di fare lezioni solo in lingua albanese.\nLocalit\u00e0.\nIl comune era formato dall'insieme delle seguenti localit\u00e0:\nReligione.\nA Blinisht ha sede la missione cattolica \"Daniel Dajani\" fondata nel 1993 da don Antonio Sciarra, parroco a Blinisht dal 1992 alla sua morte nel 2012, che opera principalmente proprio nell'ampio territorio di Blinisht.\nNel marzo 2006 \u00e8 stata consacrata, con solenne celebrazione, la chiesa dedicata ai \"Martiri albanesi\".\nBlinisht, con tutti i suoi vicini villaggi, spicca per le vocazioni alla vita consacrata e sacerdotale."}
{"id": "768089", "revid": "767487", "url": "https://it.wikipedia.org/wiki?curid=768089", "title": "Cinema Strange", "text": "I Cinema Strange sono un gruppo death rock statunitense attivo dal 1994.\nStoria.\nDopo vari cambi di formazione si \u00e8 recentemente stabilizzato come quartetto. Grazie a loro il movimento deathrock ha ripreso vita in America ed Europa, anche se a livello strettamente musicale la loro formula \u00e8 notevolmente pi\u00f9 eterogenea dei \"compagni di genere\", ponendoli su un piano qualitativamente superiore, soprattutto considerando l'ondata di gruppi che hanno inflazionato la scena negli ultimissimi anni. Tra Sex Gang Children, Christian Death e classicismi, i Cinema Strange invece di declamare le solite storie da horror movie, preferiscono narrare favole nelle loro canzoni. Macabre, ma come potevano essere quelle originali per bambini.\nLucas Lanthier, alla voce, ha dato vita al progetto solista parallelo Deadfly Ensemble.\nMembri.\nLucas Lanthier, alias \"Zampano\": \u00e8 uno dei fondatori dei C.S.; Lucas scrive e compone le canzoni per il gruppo. Inoltre \u00e8 il fondatore del suo side project The Deadfly Ensemble. \nMichael Ribiat, alias \"Lafitte\": suona la chitarra e altri strumenti, collabora con Lucas nella composizione della musica per i C.S. \nDaniel Ribiat, alias \"Yellow\": \u00e8 un altro dei fondatori dei C.S.; Daniel suona il basso assieme ad altri strumenti ed anche lui collabora con la stesura della musica.\nDanny Walker, alias \"Ted\": suona la batteria."}
{"id": "768093", "revid": "2150166", "url": "https://it.wikipedia.org/wiki?curid=768093", "title": "Romolo Balzani", "text": "Nelle sue canzoni ha incarnato la romanit\u00e0 negli aspetti pi\u00f9 genuini. Fu artista estremamente poliedrico: attore, arrangiatore, cantante, ebbe un grandissimo successo tra i contemporanei. Riemp\u00ec nei quarant'anni di carriera i teatri della capitale e quelli di tutta Italia. Celeberrime furono le collaborazioni con i maggiori artisti romani quali Aldo Fabrizi autore di vari testi delle sue canzoni, tra cui la celebre \"Notte napoletana\" e Ettore Petrolini che era aduso concludere i suoi spettacoli cantando la splendida \"L'eco der core\". Balzani vinse numerose edizioni del \"Festival della Canzone Romana di San Giovanni\" e la sua fama crebbe sino ad ottenere contratti discografici internazionali con la Brunswick (la casa discografica di Bing Crosby), con la Parlophon di Berlino, la Fonit, la Excelsius, la Odeon, La voce del padrone. Tra le sue canzoni pi\u00f9 celebri: \"Barcarolo Romano\" (testo di Pio Pizzicaria) e la citata \"L'eco der Core\", continuano a conquistare l'ascoltatore anche nelle interpretazioni di Gigi Proietti, Claudio Villa, Sergio Centi, Alvaro Amici e Gabriella Ferri.\nBiografia.\nFiglio di Achille, \"cavallaro\" e poi vetturino di idee mazziniane, e di Maria Francisi, trasteverina, Romolo nacque alle 2:30 del luned\u00ec 4 aprile 1892 al terzo piano del civico n\u00ba 8 di Via dei Chiodaroli, nel rione S. Eustachio (lo stesso di Giuseppe Gioachino Belli), a pochi passi da Campo de' fiori. Si racconta che la portiera del palazzo, udendo i primi vagiti del neonato prorompesse nell'esclamazione: -\"Che ccanna!\".\nNel giro di due anni la numerosa famiglia Balzani si trasfer\u00ec a Trastevere in via Montefiore, nei pressi del viale e a fianco dell'attuale cinema Reale. Romolo (come la maggior parte dei suoi fratelli) non avrebbe frequentato le scuole, e avrebbe imparato a leggere e a scrivere solo da soldato durante la prima guerra mondiale.\nA sedici anni Romoletto, come confidenzialmente era chiamato nel rione, cominci\u00f2 a lavorare da stuccatore lavorando anche a San Lorenzo fuori le mura: -\"M'arampicavo su la scala, stuccavo er muro e ccantavo... Cantavo a ppiena gola\". Da buon trasteverino coltiv\u00f2 un rapporto privilegiato col \"Fiume\", che frequentava spesso: divent\u00f2 un buon nuotatore e si merit\u00f2 il soprannome di \"tizzo nero\" per la sua abbronzatura.\nCominciava allora a cantare nelle feste del rione, facendo serenate, cantando ai matrimoni o semplicemente la sera all'osteria, guadagnandosi la stima del suo pubblico, nonch\u00e9 un nuovo soprannome: \"ghitarra e mmannolino\". Cominci\u00f2 ad essere richiesto anche in alcuni locali e poi nei teatri, finch\u00e9 nel 1910 entr\u00f2 nell'allora prestigioso Salone Margherita, il teatro di Petrolini, di Bambi, di Lina Cavalieri e Leopoldo Fregoli e altri valenti artisti dello spettacolo.\nNel 1916 rispose alla chiamata alle armi e l'anno successivo fu ferito. Fatto prigioniero, fu portato in un campo di concentramento in cui sarebbe rimasto fino al termine del conflitto. Il mese dopo la sua cattura aveva perduto suo fratello Armando, cui era molto legato. Tornato a casa si dedic\u00f2 con grande passione alla canzone e nel 1920 organizz\u00f2 un suo piccolo complesso col quale si esib\u00ec anche fuori Roma. Due anni dopo incontr\u00f2 Oberdan Petrini (il paroliere de \"L'eco der core\"), col quale stabil\u00ec un fruttuoso e saldissimo sodalizio nell'arte come nella vita.\nNel 1923 debutt\u00f2, con un suo spettacolo alla Sala Umberto, a fianco di Enzo Fusco e Odoardo Spadaro ottenendo un buon successo di pubblico e attirando le prime attenzioni della critica. Da questo momento la stella di Balzani ha conosciuto un crescendo di popolarit\u00e0 che lo ha portato, come cantante e come paroliere, a diventare il massimo nome della canzone romana.\nNel solo 1926 furono realizzate \"Ninetta affaccete\", \"L'eco der core\", \"Barcarolo romano\", \"Canzone che canzona\", testi e musiche che si sarebbero imposti subito e che si annoverano tra i migliori prodotti della canzone dialettale di Roma. Nello stesso anno vinse tra l'altro l'edizione della neonata Sagra dell'Uva di Marino e del Festival di San Giovanni.\nCominci\u00f2 a girare con la sua \"troupe\" in \"tourn\u00e9e\" per tutta l'Italia, richiesto e amato da un pubblico sempre pi\u00f9 vasto, rimanendo pur sempre particolarmente legato alla sua Roma, dove non manc\u00f2 di partecipare ogni anno al Festival di San Giovanni. Il 24 luglio 1928 ricevette dal Ministero della pubblica istruzione una medaglia d'argento e un diploma \"per l'opera svolta per il rifiorire della canzone romana\" e nel 1935 fond\u00f2 una compagnia teatrale (la \"Compagnia Musicale Romana di Romolo Balzani-Pina Piovani-Gildo Bocci\") con cui inaugur\u00f2 una nuova stagione da capocomico che dette, tra i suoi frutti, ottime commedie musicali in romanesco di cui ci rimangono registrazioni su album.\nTra il 1940 e il 1942 realizz\u00f2 degli spettacoli per le Forze Armate per le quali scrittur\u00f2 anche gli allora famosi attori romaneschi Gustavo Cacini e Alfredo Bambi (il celebre dicitore del monologo \"Er fattaccio\" di Americo Giuliani). Nel 1943 diede il suo anello d'oro per gli ebrei perseguitati dal nazismo. Con la fine della guerra riprese la sua attivit\u00e0 di capocomico.\nDopo il 1954 si ritir\u00f2 dalle scene. Mor\u00ec il 24 aprile 1962 al n\u00ba 4 di via dei Portoghesi, non lontano da Piazza Navona, suscitando commozione in tutti gli amanti della canzone romana. Due giorni dopo, a Sant'Agostino le esequie: \"chitarre e mandolini convenuti da ogni parte di Roma come ad un appuntamento\" accompagnarono la bara eseguendo le sue canzoni in mezzo alla grande folla che si riun\u00ec per dargli l'ultimo saluto. \u00c8 sepolto presso il Cimitero del Verano di Roma. Sulla tomba l'epigrafe incisa recita: \"la voce mia s'\u00e8 spenta ma rester\u00e0 sempre \"l'eco der core\" del \"Barcarolo romano\".\nFilmografia parziale.\nNel 1960 la canzone \"Serenata de paradiso\" viene inserita in La giornata balorda di Mauro Bolognini. Nel 1961 Pier Paolo Pasolini cita \"Barcarolo romano\" in Accattone."}
{"id": "768094", "revid": "33751", "url": "https://it.wikipedia.org/wiki?curid=768094", "title": "Live Forever (Oasis)", "text": "Live Forever \u00e8 una canzone della band inglese Oasis. Scritta dal chitarrista Noel Gallagher, \u00e8 stata pubblicata come terzo singolo dall'album di debutto del gruppo, \"Definitely Maybe\", l'8 agosto 1994.\n\"Live Forever\" poggia solidamente sulle fondamenta classiche del rock, una struttura musicale relativamente semplice e un testo improntato all'ottimismo, in contrasto con l'attitudine grunge in voga nei primi anni novanta. Fu il primo singolo degli Oasis ad entrare nella top 10 nel Regno Unito e la canzone con cui il gruppo inizi\u00f2 a farsi conoscere nell'ambito del panorama musicale britannico.\nUn sondaggio condotto tra i lettori del rivista \"Q\" nell'ottobre 2006 ha nominato \"Live Forever\" \"canzone pi\u00f9 bella di tutti i tempi\". Nel 2007 anche la rivista \"NME\" l'ha piazzata al primo posto della classifica dei \"50 migliori inni indie di tutti i tempi\". Nel maggio 2012 \"Live Forever\" \u00e8 stata nominata la \"miglior canzone britannica di sempre\" dagli ascoltatori della radio inglese Xfm.\nLa copertina del singolo ritrae la casa di Liverpool dove John Lennon trascorse la propria infanzia, al numero 251 di Menlove Avenue.\nGenesi del brano e registrazione.\nNoel Gallagher scrisse \"Live Forever\" nel 1991, quando lavorava per un'impresa costruttrice della sua citt\u00e0, Manchester. Un infortunio rimediato alla gamba colpita da un tubo lo costrinse a un lavoro meno faticoso, in magazzino, che gli consentiva di avere pi\u00f9 tempo a disposizione per scrivere canzoni. Una sera ascoltava l'album \"Exile on Main St.\" dei Rolling Stones. Mentre provava un giro di accordi, not\u00f2 che suonava bene se sovrapposto a una parte vocale della melodia: \u00ab\u00c8 il pezzo di \"Shine a Light\" che fa: \"May the good Lord shine a light on you\"\u00bb avrebbe detto poi Gallagher, che mantenne la melodia, cambiando il testo in \"Maybe I don't really want to know\". Per un certo periodo quel verso rimase l'unica parte della canzone che Noel aveva completato.\nGallagher fece ascoltare la canzone al fratello Liam, che ne rimase talmente impressionato da chiedergli di entrare a far parte della sua band, i Rain, che poi cambiarono nome in Oasis. Il brano gioc\u00f2 un ruolo fondamentale nel convincere la Creation Records a scritturare il gruppo. Ripensando a quando lo sent\u00ec per la prima volta, il capo della Creations, Alan McGee, ricorda: \"Probabilmente \u00e8 il singolo momento pi\u00f9 bello che abbia mai vissuto con loro\".\nLa versione demo di \"Live Forever\" comincia con un'introduzione di chitarra acustica. In sede di registrazione della versione per l'album, il produttore Owen Morris la rimpiazz\u00f2 con un assolo di batteria di Tony McCarroll. Morris tagli\u00f2 anche una seconda parte dell'assolo di chitarra elettrica di Noel. Nonostante la contrariet\u00e0 di quest'ultimo, Morris rimase fermo nella sua scelta, perch\u00e9 pensava che quella parte suonasse \"un po' maledettamente come Slash dei Guns N' Roses\".\nParlando del brano Noel Gallagher ha dichiarato:\nVideo musicale.\nPer pubblicizzare il brano sono stati prodotti due diversi videoclip, una versione destinata al Regno Unito e un'altra destinata agli USA.\nLa versione britannica del video, diretta da Carlos Grasso, \u00e8 ambientata a Strawberry Fields Memorial, un'area del Central Park di New York dedicata a John Lennon. All'inizio del video si vede Liam Gallagher con gli occhiali da sole cantare la canzone seduto su una sedia appesa ad un muro. Il video prosegue con la sepoltura dell'ex batterista del gruppo, Tony McCarroll, da parte di tutti gli altri componenti del gruppo. \u00c8 una sorta di anticipazione del suo abbandono dalla band, avvenuto qualche mese dopo.\nLa versione statunitense del video, diretta da Nick Egan, \u00e8 ambientata in un classico appartamento inglese. Nel video si alternano scene in cui il gruppo suona in un enorme stanza vuota dell'appartamento con le luci spente, solamente i membri del gruppo vengono illuminati, ad altre in cui troviamo Liam seduto in un ufficio con alle spalle quadri raffiguranti Sid Vicious, Kurt Cobain, Jim Morrison e altre leggende della storia del rock.\nEntrambe le versioni del video sono presenti nel \"Definitely Maybe DVD\".\nPromozione.\nQuando la canzone era eseguita nei concerti, nel maxi schermo posto dietro la band scorrevano alcuni fotogrammi dei grandi della storia, coloro i quali \"vivranno per sempre\", come dice il titolo del brano. L'ultima diapositiva che era mostrata ritraeva la faccia di John Lennon e, quando compariva, Liam Gallagher lo omaggiava sempre con inchini, come avvenuto durante le esibizioni degli Oasis a Maine Road nell'aprile 1996."}
{"id": "768095", "revid": "181699", "url": "https://it.wikipedia.org/wiki?curid=768095", "title": "Teenager", "text": ""}
{"id": "768097", "revid": "287204", "url": "https://it.wikipedia.org/wiki?curid=768097", "title": "Indigirka", "text": "LIndigirka \u00e8 un fiume della Russia estremo orientale; il suo corso \u00e8 interamente compreso nel territorio della Sacha-Jacuzia.\nPercorso.\nNasce dall'unione di diversi affluenti i maggiori dei quali sono il Chastach e il Taryn-Jurjach che scendono dai monti del Chalkan, una catena posta a nord dell'estrema parte orientale dei monti Suntar-Chajata. Scorre inizialmente con direzione mediamente settentrionale, drenando l'area rilevata dell'altopiano di Ojmjakon; dopo qualche centinaio di chilometri bagna la maggiore citt\u00e0 del suo corso, Ust'-Nera (\"foce del Nera\"), che sorge alla confluenza dell'affluente Nera.\nProseguendo nel suo corso il fiume taglia trasversalmente l'importante catena montuosa dei monti \u010cerskij, riceve l'affluente Moma e, dopo una decisa svolta verso oriente, entra nella vasta regione pianeggiante conosciuta come bassopiano della Jana e dell'Indigirka dal nome dei maggiori fiumi della zona.\nRiceve in successione gli affluenti Selennjach e Ujandina, bagna l'insediamento di \u010cokurdach e, dopo 1.726 chilometri di corso, sfocia nel mare della Siberia Orientale con un vasto delta che copre circa 5.500\u00a0km2.\nL'Indigirka \u00e8 navigabile per 1.154\u00a0km a monte della foce, all'incirca fino alla confluenza con la Moma.\nBacino.\nIl clima della zona \u00e8 talmente rigido che il fiume \u00e8 gelato per la maggior parte dell'anno, da ottobre fino a maggio-giugno; si trovano nel suo bacino idrografico alcune fra le localit\u00e0 pi\u00f9 fredde della Terra, prima fra tutte il villaggio di Ojmjakon. A causa delle caratteristiche climatiche, i massimi livelli di portata si osservano in estate, quando questi valori salgono mediamente fino a 11.500\u00a0m\u00b3/s.\nIl livello di popolamento \u00e8 ovviamente molto basso, anche se non si registra, almeno nell'alto corso, un totale vuoto umano analogo a quello di alcuni altri fiumi siberiani; oltre alle gi\u00e0 citate localit\u00e0 di Ust'-Nera e \u010cokurdach, altri centri di un minimo rilievo sono Chonuu e Belaja Gora.\nIl bacino \u00e8 dotato di risorse minerarie abbastanza rilevanti (oro); \u00e8 inoltre sviluppata l'attivit\u00e0 peschereccia, soprattutto nelle zone prossime alla foce.\nRegime idrografico.\nLa Indigirka ha un regime tipico dei fiumi della Siberia; portate d'acqua estremamente ridotte nei mesi in cui il letto \u00e8 congelato (approssimativamente da met\u00e0 ottobre a fine maggio), seguito da enormi aumenti della portata nei mesi estivi e all'inizio dell'autunno; il picco di portata si ha nel mese di giugno, in corrispondenza del disgelo.\nAffluenti.\nIl bacino idrografico della Indigirka raccoglie le acque di centinaia di affluenti, quelli di maggior rilievo sono esposti nella seguente tabella."}
{"id": "768108", "revid": "1573940", "url": "https://it.wikipedia.org/wiki?curid=768108", "title": "Naemorhedus caudatus", "text": "Il goral dalla coda lunga (Naemorhedus caudatus ) o goral dell'Amur, \u00e8 un mammifero artiodattilo della sottofamiglia dei Caprini. Fino a poco tempo fa, il goral della Cina (\"Naemorhedus griseus\") era considerato una sua sottospecie.\nDescrizione.\nIl goral dalla coda lunga \u00e8 un animale dalla corporatura tozza, simile a una capra. \u00c8 ricoperto da un mantello di colore grigiastro, pi\u00f9 chiaro sulla gola; sulla parte posteriore presenta una striscia dorsale pi\u00f9 scura. Entrambi i sessi sono muniti di brevi corna, curvate sulla schiena.\nDistribuzione e habitat.\nQuesta specie vive nella Russia sud-orientale (Territorio di Chabarovsk e Territorio del Litorale), nella Cina nord-orientale (Heilongjiang e Jilin) e nella penisola coreana. Il suo habitat \u00e8 costituito da regioni montuose fiancheggiate da alberi.\nBiologia.\nCos\u00ec come tutti i goral, anche quello dalla coda lunga \u00e8 un eccellente arrampicatore. Va in cerca di cibo soprattutto al mattino e alla sera e si nutre di erbe, foglie e altro materiale vegetale. Vive in piccoli gruppi, ma i maschi pi\u00f9 anziani sono per lo pi\u00f9 solitari.\nConservazione.\nLe principali minacce per il goral dalla coda lunga sono la distruzione delle foreste e la caccia. La situazione di questa specie \u00e8 particolarmente precaria in Corea del Sud, dove ne sono rimasti solo circa 250 esemplari. Fortunatamente, una popolazione ben pi\u00f9 numerosa \u00e8 presente nella zona demilitarizzata tra le due Coree. In alcune aree protette della Russia, come la Riserva Naturale di Sikhote-Alin, esemplari di questa specie vivono all'interno di grandi recinti, dove gli studiosi stanno portando avanti un programma di riproduzione in cattivit\u00e0; oltre a questi, sempre nella stessa riserva, vi sono anche circa 200 capi in libert\u00e0. La IUCN inserisce il goral dalla coda lunga tra le specie vulnerabili."}
{"id": "768109", "revid": "827882", "url": "https://it.wikipedia.org/wiki?curid=768109", "title": "Black Hawk", "text": ""}
{"id": "768110", "revid": "712828", "url": "https://it.wikipedia.org/wiki?curid=768110", "title": "Corvetta corelliana CR90", "text": ""}
{"id": "768111", "revid": "19330", "url": "https://it.wikipedia.org/wiki?curid=768111", "title": "Fortificazioni (Pechersk Lavra)", "text": ""}
{"id": "768113", "revid": "298055", "url": "https://it.wikipedia.org/wiki?curid=768113", "title": "Tronjheim", "text": ""}
{"id": "768120", "revid": "146092", "url": "https://it.wikipedia.org/wiki?curid=768120", "title": "Basilica santuario di Santa Maria della Neve", "text": "La basilica santuario di Santa Maria della Neve \u00e8 una delle basiliche di Napoli.\nEra la chiesa pi\u00f9 importante del comune di Ponticelli prima che questo divenisse parte integrante del capoluogo campano.\n\u00c8 la pi\u00f9 antica basilica della zona vesuviana. Dopo il santuario della Madonna dell'Arco \u00e8 anche la pi\u00f9 ricca di opere d'arte. Si erge in piazza Vincenzo Aprea.\nStoria.\nLa struttura religiosa risale al XIII secolo.\nAll'origine, la chiesa, era una cappella rurale sottoposta nel corso dei secoli, a vari interventi di ampliamento e arricchimento che le hanno donato l'aspetto attuale.\nIl primo vero e proprio intervento ebbe luogo nel 1520 per volere di papa Leone X; i successivi abbellimenti, si ebbero tra il 1733 e il 1788. Il 29 luglio 1788 la Madonna della Neve fu proclamata \"santissima protettrice di Ponticelli\".\nDopo l'unit\u00e0 d'Italia la chiesa fu sottoposta a un grande rifacimento su direzione dell'ingegnere Filippo Botta.\nIl 27 luglio 1988 il santuario fu elevato alla dignit\u00e0 di basilica minore.\nDescrizione.\nL'esterno.\nLa facciata e il portale sono accompagnati da due colonne di ordine ionico; queste, reggono il frontone triangolare in alto. Sul lato destro della facciata, vi sono le facciatine incorporate dentro il complesso basilicale di due ulteriori luoghi di culto: l'Oratorio della Congrega di Sant'Anna e quello della Congrega del Santissimo Rosario.\nIl Campanile della Neve.\nIl campanile, a pianta quadrata su tre piani, presenta una torretta con la cuspide completamente maiolicata; questo elemento rappresenta la pi\u00f9 importante testimonianza circa l'intervento barocco a cui \u00e8 stata sottoposta la basilica.\nL'interno.\nLa basilica, a tre navate, ospita numerose opere d'arte, come ad esempio l'artistico altare maggiore di marmo e la balaustra (entrambe le opere sono di Giuseppe Bastelli).\nL'evento miracoloso della neve caduta a Roma tra la notte del 4 e il 5 agosto \u00e8 raffigurato sull'arcata della navata principale. All'interno, inoltre, sono da ammirare le tavole cinquecentesche raffiguranti i \"Santi Pietro e Paolo\", attribuite da alcuni studiosi ad Andrea Sabatini.\nDa citare anche il fonte battesimale, il \"Messale\" ottocentesco rivestito completamente in argento, la cinquecentesca statua lignea della \"Madonna della Neve\" attribuita alla scuola di Giovanni da Nola, numerose sculture lignee settecentesche (tra cui il \"Sant'Antonio Abate\" e la \"Santa Teresa\" scolpiti nel 1799 da Giuseppe Sarno).\nNei pennacchi del presbitero vi sono dipinti a tempera da Luigi Franciosa (1886-1946 i quattro Evangelisti (1946), in sostituzione di quelli andati completamente distrutti, del pittore Luigi Tammaro e nella conca un gruppo di angeli (L.Tammaro - L.Franciosa -C.Adamo )."}
{"id": "768122", "revid": "19330", "url": "https://it.wikipedia.org/wiki?curid=768122", "title": "Dobrynya Nikitich", "text": ""}
{"id": "768123", "revid": "767487", "url": "https://it.wikipedia.org/wiki?curid=768123", "title": "Hair (film)", "text": "Hair \u00e8 un film drammatico musicale statunitense del 1979, diretto da Milo\u0161 Forman, basato sull'omonimo musical di Broadway, scritto e diretto dagli sceneggiatori e compositori Gerome Ragni e James Rado.\nPur ispirandosi al musical teatrale, il film si differenzia profondamente dal lavoro rappresentato a Broadway, non solo nella trama ma anche nella sequenza dei brani musicali.\nFu presentato fuori concorso al 32\u00ba Festival di Cannes.\nTrama.\nClaude \u00e8 un giovane campagnolo dell'Oklahoma chiamato alle armi per la guerra del Vietnam. Arrivato a New York pochi giorni prima della partenza, si imbatte a Central Park in un gruppo di Hippies composto da Berger, Jeannie, Hud e Woof. Innamoratosi a prima vista della bella Sheila, figlia di genitori ricchi e altezzosi, viene aiutato dai nuovi amici a conquistarla. Sotto la guida di Berger, Claude si avviciner\u00e0 al mondo degli stupefacenti e alla filosofia della libert\u00e0 assoluta. Tra viaggi onirici e il crescente senso di amicizia, il giovane si avvia al campo di addestramento, lasciando alle spalle un mondo per lui nuovo e affascinante.\nGli amici, decisi a fargli incontrare per un'ultima volta Sheila, si dirigono al campo e Berger si sostituisce all'amico per consentirgli di rimanere qualche ora con la donna che ama. In questo breve lasso di tempo, il campo viene evacuato e i soldati fatti salire a bordo di un aereo in partenza per il Vietnam. Il pacifista Berger si trova cos\u00ec suo malgrado a combattere una guerra in cui non crede, mentre il giovane Claude riesce a ottenere la libert\u00e0. Berger risulter\u00e0 una delle innumerevoli vittime del conflitto.\nProduzione.\nGi\u00e0 scritto e pensato dal trio Gerome Ragni, James Rado e Galt MacDermot, \"Hair\" fu rappresentato per la prima volta nei teatri americani nel 1967.\nGi\u00e0 nel 1973 era stata offerta la regia di una riduzione cinematografica a George Lucas, il quale, per\u00f2, rifiut\u00f2, per girare \"American Graffiti\".\nQuando Milos Forman, gi\u00e0 celebre autore grazie al successo di \"Qualcuno vol\u00f2 sul nido del cuculo\" (1975), ne volle fare una trasposizione cinematografica nel 1979, lo spirito hippy su cui si era basato il musical teatrale del 1967, si era ormai ampiamente esaurito. Il risultato fu una sceneggiatura che non aveva praticamente nessun punto in comune con la trama dello spettacolo, arrivando a eliminare personaggi, inventarne di nuovi, eliminare canzoni, assegnare canzoni a personaggi differenti, e soprattutto a modificare radicalmente la figura del protagonista Claude, reinventandolo completamente. Diverso anche il finale, dove alla morte di Claude viene sostituita quella di Berger.\nAi provini per il film parteciparono Madonna e Bruce Springsteen, che rimasero per\u00f2 esclusi dalle scelte del casting.\nLe scene ambientate al Central Park furono girate in pieno inverno, nonostante la sceneggiatura le collocasse temporalmente in estate. Per non mostrare l'effetto evaporazione durante la respirazione di ciascun attore, si ricorse ad un trucco: ogni interprete, mentre recitava, teneva un po' di ghiaccio in bocca.\nColonna sonora.\nTracce.\nPer ogni brano vengono indicate le voci soliste."}
{"id": "768126", "revid": "326822", "url": "https://it.wikipedia.org/wiki?curid=768126", "title": "Eugenio Gioacchini", "text": ""}
{"id": "768127", "revid": "19330", "url": "https://it.wikipedia.org/wiki?curid=768127", "title": "Alyosha Popovich", "text": ""}
{"id": "768128", "revid": "287204", "url": "https://it.wikipedia.org/wiki?curid=768128", "title": "La trappola di Maigret", "text": "La trappola di Maigret (titolo originale francese \"Maigret tend un pi\u00e8ge\") \u00e8 un romanzo di Georges Simenon con protagonista il commissario Maigret.\nFu scritto a \"La Gatouni\u00e8re\", villa di Mougins in Francia dal 5 al 12 luglio 1955 e pubblicato, sempre in Francia, il 20 ottobre dello stesso anno presso l'editore Presses de la Cit\u00e9. \u00c8 il quarantottesimo romanzo dedicato al celebre commissario.\nAd esso \u00e8 ispirato il film franco-italiano del 1958 \"Il commissario Maigret\", di Jean Delannoy, con Jean Gabin nel ruolo di Maigret.\nTrama.\nNegli ultimi sei mesi cinque donne sono state uccise a Montmartre. Ognuna di loro viveva sola e non si hanno indizi per identificare il colpevole, ma si capisce che si tratta di un unico serial killer. Dopo aver parlato con un famoso psichiatra, Maigret, usando la stampa, decide di mettere in scena una trappola: vuol far credere di aver arrestato l'assassino per farlo sentire frustrato e quindi stanarlo nel momento in cui per orgoglio commetter\u00e0 un errore. Intanto viene anche messo in opera un grande dispositivo di sicurezza: quattrocento poliziotti e ausiliari giunti da tutti i commissariati di Parigi sono sparsi, senza divisa, per tutto il quartiere. La trappola funziona: proprio una donna del gruppo, Marthe Jusserand, viene assalita, ma pratica judo e riesce a difendersi. L'aggressore fugge, ma l'agente \u00e8 riuscita a vederlo e a strappargli un bottone della giacca, di tipo non comune, tramite il quale si arriva rapidamente a Marcel Moncin, il quale nega tutto ma viene riconosciuto dalla Jusserand ed arrestato.\nMaigret interroga sua madre, donna invasiva e dominatrice, e la moglie Yvonne, stranamente calma e pacifica, che lo difendono. Subito dopo un nuovo attacco a una donna del quartiere fa riaprire il caso, ma Maigret capisce che una delle due donne ha tentato di salvare Moncin deviando i sospetti. Ha bisogno che lui confessi e riunisce i tre nel suo ufficio per un confronto. Il commissario diventa psicologo, comprendendo che sia la madre che la moglie hanno castrato la personalit\u00e0 dell'uomo, impedendogli di affermarsi e facendogli sviluppare un odio per le donne che l'ha portato al crimine seriale. Egli ha nel medesimo tempo bisogno della protezione e ammirazione da parte delle due, in qualche modo complici. Dopo la confessione forse lui finir\u00e0 in qualche ospedale psichiatrico, ma Yvonne, che ha ucciso a sangue freddo una giovane per proteggerlo, non se la caver\u00e0 facilmente.\nFilm e televisione.\nIl romanzo \u00e8 stato portato sul grande schermo da Jean Delannoy con il titolo \"Maigret tend un pi\u00e8ge\" nel 1957, con Jean Gabin nel ruolo di Maigret.\n\u00c8 stato adattato almeno cinque volte per la televisione:"}
{"id": "768141", "revid": "287204", "url": "https://it.wikipedia.org/wiki?curid=768141", "title": "Maigret ha un dubbio", "text": "Maigret ha un dubbio (titolo originale francese \"Maigret \u00e0 l'\u00e9cole\", pubblicato in traduzione italiana anche col titolo Maigret a scuola) \u00e8 un romanzo poliziesco di Georges Simenon con protagonista il commissario Maigret.\nIl romanzo \u00e8 stato scritto alla tenuta Shadow Rock Farm di Lakeville (Connecticut), negli Stati Uniti d'America, dal 1\u00ba all'8 dicembre 1953, pubblicato per la prima volta in Francia il 13 marzo dell'anno successivo presso l'editore Presses de la Cit\u00e9.\n\u00c8 il quarantaquattresimo romanzo dedicato al celebre commissario.\nTrama.\nJoseph Gastin, maestro di scuola a Saint-Andr\u00e9-sur-Mer, vicino a La Rochelle, fugge a Parigi per chiedere la protezione di Maigret. Lo accusano di aver ucciso L\u00e9onie Birard, con un colpo di carabina calibro 22 da una certa distanza, mentre era affacciata alla sua finestra. Maigret decide di prendere qualche giorno di congedo e lo accompagna al suo paese. In effetti, qui il maestro \u00e8 sotto mandato d'arresto da parte del tenente Dani\u00e9lou, dal quale viene a sapere che uno degli allievi del maestro, Marcel Sellier, ha testimoniato di averlo visto uscire dal capanno degli attrezzi dove il figlio del maestro, Jean-Paul, ha un fucile di quel calibro. Maigret scopre che la morta non era amata in paese, e anche di Joseph non si fidano, considerandolo uno straniero (di fatto vi \u00e8 giunto da Courbevoie).\nMaigret si ferma in un albergo, il Bon Coin, dove scopre che la cuoca, Th\u00e9r\u00e8se, \u00e8 una donna che ha conosciuto nel suo ufficio a Parigi, e anche se il maestro viene portato in carcere a La Rochelle, comincia un'inchiesta per discolparlo. Il ragazzo che ha testimoniato, figlio del poliziotto locale e considerato un tipo serio, insiste nel suo racconto, ma il giorno del funerale della donna Maigret viene a sapere che mente, probabilmente per coprire qualcuno. Con i suoi interrogatori continui, Maigret scopre che questo qualcuno \u00e8 Joseph Rateau, figlio del macellaio, sdraiato con una gamba ingessata in una posizione da cui si vede sia la scuola sia la finestra della vittima, ma non ha sparato lui. \u00c8 stato suo padre, Marcellin. L\u00e9onie era la bestia nera del paese, odiata da tutti, ma lui voleva solo spaventarla e se l'ha colpita in un occhio \u00e8 stato per disgrazia.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1953.\nIn Italia \u00e8 apparso per la prima volta nel 1956, tradotto da Bianca Tamassia Mazzarotto con il titolo \"Maigret ha un dubbio\" e pubblicato da Mondadori nella collana \"Il girasole. Biblioteca economica Mondadori\" (n\u00b0 47). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1973 nella traduzione di Emanuela Fubini e dal 1994 nella traduzione di Marianna Basile). Nel 2003 il romanzo \u00e8 stato pubblicato presso Adelphi, con il titolo \"Maigret a scuola\", tradotto da P. N. Giotti, nella collana dedicata al commissario (parte de \"gli Adelphi\", al n\u00b0 239).\nFilm e televisione.\nAlmeno quattro sono gli adattamenti del romanzo per la televisione:"}
{"id": "768143", "revid": "28026", "url": "https://it.wikipedia.org/wiki?curid=768143", "title": "Maigret a scuola", "text": ""}
{"id": "768145", "revid": "599013", "url": "https://it.wikipedia.org/wiki?curid=768145", "title": "Ken Rosewall", "text": "Mancino naturale, sin dalla giovane et\u00e0 \u00e8 stato impostato a giocare a tennis con la mano destra. Famoso per il proprio colpo di rovescio, ha avuto una carriera eccezionalmente lunga ai pi\u00f9 alti livelli confermandosi tra i primi 10 tennisti della classifica mondiale dal 1952 al 1975. Ha vinto tutti i tornei del Grande Slam tranne Wimbledon, nonostante le 4 finali disputate (1954, 1956, 1970, 1974). \nNel 1963 \u00e8 stato autore del Grande Slam dei campionati professionali di tennis e l'unico a detenere contemporaneamente titoli del Pro Grand Slam su tre diverse superfici: in quella categoria di tornei fu primatista assoluto con 15 titoli vinti. Inoltre nel doppio ha conquistato 9 slam realizzando un 'career double grand slam'. Detiene anche il record di partite giocate e vinte nella storia del tennis. \u00c8 stato inserito nell'International Tennis Hall of Fame nel 1980. Per i risultati e vittorie conseguite tra dilettanti e professionisti in oltre 30 anni di attivit\u00e0, Rosewall \u00e8 considerato uno dei migliori tennisti di sempre.\nBiografia.\nPrimi anni.\nRosewall \u00e8 nato il 2 novembre 1934 a Hurtsville, Sydney. Suo padre, Robert Rosewall, era un droghiere e quando Ken aveva un anno si \u00e8 trasferito nel sobborgo di Rockdale dove suo padre compr\u00f2 tre campi da tennis in terra battuta. Ken inizi\u00f2 a giocare a tennis all'et\u00e0 di tre anni, con una racchetta accorciata e usando entrambe le mani per colpire sia con il dritto che con il rovescio. Ken si allenava la mattina presto, concentrandosi su un particolare colpo per diverse settimane. Era un mancino naturale, ma gli fu imposto di giocare con la mano destra da suo padre. Gioc\u00f2 il suo primo torneo quando aveva nove anni e perse contro il vincitore finale. A undici anni Rosewall vinse il Sydney Metropolitan Hard Court Championships nella categoria under-14. Nel 1949 all'et\u00e0 di 14 anni divenne il campione juniores agli Australian Hard Court Championships di Sydney, diventando il giocatore pi\u00f9 giovane a vincere un titolo australiano.\nCarriera sportiva.\nCarriera amatoriale: dal 1950 al 1956.\nNel mese di ottobre del 1950, a 15 anni, ancora giocatore della categoria junior, Rosewall raggiunse le semifinali del New South Wales Metropolitan Championships (da non confondere con il New South Wales Championships), dove fu sconfitto da Ken McGregor, giocatore pi\u00f9 grande di lui e gi\u00e0 ai vertici del tennis mondiale. L'anno seguente vinse il suo primo torneo maschile al Sydney Manly Seaside Championships, disputato sull'erba, battendo in finale il connazionale James Gilchrist per 6-1 6-4.\nNel 1952, ancora diciassettenne, Rosewall raggiunse i quarti di finale agli U.S. National Championships, battendo al quarto turno la testa di serie numero uno del torneo, rappresentata da Vic Seixas, per 3-6, 6-2, 7-5, 5-7, 6-3 prima di perdere contro l'americano Gardnar Mulloy in cinque set. Nelle sue classifiche di fine anno l'esperto di tennis britannico Lance Tingay colloc\u00f2 Rosewall e Lew Hoad, il suo altrettanto giovane compagno di doppio, congiuntamente come decimi migliori giocatori dilettanti del mondo.\nRosewall aveva solo 18 anni quando vinse i titoli in singolare agli Australian Championships, agli Internazionali di Francia, e al Pacific Southwest Championships del 1953. Fu la prima testa di serie a Wimbledon, ma perse ai quarti di finale contro Kurt Nielsen. Rosewall raggiunse le semifinali agli U.S. National Championships, dove fu sconfitto da Tony Trabert per 7-5, 6-3, 6-3. Rosewall perse nuovamente contro Trabert per 6-3, 6-4, 6-4 nel challenge round della Coppa Davis disputata a Melbourne. Rosewall vinse, per\u00f2, il quinto e deciso match della sfida tra la Squadra australiana di Coppa Davis e la Squadra statunitense di Coppa Davis sconfiggendo Vic Seixas per 6-2, 2-6, 6-3, 6-4 e aggiudicandosi il trofeo. Alla fine dell'anno, Tingay piazz\u00f2 Trabert al primo posto del ranking dei giocatori dilettanti e la seconda posizione venne occupata da Rosewall.\nNel 1954, Rosewall sconfisse Trabert in cinque set nella semifinale di Wimbledon, perdendo la finale contro Jaroslav Drobn\u00fd per 13-11, 4-6, 6-2, 9-7.\nRosewall, nel 1955, vinse il titolo del singolare maschile agli Australian Championships per la seconda volta, sconfiggendo Lew Hoad in finale per 9-7, 6-4, 6-4. Agli U.S. National Championships, Trabert sconfisse Rosewall in finale per 9-7, 6-3, 6-3.\nNel 1956, Rosewall e Hoad riuscirono a vincere tutti i titoli di doppio maschile del Grande Slam tranne agli Internazionali di Francia, dove Rosewall era assente. Per diversi anni della loro carriera giovanile, Rosewall e Hoad furono chiamati \"The Gold-dust Twins.\". In singolare Rosewall perse in finale contro Hoad in due tornei del Grande Slam. Agli Australian Championships, Hoad sconfisse Rosewall per 6-4, 3-6, 6-4, 7-5 e a Wimbledon, Hoad vinse per 6-2, 4-6, 7-5, 6-4. Rosewall, tuttavia, imped\u00ec a Hoad di completare il Grande Slam battendolo nella finale degli U.S. National Championships per 4-6, 6-2, 6-3, 6-3.\nDurante la sua carriera amatoriale, Rosewall, aiut\u00f2 l'Australia a vincere tre volte la Coppa Davis: nel 1953, 1955, e 1956. Rosewall ha vinto 15 partite di singolare su 17 disputate in Coppa Davis, e le ultime 14 consecutivamente.\nCarriera professionistica: dal 1957 al marzo 1968.\nIl promotore ed ex grande campione, Jack Kramer, cerc\u00f2 di fare firmare ai \"Whiz Kids\" (Lew Hoad e Rosewall) un contratto per entrare nei professionisti alla fine del 1955. Ma solo un anno dopo Rosewall accett\u00f2 l'offerta di Kramer. Rosewall, nel challenge round della Coppa Davis, cerc\u00f2 di convincere il suo compagno Hoad a fare lo stesso, ma questi declin\u00f2 l'offerta.\n1957.\nRosewall gioc\u00f2 la sua prima partita da professionista il 14 gennaio 1957 al Kooyong Stadium di Melbourne, nell'ambito del World Pro Tour 1957, contro il dominatore del tennis professionistico, Pancho Gonzales, che vinse in cinque set. Il giorno seguente Rosewall sconfisse Gonzales in due set. Rosewall spieg\u00f2 pi\u00f9 tardi che c'era un enorme divario tra il livello amatoriale e il livello professionale. Nella loro serie di testa a testa con partite giocate in Australia e negli Stati Uniti (fino a maggio), Gonzales vinse 50 partite e Rosewall 26. Durante questo periodo Rosewall disput\u00f2 anche due tornei, l'Australian Pro Championships di Sydney nel mese di febbraio e gli U.S. Pro Championships (conosciuti come \"World Pro Championships\") di Cleveland in Ohio nel mese di aprile. In queste 2 occasioni fu rispettivamente sconfitto da Frank Sedgman (secondo migliore professionista nel 1956) e da Pancho Segura (terzo migliore professionista nel 1956).\nNel mese di settembre, Rosewall vinse il titolo di Wembley, battendo Segura in finale per 1-6, 6-3, 6-4, 3-6, 6-4. Questa fu una vittoria significativa per la carriera di Rosewall perch\u00e9 vinse un torneo dove giocavano i migliori tennisti del mondo tranne Frank Sedgman e Tony Trabert. Alla fine dell'anno Rosewall vinse un tour australiano disputato insieme a Lew Hoad, Sedgman, e Segura.\nI record di Rosewall nei primi mesi del 1957 confermarono la differenza di livello tra i migliori professionisti e i migliori dilettanti del momento. Dopo la seconda guerra mondiale, molti dei migliori dilettanti fallirono il loro ingresso tra i professionisti. Altri giocatori di talento solo dopo un duro lavoro riuscirono, dopo alcuni mesi o un anno, a vincere importanti eventi professionali, tra cui Jack Kramer, Pancho Segura, Pancho Gonzales, Frank Sedgman, Tony Trabert, Lew Hoad, Andr\u00e9s Gimeno, Rod Laver e lo stesso Rosewall.\n1958.\nNel 1958 Rosewall ebbe l'opportunit\u00e0 di dimostrare che era ancora uno dei migliori giocatori sulla terra battuta. L'anno precedente non erano stati organizzati i French Pro Championships sulla terra battuta (conosciuti anche come \"World Pro Championships on Clay\" disputati allo Stade Roland Garros). Questo torneo fu ristabilito nel 1958 e Rosewall sconfisse in serie: Jack Kramer, Frank Sedgman, e l'infortunato Lew Hoad in finale per 6\u20132, 2\u20136, 6\u20132, 6\u20131 aggiudicandosi il titolo.\nRosewall fu finalista al Tournament of Champions di Forest Hills dove perse per 19\u201317, 5\u20137, 6\u20134 da Pancho Gonzales e arriv\u00f2 secondo (a pari merito con Pancho Gonzales e Sedgman) nel Masters Round Robin Pro a Los Angeles. Questi tornei furono tra i pi\u00f9 importanti dell'anno.\n1959.\nNel 1959 per la prima volta da quando divent\u00f2 professionista, Rosewall ebbe un bilancio favorevole (6-4) negli scontri diretti contro Pancho Gonzales. Rosewall vinse i due Queensland Pro Championships disputati a Brisbane sconfiggendo Tony Trabert nella finale di gennaio per 4-6, 3-6, 7-5, 6-1 e Gonzales nella finale di dicembre per 1-6, 7-5, 8-6, 8-6.\n1960.\nL'anno successivo Rosewall fu ammesso al World Pro Tour disputato da gennaio a maggio, con Gonzales, Segura e la nuova recluta Alejandro \"Alex\" Olmedo. Questo tour \u00e8 stato forse il culmine di tutta la carriera di Gonzales. La classifica finale del tour fu: primo Gonzales con 49 partite vinte e 8 perse, secondo Rosewall (32-25), terzo Segura(22-28), quarto Olmedo 11-44. Rosewall rimase molto indietro rispetto a Gonzales in questo tour, l'americano aveva vinto quasi tutti i loro scontri diretti (16 vittorie per Gonzales e 5 per Rosewall). A met\u00e0 della parte nordamericana del tour Gonzales era avanti in classifica 23-1 (il suo unico incontro lo perse per 6-4, 4-6, 13-11 contro Olmedo a Filadelfia) e Rosewall aveva uno score di 11-13.\nSubito dopo Gonzales gioc\u00f2 e vinse un torneo minore, il Tuscaloosa Pro Championships. il 16 maggio 1960 decise di ritirarsi (ma questa decisione fu temporanea, a causa della mancanza di soldi l'americano ritorner\u00e0 nel circuito il 30 dicembre 1960). In assenza di Gonzales, Rosewall divent\u00f2 chiaramente il leader dei professionisti, vincendo sei tornei, tra cui i due pi\u00f9 grandi tornei dell'anno, il French Pro Championships del Roland Garros e il Wembley Pro. Hoad, finalista a Parigi, vinse quattro tornei quando Rosewall arriv\u00f2 secondo.\nSecondo gli standard attuali Gonzales non sarebbe stato classificato come numero uno perch\u00e9 aveva giocato solo per quattro mesi e mezzo nel 1960 (un tour e un torneo): non avrebbe accumulato abbastanza punti nella \"race\" per essere il primo, ma negli anni 50 e buona parte degli anni 60 lui era, per molti (McCauley in particolare) il numero uno. In quel periodo Hoad considerava Gonzales il migliore (in una intervista concessa a L'\u00c9quipe nel marzo 1961) e Rosewall non si considerava il pi\u00f9 forte, ma dati i suoi grandi successi in tanti tornei alcuni lo posero in cima alla classifica del tennis mondiale (come Robert Roy che lavorava per L'\u00c9quipe). Robert Geist nel \"DER gr\u00f6sste MEISTER: Die denkw\u00fcrdige Karriere des australischen Tennisspielers Kenneth Robert Rosewall\" fece un compromesso mettendo Rosewall e Gonzales nella stessa posizione in classifica.\n1961.\nDopo dieci anni di tour mondiale, Rosewall decise di prendersi una lunga vacanza per trascorrere del tempo con la sua famiglia e non partecip\u00f2 ad alcun torneo nella prima met\u00e0 del 1961. Allen\u00f2 il suo amico di lungo corso Hoad allorch\u00e9 questi partecip\u00f2 ad un tour australiano che vide di nuovo in campo Gonzales, fermo ormai da sette mesi e mezzo, il quale aveva vinto un tour mondiale con Hoad, Alex Olmedo (in sostituzione di Rosewall), Andr\u00e9s Gimeno e le due nuove reclute MacKay e Buchholz (Segura, Trabert, Cooper e Sedgman a volte sostituivano gli infortunati). In estate Rosewall ritorn\u00f2 nel circuito e vinse i due pi\u00f9 grandi eventi dell'anno (perch\u00e9 tutti i migliori giocatori vi parteciparono e gli eventi avevano una certa (piccola) tradizione): il French Pro Championships e il Wembley Pro giocato sul parquet. Al Roland Garros l'australiano conquist\u00f2 il titolo battendo Gonzales in finale, 2-6, 6-4, 6-3, 8-6; a Wembley sconfisse Hoad che aveva battuto Gonzales in semifinale.\nDopo aver vinto sulla terra e sul legno Rosewall concluse la stagione vincendo sull'erba del New South Wales Pro Championships, consolidando il suo status di miglior giocatore dell'anno su tutte le superfici.\nRobert Roy de \"L'\u00c9quipe\", Kl\u00e9ber Haedens e Philippe Chatrier di \"Tennis de France\", Michel Sutter (che pubblicat\u00f2 il libro \"Vainqueur 1946-1991 Winners\"), Christian Boussus (finalista agli Internazionali di Francia 1931), Peter Rowley, Robert Geist, Tony Trabert, John Newcombe, Rod Laver e anche il New York Times e la rivista World Tennis considerarono Rosewall il nuovo numero 1 al mondo.\n1962: dominio nel tennis professionistico.\nNel 1962 Rosewall domin\u00f2 completamente il circuito pro; non solo conserv\u00f2 i titoli di Wembley e French Pro, di gran lunga i due pi\u00f9 grandi eventi del 1962, ma vinse altri cinque tornei: Adelaide, Melbourne, Ginevra, Milano e Svezia, sei tornei tra i pi\u00f9 importanti dell'anno (nel 1962 ci sono stati solo piccoli tour di minore importanza). Conquist\u00f2 sette degli otto eventi pi\u00f9 importanti dell'anno, l'unico che perse fu lo Zurich Pro Championships dove fu sconfitto in semifinale da Pancho Segura, che a sua volta lasci\u00f2 il titolo a Hoad. Rosewall vinse anche due piccoli tornei in Nuova Zelanda (Wellington Pro Championships e Auckland Pro Championships) e un altro, il The Australian TV Series Pro Championships, dove fu il giocatore a vincere il maggior numero di partite.\nRosewall perse solo 8 partite nel 1962: 2 contro Hoad (nell'Adelaide Professional Championships e nel The Australian TV Series Pro Championships) e le altre contro Andr\u00e9s Gimeno nella tappa di Gisborne nel New Zealand Pro Tour, contro Robert Haillet a Royan in una partita del pro tour europeo, contro Butch Buchholz nella finale del Budapest Pro Championships, contro Malcolm Anderson nel Bologna Pro Championships e a Zurigo con Segura.\n1963: Il Pro Grand Slam.\nNell'Australasian Tour, disputato in Australia e Nuova Zelanda e giocato su erba, Rosewall sconfisse Laver 11 volte su 13. Nel World Pro Tour americano Rosewall partecip\u00f2 insieme a Laver, Gimeno, Ayala e due americani: Butch Buchholz e Barry MacKay (Hoad non fu scelto perch\u00e9 ci sarebbero stati troppi australiani). Nella prima fase di questo tour, della durata di due mesi e mezzo, ogni giocatore fronteggi\u00f2 gli altri circa otto volte. Rosewall fin\u00ec primo (31 partite vinte contro 10 perse davanti a Laver (26-16), Buchholz (23-18), Gimeno (21-20), MacKay (12-29) e Ayala (11-30)). Nella fase del round-robin Rosewall sconfisse Laver nei primi 5 incontri, assicurandosi cos\u00ec una striscia vincente di 13 match (nel conteggio delle ultime 8 partite in Australasia) e Laver vinse le ultime 3. Poi una seconda e ultima fase del tour oppose il primo classificato (Rosewall) e il secondo (Laver) per determinare il vincitore finale (il terzo era Buchholz, il quarto Gimeno). In 18 partite Rosewall sconfisse Laver 14 volte per conquistare il primo tour degli Stati Uniti della carriera (Gimeno sconfisse Buchholz 11-7). A met\u00e0 maggio cominci\u00f2 la stagione dei tornei veri e propri. In quelle occasioni Rosewall sconfisse Laver solo 4-3 e vinse 5 tornei (lo stesso numero di Laver), ma in particolare vinse i 3 pi\u00f9 grandi tornei del 1963: in ordine cronologico: gli U.S. Pro Tennis Championships di Forest Hills (senza Gimeno e Sedgman) su erba dove sconfisse per 6-4 6-2 6-2 Laver, il French Pro Championships giocato allo Stade Coubertin sul parquet dove la sua vittima in finale fu di nuovo Laver che in seguito elogi\u00f2 il suo vincitore dichiarando: \"Ho giocato il miglior tennis credo che abbia mai prodotto, e lui mi ha battuto \", Il Wembley Pro su parquet con Hoad finalista. In questi tornei Rosewall vinse 3 volte mentre Laver raggiunse 2 finali e un quarto di finale (a Wembley), \"Rocket\" (soprannome di Laver) divent\u00f2 cos\u00ec il secondo giocatore del mondo. Rosewall sconfisse poi Laver vincendo 34 partite contro le 12 vinte da Rod. Il fatto che Rosewall vinse anche i principali eventi indica chiaramente che fu lui il numero uno nel 1963, ma anche che i migliori professionisti erano quasi certamente i migliori giocatori del mondo anche e soprattutto nel corso degli anni precedenti.\n1964.\nNel 1964 Rosewall vinse uno dei tornei principali dell'anno: il French Pro Championships battendo Laver sul parquet dello Stade Coubertin. Alla fine del South African Tour, Rosewall sconfisse per 6-4 6-1 6-4 Laver in un match considerato da alcuni come la finale dei una sorta di \"Campionato del mondo\", tenutasi all'Ellis Park di Johannesburg. Nelle classifiche ufficiali del circuito pro venivano assegnati i seguenti punti: 7 punti per il vincitore, 4 punti per il finalista, 3 punti per il terzo giocatore, 2 per il quarto e un punto a chi arrivava ai quarti di finale, tenendo conto dei 19 tornei pro disputati in quell'anno, Rosewall concluse al primo posto il 1964 con 78 punti battendo il numero 2 Laver (70 punti) e il numero 3, Gonzales (48 punti). Tuttavia questa classifica non teneva conto di almeno 10 tornei: dato che McCauley parla di almeno 29 tornei giocati dai professionisti (pi\u00f9 alcuni tornei minori) e diversi piccoli tour e aveva concesso ad ogni torneo gli stessi punti penalizzando i grandi eventi dove Laver era globalmente superiore a Rosewall.\nLa maggior parte dei testimoni dell'epoca (Joe McCauley, Robert Geist, Michel Sutter tra i giornalisti e gli stessi giocatori) accettarono questa classifica indicante Rosewall il numero uno del 1964. Rod Laver, dopo il suo trionfo su Rosewall a Wembley, disse \"ho ancora un sacco di ambizioni e vorrei essere il numero 1 al mondo. Nonostante questa vittoria, io non sono ancora arrivato. Ken io l'ho battuto pi\u00f9 spesso di quanto egli abbia fatto con me quest'anno, ma lui ha vinto i pi\u00f9 grandi tornei tranne questo\".\nLaver fece una grande stagione ed avrebbe potuto rivendicare la prima posizione del ranking professionistico. \"Rocket\" vinse due grandi tornei: lo U.S. Pro Tennis Championships di Longwood su Rosewall (sofferente di intossicazione alimentare) e Gonzales, e il Wembley Pro su Rosewall in una delle pi\u00f9 belle sfide giocate tra i due australiani. Gonzales vinse il quarto pi\u00f9 grande torneo di quell'anno, gli US Pro Indoor Championships di White Plains, sconfiggendo in successione Anderson, Laver, Hoad e Rosewall. Laver e Rosewall finirono alla pari negli scontri diretti dei grandi tornei: al Coubertin e a Johannesburg vinse Rosewall, allo US Pro e a Wembley vinse Laver.\nRosewall e Laver nel 1964 stavano per sopravanzare il loro pi\u00f9 grande rivale, Pancho Gonzales: in quell'anno Rosewall sconfisse Gonzales 11 volte su 14, mentre Laver fu battuto da Gonzales 8 volte su 13. Ma Laver vinse pi\u00f9 tornei (compresi quelli pi\u00f9 piccoli con solo 4 giocatori) di Rosewall (11 a 10) e, soprattutto, \"Rocket\" era chiaramente superiore a Rosewall negli scontri diretti minori, sconfiggendo Rosewall 13 volte su 15, in questo modo lo scontro Laver-Rosewall si era concluso 15-4. \u00c8 da questo momento che la leadership del tennis mondiale comincia a cambiare.\n1965.\nDall'inizio dell'anno fino a met\u00e0 settembre Rosewall e Laver avevano raggiunto risultati piuttosto simili, quest'ultimo fu vincitore di pi\u00f9 tornei tra cui lo US Pro Indoor Championships e il Masters Round Robin Pro Championships di Los Angeles, ma Rosewall mise a segno 2 grandi colpi nell'estate del 1965, vincendo facilmente lo U.S. Pro Tennis Championships di Longwood (fuori Boston), giocato su campi in erba, battendo nettamente Gonzales per 6-3 6-2 6-4, e Laver per 6-4 6-3 6-3, negli ultimi turni e di nuovo Laver, 6\u20134 6\u20133 6\u20133 nel French Pro Championships giocato sui veloci campi in legno dello Stade Coubertin. Ma da Wembley alla fine dell'anno, Laver divenne quasi imbattibile e Rosewall dovette riconoscere la supremazia dell'avversario.\n1966.\nIl 1966 \u00e8 stato l'anno pi\u00f9 intenso della grande rivalit\u00e0 tra i due australiani che dominavano il tennis. Hanno condiviso tutti i titoli e le finali dei cinque tornei pi\u00f9 importanti. Rosewall ha vinto il Madison Square Garden Pro Championships (col pi\u00f9 alto montepremi della storia messo in palio fino a quel momento), il French Pro Championships conquistato battendo Laver che per\u00f2 vinse il Forest Hills Pro Championships, lo U.S. Pro Tennis Championships (fuori Boston) e il Wembley Pro con Rosewall finalista. Tra i principali tornei Laver ne vinse 9, Rosewall 8 e Gimeno 3. Se si includono i tornei minori Laver ne vinse 16, Rosewall 9 e Gimeno 6. I testa a testa tra Rosewall e Laver si conclusero col parziale di 7-7. Rosewall era allora l'indiscusso numero 2 del mondo.\n1967.\nIl vero declino di Rosewall inizia nel 1967, quando molti giocatori sconfiggono pi\u00f9 volte il \"piccolo maestro di Sydney\". Non solo Laver, quasi invincibile sui campi veloci e in quel momento l'indiscusso re del tennis professionistico che raggiunse l'apogeo della sua carriera, ma anche Gimeno minacci\u00f2 il secondo posto di Rosewall. Nei 20 tornei principali dell'anno Laver vince dieci titoli, tra cui i 5 pi\u00f9 importanti, tutti giocati su campi veloci: U.S. Pro Tennis Championships fuori Boston, French Pro Championships, Wembley Pro, Wimbledon Pro, Madison Square Garden Pro, World Pro Championships a Oklahoma, Boston Pro Championships (da non confondere con gli US Pro), Newport RR, Johannesburg Pro Championships all'Ellis Park di Johannesburg, Coubertin Pro nel mese di aprile (da non confondere con il French Pro di Coubertin nel mese di ottobre). Rosewall vinse sei titoli: Los Angeles, Berkeley, lo US Pro Hard Court Championships di St. Louis, Newport Beach, il Natal Pro Championships di Durban e il Western Province Pro Championships di Citt\u00e0 del Capo. Andr\u00e9s Gimeno vinse tre titoli: il Cincinnati Pro Championships, il Border Pro Championships di East London, l'Eastern Province Pro Championships di Port Elizabeth. Fred Stolle vinse un solo torneo importante: il Transvaal Pro. Compresi i tornei minori la supremazia di Laver fu ancora pi\u00f9 evidente: Laver vinse 18 tornei pi\u00f9 due piccoli tour, Rosewall 7 tornei, Stolle 4 tornei e Gimeno 3. Nel testa a testa Rosewall perse contro Laver 5-8 ed \u00e8 stato pari a Gimeno (7-7) (Gimeno-Laver: 4-12).\nPrima del 1967 Gimeno aveva perso spesso da Rosewall negli scontri diretti, ma che quest'anno hanno avuto un punteggio uguale. Rosewall sconfisse Gimeno a Los Angeles, Madison Square Garden, St. Louis, Newport, Johannesburg, Durban e Wembley, mentre Gimeno ha vinto a Cincinnati, US Pro, East London, Port Elizabeth, Johannesburg, Marsiglia, French Pro. Avendo vinto pi\u00f9 tornei di Gimeno, Rosewall meritava comunque il secondo posto dietro Laver, quest'ultimo per il primo anno il numero 1 di gran lunga rispetto agli altri dopo il triennio 1964-1966 a stretto contatto con il rivale.\nEscludendo i grandi tornei internazionali come la Coppa Davis e i tornei del Grande Slam, nel corso di quasi undici anni e mezzo dal 1957 al 30 marzo del 1968, Rosewall ha raggiunto il suo miglior livello in questo periodo, in particolare nel 1960-1966, vincendo almeno 62 tornei (di cui 16 eventi con meno di 8 partecipanti) e 7 pro tour.\nPrima parte dell'Era Open: Aprile 1968 - Luglio 1972.\n1968.\nNel 1968 c'erano diversi tipi di giocatori:\nNel 1968 ci sono stati:\n1) Un circuito amatoriale che comprendeva anche la Coppa Davis (preclusa ai professionisti fino al 1973) e gli Australian Championships.\n2) Il WCT\n3) La National Tennis League (NTL) che si \u00e8 unita alla WCT in 4 tornei.\n4) Circuito Open con poco pi\u00f9 di 10 tornei.\n5) Molti eventi ancora riservati ai giocatori dilettanti.\nDue tornei erano in cima nel 1968: Wimbledon (con tabellone da 128 giocatori), e gli US Open (con 100 partecipanti), giocati entrambi su erba, dove gareggiavano tutti i migliori. La terza posizione pu\u00f2 essere attribuita al Roland Garros, essendo il primo torneo del Grande Slam open della storia, ma aveva un campo di partecipanti minore rispetto agli altri 2 Slam con l'assenza di alcuni dei migliori giocatori su terra battuta (Santana, Okker, Newcombe, Roche e gli altri sei giocatori affiliati alla WCT).\nA questi 4 tornei seguiva il Pacific Southwest Open di Los Angeles con un tabellone da 64 e giocato su campi in cemento con tutti i migliori giocatori al via.\nAltri tornei importanti in quest'anno sono stati il Queen's Club Championships, il pi\u00f9 grande torneo pro in cui tutti i giocatori della NTL e WCT potrebbero competere (ma senza giocatori dilettanti o registrati): gli U.S. Pro Tennis Championships, il French Pro Championships (tornato al Roland Garros, dopo la parentesi di 5 edizione al Coubertin), il Jack Kramer Tournament of Champions di Wembley nel mese di novembre e il Madison Square Garden Pro di dicembre con i quattro migliori professionisti di ogni organizzazione.\nIn questo contesto, Rosewall gioc\u00f2 quasi tutti i tornei NTL nel 1968, i quattro tornei \"NTL-WCT\" e alcuni tornei open. Gioc\u00f2 il suo primo torneo \"open\" a 33 anni 5 mesi e 19 giorni a Bournemouth sulla terra battuta (\"aperto\" perch\u00e9 tra i professionisti solo i giocatori NTL poterono partecipare e i dilettanti erano principalmente inglesi) e sconfisse Gimeno e Laver. Al Roland Garros, il primo torneo del Grande Slam dell'Era Open, Rosewall conferm\u00f2 il suo status di miglior giocatore sulla terra battuta al mondo (in realt\u00e0 dal 1958, tranne nel 1959 e 1966) sconfiggendo Laver in finale per 6-3, 6- 3, 6-1. Brutte sconfitte seguirono contro alcuni dei migliori giocatori dilettanti emersi nel 1967 (Tony Roche due volte sull'erba dello US Pro e a Wimbledon, Newcombe nella terra battuta del French Pro e Okker sull'erba degli US Open), ma il finale di stagione fu sicuramente migliore. Raggiunse le semifinali degli US Open, fu finalista al Pacific Southwest Open, sconfiggendo il nuovo vincitore degli US Open, Arthur Ashe per 6-3 6-2 e nel novembre vince a Wembley su un giocatore affiliato alla WCT, John Newcombe. A 34 anni Rosewall era ancora il numero 3 al mondo dietro Laver e Ashe secondo Lance Tingay e Bud Collins.\n1969.\nIl suo vero declino, iniziato nel 1967, \u00e8 stato confermato nel 1969. Rosewall perse lo status di migliore giocatore sulla terra battuta perch\u00e9 Laver lo priv\u00f2 del successo al Roland Garros. Rosewall vinse solo tre tornei: il Bristol Open, Chicago Pro Championships, e il Midland Pro Championships e fin\u00ec l'anno in quarta posizione secondo Collins e Tingay.\nDopo aver vinto a 35 anni quasi tutti i grandi eventi, la sua attenzione si concentr\u00f2 sul Torneo di Wimbledon: questo torneo divent\u00f2 una priorit\u00e0 assoluta per Rosewall. Per dieci anni (1957-1966) era stato escluso dal torneo a causa del suo passaggio tra i professionisti che gli aveva impedito di partecipare al torneo durante il periodo migliore della sua carriera, quando era il numero uno soprattutto tra il 1961 e il 1965 (tranne il 1964) quando era probabilmente il miglior giocatore su erba al mondo. Consapevole di non essere ormai competitivo ai massimi livelli per vincere al Roland Garros e sapendo che la preparazione al torneo parigino gli avrebbe precluso parte della preparazione per il Torneo di Wimbledon decise di saltare tutte le edizioni degli anni settanta dell'Open di Francia.\n1970.\nEssendo un giocatore affiliato alla NTL, all'inizio del 1970 non gioc\u00f2 l'Australian Open tenutosi al White City Stadium di Sydney nel mese di gennaio, perch\u00e9 il capo della NTL, George McCall, e i suoi giocatori pensarono che il premio in denaro era troppo basso per essere un torneo del Grande Slam. Nel mese di marzo, un torneo, sponsorizzato dalla Dunlop, fu organizzato nella stessa sede, con un tabellone superiore a causa di un maggiore montepremi e una data migliore rispetto all'Australian Open. Erano presenti i migliori giocatori che avevano partecipato all'Australian Open e in aggiunta non c'erano solo gli affiliati alla NTL ma anche alcuni professionisti indipendenti, come Ilie N\u0103stase, che di solito non andava mai in Australia. Laver vinse il torneo dopo aver sconfitto Rosewall in finale in cinque set sotto gli occhi di una folla di 8.000 spettatori. La NTL e il WCT boicottarono il Roland Garros, perch\u00e9 si rifiut\u00f2 di accettare determinate garanzie cos\u00ec Rosewall salt\u00f2 anche il secondo torneo del Grande Slam dell'anno. Tutti i migliori giocatori si incontrarono di nuovo a Wimbledon. Questa volta un Rosewall riposato raggiunse la finale ma perse contro John Newcombe, di nove anni e mezzo pi\u00f9 giovane, in cinque set col punteggio di 5-7, 6-3, 6-2, 3-6, 6-1. A luglio Rosewall divent\u00f2 un giocatore WCT dopo che l'organizzazione assorb\u00ec la NTL e i suoi giocatori. Due mesi pi\u00f9 tardi agli US Open, uno dei due tornei del Grande Slam con al via tutti i migliori giocatori, Rosewall si prese la sua vendetta in semifinale in tre set battendo Newcombe prima di superare Tony Roche in finale per 2-6, 6-4, 7-6, 6-3.\nPer combattere i promotori della WCT e NTL, che controllavano i propri giocatori e non consentivano loro di competere dove volevano, Jack Kramer istitu\u00ec, nel dicembre 1969, il Grand Prix, aperto a tutti i giocatori. Il primo Grand Prix della storia si gioc\u00f2 nel 1970 ed era composto da 20 tornei disputati da aprile a dicembre. Questi tornei erano divisi in categorie in base all'importanza del torneo e davano dei punti dei giocatori a seconda delle loro prestazioni, i primi 6 giocatori della classifica a fine anno venivano invitati ad un torneo speciale chiamato Masters. Tutti i dilettanti e i professionisti indipendenti aderirono a questo circuito, mentre i professionisti sotto contratto giocarono innanzitutto i tornei del loro circuito e alla fine decisero di giocare anche alcuni tornei del Grand Prix. Rosewall e Laver giocarono in entrambi i circuiti. Rosewall arriv\u00f2 terzo nella classifica del Grand Prix e fin\u00ec terzo nel Masters dietro al vincitore Stan Smith e a Laver. Rosewall guadagn\u00f2 \u00a0$ di premi in denaro.\nIl 1970 fu un anno in cui nessun giocatore domin\u00f2 il circuito, i sette tornei pi\u00f9 importanti sono stati vinti da sette giocatori diversi, e diversi argomenti sono stati dibattuti per designare il numero uno del mondo. Alcuni, tra cui Newcombe e la giuria di giornalisti che compil\u00f2 i tabelloni per il WCT 1971, considerarono Laver il miglior giocatore perch\u00e9 aveva vinto la maggior parte dei tornei (15), guadagnato il montepremi in denaro pi\u00f9 alto e avuto un record positivo nei testa a testa contro Rosewall (5-0) e Newcombe (3-0). Ma Laver fall\u00ec a Wimbledon e agli US Open, i due grandi tornei dell'anno, perdendo ogni volta nel quarto turno. Altri esperti di tennis, come Joe McCauley (World Tennis) o Lance Tingay (Daily Telegraph), designarono Newcombe al primo posto perch\u00e9 aveva vinto il torneo pi\u00f9 prestigioso: Wimbledon con Rosewall e Laver rispettivamente al terzo e quarto posto. Ma considerando che Wimbledon e gli US Open sono stati i due grandi eventi del 1970: Newcombe (vincitore di Wimbledon) e Rosewall (vincitore agli US Open) sono stati le principali scelte per essere considerati i giocatori numero uno al mondo. Judith Elian de L'\u00c9quipe classific\u00f2 Rosewall come il giocatore numero uno davanti a Newcombe e un gruppo di esperti della 'Martini and Rosso' Cup designarono Rosewall primo giocatore al mondo di poco avanti a Laver. Nel suo libro Robert Geist classific\u00f2 i tre australiani tutti sullo stesso gradino del podio.\n1971.\nDopo essere stato finalista a Sydney e a Wimbledon e vittorioso agli US Open nel 1970, Rosewall continu\u00f2 i suoi buoni risultati sull'erba nel 1971. Un anno dopo il primo Dunlop Open che si era tenuto a Sydney, Rosewall ritorn\u00f2 di nuovo nella sua citt\u00e0 natale nel mese di marzo, questa volta per gli Australian Open tenutesi sui campi del White City Stadium. Data la sponsorizzazione della Dunlop, nel 1971 tutti i giocatori del World Championship Tennis (compresi i giocatori della National Tennis League a partire dalla primavera 1970) vi parteciparono tra questi: John Newcombe, Rosewall, Rod Laver, Tony Roche, Tom Okker, Arthur Ashe e alcuni professionisti indipendenti. Solo Stan Smith (al servizio militare), Cliff Richey, Clark Graebner, e gli specialisti della terra battuta come Ilie N\u0103stase e Jan Kode\u0161 non presero parte all'evento. Rosewall vinse il torneo, il suo secondo titolo del Grande Slam consecutivo e il suo settimo titolo assoluto del Grande Slam, senza perdere un set sconfiggendo Roy Emerson e Tom Okker prima di battere Ashe in finale in 3 set.\nRosewall e la maggior parte degli altri giocatori WCT non giocarono l'Open di Francia; cos\u00ec, Rosewall si era potuto preparare al meglio per giocare il Torneo di Wimbledon. Nei quarti di finale, Rosewall impieg\u00f2 quattro ore per sconfiggere Cliff Richey in cinque set, mentre Newcombe aveva rapidamente sconfitto Colin Dibley. In semifinale, il pi\u00f9 vecchio Rosewall perse contro il giovane Newcombe per 6-1, 6-1, 6-3. Pi\u00f9 tardi, in estate, Rosewall e altri giocatori WCT (Laver, Andr\u00e9s Gimeno, Roy Emerson, Cliff Drysdale, Fred Stolle, e Tony Roche) non giocarono gli US Open a causa del crescente conflitto tra l'ILTF e la WCT. La malattia dei suoi figli spinse ulteriormente Rosewall a non giocare questo torneo.\nAvendo un contratto da professionista, a Rosewall non fu permesso di giocare la Coppa Davis e quindi si concentr\u00f2 soprattutto sul circuito WCT organizzato in modo simile al circuito del Gran Prix che era l'equivalente per i professionisti indipendenti: 20 tornei (tra cui l'Australian Open), non un sistema di assegnazione di punti molto simile. I primi otto giocatori della classifica si qualificavano per le WCT Finals, un torneo di otto giocatori, equivalente al Masters per i giocatori WCT, giocato a novembre a Houston e Dallas, negli Stati Uniti. Quando i giocatori WCT non erano impegnati in tornei del proprio circuito potevano giocare i tornei del Grand Prix. Alcuni tornei come quello di Berkeley, che aveva un tabellone superiore a quello degli US Open, fu organizzato da entrambe le associazioni. Ma la guerra tra l'ITLF e WCT sfoc\u00f2 nel gennaio del 1972 quando ai giocatori della WCT, a partire da quella data, gli fu impedito di prendere parte ai tornei del Grand Prix.\nRosewall concluse al terzo posto il tour della WCT del 1971 dietro Laver e Okker e si qualific\u00f2 per le WCT Finals. In quell'occasione vinse il titolo, prendendosi la sua rivincita su Newcombe dopo la sconfitta a Wimbledon, nei quarti, sconfiggendo Okker in semifinale e battendo 6-4 1-6 7-6 7-6 Laver nella finale di quella che era considerata all'epoca la migliore partita, insieme alla finale di Sydney del 1970, tra i due rivali dai tempi della finale dell'Open di Francia 1968. Come giocatore WCT Rosewall gioc\u00f2 pochi tornei del Grand Prix, ma aveva guadagnato abbastanza punti per giocare il Masters Grand Prix disputato una decina di giorni dopo le sue WCT Finals. Rosewall declin\u00f2 l'invito a partecipare al torneo e si concesse un periodo di pausa per riposarsi dopo le fatiche accumulate durante tutta la stagione.\n1972.\nNel 1972 ci fu una netta separazione dei circuiti, perch\u00e9 tutti gli eventi tradizionali della ILTF disputati da gennaio a luglio furono proibiti ai giocatori WCT. Questi comprendevano la Coppa Davis, ma anche Roland Garros e Wimbledon. Gli organizzatori dell'Australian Open utilizzarono un trucco per evitare il divieto ai giocatori WCT: disputarono il torneo dal 27 dicembre del 1971, quattro giorni prima dell'entrata in vigore del divieto che doveva essere applicato a partire dal 3 gennaio 1972. Cos\u00ec tutti i tennisti sotto contratto e, naturalmente, i professionisti indipendenti avrebbero potuto partecipare al torneo, ma pochi giocatori furono interessati, perch\u00e9 il torneo si svolse durante il periodo di Natale e Capodanno. Il tabellone del singolare comprendeva solo otto giocatori non-australiani. Rosewall raggiunse la finale dove sconfisse Malcolm Anderson vincendo il suo quarto titolo australiano e l'ottavo, e ultimo, titolo del Grande Slam della sua carriera. Un nuovo accordo nella primavera del 1972 lasci\u00f2 liberi i giocatori WCT di tornare al circuito tradizionale nel mese di agosto: il primo torneo giocato in tal senso fu il Pennsylvania Lawn Tennis Championship di Merion, dove parteciparono, tra gli altri, i giocatori WCT Tom Okker e Roger Taylor). Lo US Open, vinto da Ilie N\u0103stase, fu il pi\u00f9 grande evento dell'anno in quanto solo in questo torneo si presentarono tutti i migliori giocatori ad eccezione di Tony Roche che soffriva di gomito del tennista. Nello stesso anno altri due tornei ebbero un buon tabellone con giocatori WCT e professionisti indipendenti che giocarono insieme: il Pacific Southwest Open di Los Angeles e, in misura minore, lo Stockholm Open vinti entrambi da Stan Smith.\nIn molte classifiche del 1972 ci sono 6 o 7 giocatori della WCT nella top 10 mondiale e 3 o 4 professionisti indipendenti tra cui Smith, N\u0103stase, Orantes e qualche volta Gimeno (un affiliato della NTL, allora giocatore WCT) quindi le finali WCT tenutasi a maggio a Dallas sono state considerate come uno dei (se non il primo) torneo dell'anno dopo lo US Open. Le WCT Finals si conclusero con quella che \u00e8 considerata una delle due migliori partite giocate nel 1972: l'altra era la finale di Wimbledon. La finale delle WCT Finals \u00e8 considerato il miglior match della rivalit\u00e0 Rosewall-Laver dell'Era Open in cui Rosewall vinse il suo ultimo titolo importante della lunga carriera con il punteggio di 4-6 6-0 6-3 6-7 7-6. (C'\u00e8 da dire che Laver, a proposito di questa partita, disse che non era stata questa la migliore partita giocata con Rosewall e che la finale del French Pro Championships 1963 \u00e8 da considerarsi la pi\u00f9 bella tra le loro sfide, McCauley colloca in cima a questa particolare lista la finale di Wembley del 1964).\nLa vera Era Open: agosto 1972 - 1980.\n1972.\nA partire dall'agosto 1972 tutti i giocatori poterono partecipare a quasi tutti i tornei che volevano ed \u00e8 in questo periodo che inizia la vera \"Era Open\" (a Forest Hills venne creata l'ATP).\nRosewall vinse sette tornei nel 1972, tra cui l'impoverito Australian Open e divenne il pi\u00f9 vecchio vincitore di un torneo di singolare maschile del Grande Slam dell'Era Open a 37 anni e 2 mesi e si piazz\u00f2 terzo nelle classifiche stilate da Judith Elian, Tingay e McCauley dietro Smith e Ilie N\u0103stase (Bud Collins scambia N\u0103stase con Rosewall). E perse al secondo turno degli US Open 1972 contro Mark Cox.\n1973.\nPer Rosewall l'inizio del 1973 fu identico alla seconda met\u00e0 del 1972. Registr\u00f2 forse la sua peggior sconfitta in tutta la sua carriera all'Australian Open (ancora una volta con un lotto di partecipanti molto debole perch\u00e9, come nel 1972, tra i top 20 solo Rosewall e Newcombe parteciparono): da testa di serie numero 1 fu sconfitto dal tedesco Karl Meiler nella sua prima partita (secondo turno) per 2-6, 3-6, 2-6. Tra il maggio 1972 (vittoria a Dallas) e aprile 1973 (vittoria a Houston, River Oaks) Rosewall vinse solo due titoli minori, Tokyo WCT (che non dava punti per le WCT Finals) e Brisbane (nel dicembre 1972), dove l'unico top 20 era esso stesso. Se il 1967 fu il primo anno di un relativo declino con per\u00f2 numerosi spunti positivi, il 1973 (e pi\u00f9 precisamente il suo \"dopo-Dallas 1972\"), \u00e8 stato il vero inizio del declino di Rosewall: evidentemente era ancora uno dei migliori giocatori, ma non pot\u00e9 pi\u00f9 ambire ad essere il numero 1 del mondo.\nRosewall non gioc\u00f2 Wimbledon quell'anno perch\u00e9 ader\u00ec al boicottaggio organizzato dai giocatori dell'ATP.\nLe sue migliori performance nel 1973 sono state: in primo luogo la sua semifinale agli US Open (come nel 1972 il pi\u00f9 grande evento dell'anno) e in secondo luogo il suo 3\u00ba posto alle WCT Finals (dove fu sconfitto da Ashe in semifinale e da Laver per il 3\u00ba posto). Ha anche vinto a Houston WCT, , Charlotte WCT, Osaka e Tokyo. Era ancora classificato tra i primi 10. Tommasi colloca Rosewall come numero 4, Tingay 6, l'ATP 6, Collins 5, e McCauley 7.\n1974-1982.\nIl 1974 \u00e8 stato il primo anno dal 1952 dove Rosewall non vinse alcun torneo. Tuttavia disput\u00f2 nove tornei (quello a Hong Kong non finito a causa della pioggia) e raggiunse tre finali, tra cui quelle di Wimbledon e US Open. Questa fu la sua ultima finale a Wimbledon, all'et\u00e0 record di 39 anni. Nonostante il forte sostegno della folla, che era ansiosa di vederlo finalmente vincere un titolo a Wimbledon, perse dal ventiduenne Jimmy Connors. A causa di queste due ottime prestazioni fu classificato tra il secondo (Tingay) e il settimo posto (Collins) da molti giornalisti che si occupavano di tennis. Nella classifica ATP \u00e8 arrivato all'ottavo posto, perch\u00e9 ha giocato troppo pochi tornei cedendo al fascino della World Team Tennis. Rosewall allen\u00f2 la squadra dei Pittsburgh Triangles nel 1974.\n\u00c8 rimasto nella top 10 (ATP, Collins, Tommasi) o nella top 15 nel 1975 vincendo 5 tornei (Jackson, Houston-River Oaks, Louisville, Gstaad, Tokyo Gunze Open) e le sue due partite di singolare nella Coppa Davis contro la Nuova Zelanda (questo evento fu finalmente aperto ai professionisti nel 1973: quell'anno Rosewall fu selezionato da Neale Fraser per giocare le semifinali). Rosewall fece il suo ultimo tentativo di vincere Wimbledon, a pi\u00f9 di 40 anni, e, come nel suo primo Wimbledon dell'era open (nel 1968) perse nello stesso turno, il quarto, e contro lo stesso giocatore:Tony Roche.\nNel 1976 Rosewall usc\u00ec dalla top 10, ma rimase nella top 20, vincendo tre tornei: Brisbane, Jackson WCT e Hong Kong (su N\u0103stase numero tre del mondo).\nNel 1977 \u00e8 stato l'ultimo anno di Rosewall tra i top 20, il che significa che \u00e8 stato uno dei migliori giocatori per 26 anni (nella top 20 nel periodo 1952-1977). Ha vinto i suoi ultimi tornei di Hong Kong e Tokyo (Gunze Open) all'et\u00e0 di 43 anni. Rosewall gioc\u00f2 nel 1977 il Sydney Indoor. Avvicinandosi il suo 43\u00ba compleanno batt\u00e9 il numero 3 del mondo Vitas Gerulaitis per 7-6, 6-4 e perse contro Jimmy Connors per 7-5, 6-4, 6-2 in finale. L'anno seguente perse in semifinale a 44 anni. Poi, a poco a poco cominci\u00f2 a ritirarsi. Nel mese di ottobre del 1980 al torneo indoor di Melbourne, a quasi 46 anni di et\u00e0, Rosewall sconfisse l'americano Butch Walts, numero 49 del mondo, al primo turno prima di perdere contro Paul McNamee. Rosewall fece un'ultima buona prestazione a 47 anni di et\u00e0 in un torneo non-ATP, il New South Wales Hard Court Championships di Grafton nel mese di febbraio, dove raggiunse la finale, perdendo da Brett Edwards per 6-4, 6-2.\nCaratteristiche tecniche.\nEra un tennista versatile, capace di vincere su tutte le superfici. Il suo colpo pi\u00f9 debole era il servizio (anche a causa della statura ridotta) che, seppur migliorato nel corso degli anni in precisione, ha sempre mancato di potenza. Il suo colpo migliore era il rovescio: eseguito in slice (anche se con poca rotazione), era molto pesante, e lo poteva giocare tra i piedi degli avversari che stavano a rete oppure in modo offensivo, come approccio per andare lui stesso a rete. Anche in quella zona del campo, infatti,si destreggiava bene, grazie alla sua grande sensibilit\u00e0. Infine il dritto, piatto, era giocato con impugnatura eastern."}
{"id": "768148", "revid": "123395033", "url": "https://it.wikipedia.org/wiki?curid=768148", "title": "Blocco Continentale", "text": "Con il termine Blocco Continentale, iniziato col Decreto di Berlino, fu denominato il divieto di consentire l'attracco in qualsiasi porto dei paesi soggetti al dominio francese, alle navi battenti bandiera inglese. Il Decreto fu emanato da Napoleone Bonaparte il 21 novembre 1806 da Berlino. Egli giustific\u00f2 questa palese violazione del diritto internazionale con l'esigenza di rispondere all'azione di blocco dei porti francesi gi\u00e0 operata dalla Gran Bretagna la cui marina sequestrava da qualche tempo le navi francesi (ed anche qualche nave neutrale).\nScopi ed estensioni.\nLo scopo era quello di colpire l'economia inglese, visto che con la sconfitta di Trafalgar la Francia non sarebbe pi\u00f9 stata in grado di contrastare il dominio inglese dei mari n\u00e9 avrebbe avuto pi\u00f9 la possibilit\u00e0 di invadere, con una spedizione di truppe trasportate via mare, il suolo inglese. Dopo l'incursione navale inglese in Danimarca dell'agosto 1807 il Blocco fu esteso anche ai porti del mar Baltico ed in novembre e dicembre del medesimo anno il Blocco venne inasprito con i due Decreti di Milano.\nCon il primo, del 23 novembre 1807, vennero elencate alcune merci, fra cui quelle coloniali, che sarebbero state considerate \u201ca priori\u201d come provenienti dall'Inghilterra. Inoltre ogni nave anche non inglese che avesse attraccato in un porto di un paese soggetto al Blocco Continentale provenendo da un porto inglese sarebbe stata soggetta alla confisca del carico; con il secondo, del 17 dicembre 1807, si stabil\u00ec che le navi neutrali di cui al primo decreto sarebbero state considerate prive di nazionalit\u00e0 e quindi passibili di cattura in alto mare da parte delle navi francesi che effettuavano la guerra di corsa.\nDopo tali decreti anche la Russia di Alessandro I adott\u00f2 il blocco e convinse l'Austria a fare altrettanto. Tuttavia il Blocco fu molto poco rispettato: le deroghe ufficiali nei porti francesi, ma soprattutto le violazioni, furono frequentissime a causa del comportamento degli intendenti che, dietro lauti compensi, chiudevano un occhio - e spesso tutti e due - di fronte alle violazioni (d'altra parte tutti gli operatori portuali avevano un comune interesse nell'accettare l'attracco del maggior numero di navi possibile). Pare che persino il generale Mass\u00e9na lucrasse sulla vendita a ricchi mercanti italiani di licenze di deroga alle norme del Blocco. Inoltre la stessa Intendenza dell'esercito francese preposta agli acquisti di materiali e vestiario per i soldati francesi, si approvvigionava spesso in Inghilterra.\nLa situazione era ancor peggiore negli stati non direttamente controllati dalla Francia, a cominciare dall'Olanda ove il fratello di Napoleone, Luigi, che ne era il re, si guardava bene dal far rispettare ai suoi sudditi le disposizioni del Decreto di Berlino (l'obbligo che Napoleone gli fece di far rispettare il blocco fu uno dei motivi che determinarono in Luigi la decisione di abdicare e abbandonare il potente fratello). Alla fine del 1809 poi fu lo stesso Napoleone che autorizz\u00f2 la vendita delle eccedenze di frumento francese ed olandese all'Inghilterra, che aveva appena avuto due annate di pessimo raccolto. Lo scopo era quello di prosciugare ulteriormente le riserve liquide dell'avversario, ma era una giustificazione \u00f2stica da far accettare ai gi\u00e0 riluttanti paesi interessati dal Blocco.\nGli effetti del blocco.\nIl blocco dei rapporti commerciali con navi inglesi o provenienti da porti inglesi e delle merci definite con i Decreti di Milano \u201ca priori\u201d provenienti dal Regno Unito trasform\u00f2 le economie dei vari paesi \"bongr\u00e9-malgr\u00e9\" aderenti in un mercato dove gran parte delle materie prime e dei semilavorati provenivano dalla Francia e dalle sue industrie. Senza la concorrenza inglese queste merci subirono notevoli rincari, anche a causa del fatto che la Francia applicava tassi doganali sia alle merci importate che a quelle in esportazione. Se questo mercato, detto \u201cSistema continentale\u201d port\u00f2 un notevole giovamento all'industria ed al commercio francese, fu tutt'altro che benefico per gli altri paesi che, gi\u00e0 privati di gran parte del commercio marittimo, piombarono nella recessione, il che certo non favor\u00ec la popolarit\u00e0 dell'Imperatore e del suo Blocco Continentale.\nIl Blocco Continentale si rivel\u00f2 alla fine un \"boomerang\" per Napoleone. Esso infatti era molto mal visto dalle nazioni \"alleate\" al suo impero e ci\u00f2 contribu\u00ec a ridurre di gran lunga il favore che la politica di Bonaparte e lui stesso personalmente godevano presso una parte consistente delle loro popolazioni. Il mancato rispetto da parte dei paesi non direttamente amministrati dalla Francia costrinse inoltre l'Imperatore, per motivi non solo economici ma anche di prestigio, ad intervenire contro di loro militarmente, con gran dispendio di risorse umane e materiali che alla lunga si rivel\u00f2 fatale.\nL'intervento contro Spagna e Portogallo (altro paese, insieme all'Olanda, che, vivendo di traffici marittimi, non poteva permettersi l'inimicizia della prima potenza marinara del mondo, pena il disastro economico) del periodo 1807-1809 ebbe per scopo principale - anche se non unico - quello di imporre alle due nazioni il rispetto del Blocco e la Campagna di Russia del 1812, che avrebbe condotto Napoleone alla rovina, fu la risposta all'ultimatum di Alessandro I di Russia (27 aprile 1812), nel quale lo zar intimava a Napoleone anche la rimozione del Blocco nei confronti della Russia.\nConseguenze sull'industria dello zucchero.\nFino a tutto il XVIII secolo, lo zucchero era una carissima merce d'importazione d'oltremare in quanto prodotto dalla cosiddetta canna da zucchero. Esso fu noto in Europa solo attraverso l'importazione dall'India via terra attraverso l'Asia minore e poi via mar Mediterraneo. Le scoperte geografiche successive a quella di Colombo e le politiche di colonizzazione dei paesi europei affaccianti sull'Oceano Atlantico portarono alla diffusione, sia pur limitata a pochi agiati, dello zucchero di canna. Il suo commercio era cos\u00ec lucroso che Francesi e Inglesi trasferirono nell'America Centrale la coltivazione della canna da zucchero, resa conveniente anche dalla mano d'opera degli schiavi. Ma si trattava pur sempre di un prodotto caro, il cui prezzo era fortemente influenzato dall'alto costo del trasporto da oltre oceano.\nNel 1747 un chimico tedesco direttore dell'Accademia delle Scienze di Berlino, Andreas Sigismund Marggraf (Berlino, 1709 \u2013 ivi, 1782), scopr\u00ec che i cristalli estratti dalla bietola erano gli stessi di quelli dello zucchero di canna. Tuttavia il procedimento utilizzato andava bene per una produzione da laboratorio ma non per quella industriale e l'azione di Marggraf si limit\u00f2 ad una dotta dimostrazione scientifica. Fu un suo allievo, e suo successore all'Accademia, Franz Karl Achard, a scoprire un metodo valido anche per una produzione industriale: Achard impiant\u00f2 nel 1801 uno stabilimento a Kunern, in Slesia, ove produceva zucchero partendo dalla bietola. Tuttavia la disponibilit\u00e0 di bietola era molto limitata: la sua destinazione a foraggio non remunerava abbastanza il coltivatore, che usava tale coltura solo come ripiego, n\u00e9 Achard aveva risorse sufficienti ad investire denaro per promuovere una produzione su larga scala.\nAppena gli effetti del Blocco Continentale si fecero sentire, lo zucchero spar\u00ec dal mercato francese, il che rese molto tristi gli appartenenti alla classe dominante, gente piuttosto benestante e abituata ad utilizzare molto zucchero nonostante il prezzo, dato che poteva permetterselo. Nei salotti parigini iniziarono le geremiadi delle mogli ed amanti dei potenti dell'epoca, che trovarono un motivo in pi\u00f9 per criticare la politica dell'Imperatore, colpevole ora di aver loro sottratto persino lo zucchero. Napoleone era molto sensibile alle critiche dei salotti parigini e quando seppe dello stabilimento di Achard fu lieto di poter risolvere il problema. Fece finanziare la costruzione di nuovi stabilimenti (aiutato in questo dal finanziere ed appassionato studioso di scienze naturali Benjamin Delessert, che perfezion\u00f2 il metodo di Archard) ed incentiv\u00f2 la coltivazione della bietola e le ricerche sul miglioramento della resa di questo vegetale, facendo cos\u00ec tornare lo zucchero sulle tavole ben imbandite delle personalit\u00e0 francesi che contavano.\nLa reazione inglese.\nLa reazione inglese non si fece attendere: nel gennaio 1807 furono emesse alcune Ordinanze che istituzionalizzarono il comportamento di fatto della marina britannica nei confronti delle navi neutrali dirette ai porti francesi. Quelle sorprese in mare a trasportare le merci soggette al bando venivano catturate, messe in vendita all'asta ed il carico sequestrato. La potenza della marina britannica fu in grado di rendere queste misure molto pi\u00f9 efficaci di quelle del Blocco francese: le merci coloniali sparirono dai mercati dei paesi soggetti al Blocco Continentale. Tra la ripresa delle ostilit\u00e0 con la Francia (1803) ed il 1806 l'Inghilterra aveva visto gi\u00e0 calare le sue esportazioni verso il continente dal 55% sul totale delle medesime al 25% ed il calo fu ancor superiore dopo il Trattato di Tilsit.\nDopo i decreti di Milano, l'Inghilterra modific\u00f2 le sue ordinanze: qualsiasi commercio con i porti continentali soggetti a blocco era vietato pena la confisca del carico ed il sequestro della nave (qualsiasi fosse la bandiera di appartenenza) a patto che le navi dirette in tali porti non attraccassero prima in un porto inglese e pagassero una \u201ctassa di rispedizione\u201d sui carichi destinati all'Europa napoleonica. Nel novembre del 1807, la \"Royal Navy\" attacc\u00f2 il porto di Copenaghen, garantendosi il controllo del Mar Baltico ma spingendo cos\u00ec i Paesi scandinavi (ad eccezione della Svezia) tra le braccia di Napoleone.\nAnche agli inglesi le misure di ritorsione al Blocco crearono parecchi problemi con le nazioni cosiddette \u201cneutrali\u201d, in particolare il \u201cdiritto di perquisizione\u201d con le relative azioni compiute dalle navi britanniche nei confronti di quelle degli Stati Uniti d'America (v. Embargo del 1807) fu uno dei principali motivi che determinarono la dichiarazione di guerra di questi ultimi all'Inghilterra il 4 giugno 1812 (Guerra anglo-americana). Complessivamente, guardando cio\u00e8 a tutti gli aspetti della questione e non solo a quelli strettamente economici, l'Inghilterra riusc\u00ec tuttavia a contenere le conseguenze negative del Blocco (e dei suoi relativi sviluppi) molto meglio della Francia."}
{"id": "768150", "revid": "453768", "url": "https://it.wikipedia.org/wiki?curid=768150", "title": "Cucina russa", "text": "La cucina russa (\"\u0440\u0443\u0441\u0441\u043a\u0430\u044f \u043a\u0443\u0445\u043d\u044f\") \u00e8 la cucina tradizionale della Russia, legata ai modi di vita e alla storia del popolo russo. Ha subito le influenze delle varie culture presenti nel vasto territorio del Paese e ha inglobato in s\u00e9 molte pietanze proprie di varie altre nazionalit\u00e0. Pietanze, ricette e abitudini alimentari cambiano notevolmente nelle varie regioni del Paese. La base dell'alimentazione della maggior parte della popolazione, un tempo rappresentata dai contadini, \u00e8 costituita da cereali e ortaggi, i quali vengono usati per la preparazione di insalate, zuppe, polente, pane e prodotti affini. Dice un detto popolare: \"\u0449\u0438 \u0434\u0430 \u043a\u0430\u0448\u0430 \u2014 \u043f\u0438\u0449\u0430 \u043d\u0430\u0448\u0430\" (\"\u0161\u010di\" e \"ka\u0161a\" sono il nostro cibo).\nPietanze tipiche.\nFanno parte delle pietanze tradizionali una molteplicit\u00e0 di zuppe, tra cui si ricordano gli \"\u0161\u010di\", la \"botvin'ja\", il \"rassol'nik\" e il \"bor\u0161\u010d\". Un altro primo piatto celebre sono i \"pel'meni\", ravioli di farina di grano tenero.\nGli ortaggi vengono consumati sia crudi (in salamoia o sott'aceto) sia cotti (al vapore, alla brace o bolliti).\nIl pesce si cuoce al vapore, bollito, fritto, stufato o alla brace e pu\u00f2 essere farcito con diversi ripieni (per esempio polenta o funghi) oppure si mangia in gelatina una volta essiccato e salato. Il caviale si prepara sotto sale oppure bollito in aceto e latte di papavero.\nLa molteplicit\u00e0 di tipi di polenta (\"ka\u0161a\") \u00e8 dovuta alla disponibilit\u00e0 delle diverse qualit\u00e0 di cereali coltivati in Russia. La granella di ogni tipo di cereale si usa sia intera che triturata in vari modi.\nTra i latticini si ricordano la \"smetana\" (panna acida con cui si condiscono le zuppe, i \"pel'meni\" e le insalate), la ricotta (\"tvorog\"), il \"kefir\", la \"rja\u017eenka\" e lo \"sne\u017eok\".\nTra i dessert si ricordano il \"kala\u010d\" (un tipo di pane), il \"prjanik\" (sorta di pan pepato ripieno, tipico della citt\u00e0 di Tula), i \"pirogi\" (torte salate con ripieno di carne, pesce, patate, ricotta o cavolo cappuccio), i \"bliny\" (crespelle dolci di carnevale), il \"kuli\u010d\" ( dolce pasquale), il \"medovik\" (a base di miele e latte condensato), i \"syrniki\" (frittelle a base di ricotta) e lo \"pti\u010d'e moloko\" (torta al latte ricoperta di cioccolato). Famosi sono poi le composte (\"varen'e\").\nLa chiesa ortodossa ha grandemente influenzato la cucina russa: poich\u00e9 in pi\u00f9 della met\u00e0 dei giorni di un anno era prescritto il digiuno, per cui non si potevano consumare alcune categorie di alimenti. Per questo nella cucina tradizionale russa prevalgono pietanze con funghi, pesce, grano, ortaggi, frutti di bosco piuttosto che carne. Molte piatti magri tradizionali hanno analogie nelle cucine di altri Paesi: crauti (cavoli fermentati), cetrioli in salamoia, funghi porcini secchi.\n. Quasi sempre il cibo viene cucinato nel forno a legna mediante bollitura, cottura alla brace, cottura in cartoccio e cottura in umido."}
{"id": "768152", "revid": "767487", "url": "https://it.wikipedia.org/wiki?curid=768152", "title": "Astronotus (album)", "text": "Astronotus \u00e8 il secondo album dei Karma, pubblicato nel 1996.\nTracce.\nTesti di David Moretti; musiche di Andrea Bacchini, Andrea Viti, David Moretti e Diego Besozzi."}
{"id": "768153", "revid": "106456", "url": "https://it.wikipedia.org/wiki?curid=768153", "title": "Decreto di Berlino (1806)", "text": ""}
{"id": "768154", "revid": "304380", "url": "https://it.wikipedia.org/wiki?curid=768154", "title": "Ascanews", "text": ""}
{"id": "768158", "revid": "339392", "url": "https://it.wikipedia.org/wiki?curid=768158", "title": "Valle Padana", "text": ""}
{"id": "768159", "revid": "767487", "url": "https://it.wikipedia.org/wiki?curid=768159", "title": "Paolo Conti (cestista 1969)", "text": "Era un'ala/centro di 207 centimetri.\nCarriera.\nClub.\nConti, nella sua lunga carriera, ben 14 stagioni, in Serie A, ha militato con la Pallacanestro Varese, la Scavolini Pesaro, l'Andrea Costa Imola e la Pallacanestro Cant\u00f9.\nNel biennio 2004-2006 ha giocato con Castelletto Ticino. Dopo essere stato protagonista della salvezza per la squadra piemontese, e dopo un grave infortunio, nel gennaio 2007 viene firmato dalla Pallacanestro Cant\u00f9.\nNel mese di luglio 2007 l'atleta rhodense firma ancora per Castelletto Ticino in serie B1.\nNella stagione 2008-09 gioca a Cremona nella Juvi Cremona Basket in Serie A Dilettanti ovvero la vecchia B1.\nNazionale.\nHa partecipato agli Europei 1995, conquistando il quinto posto, comunque insufficiente per il pass per le Olimpiadi di Atlanta.\nUn infortunio lo ha tenuto fuori all'ultimo momento dalla convocazione definitiva per l'Europeo 1997, dove poi l'Italia ha conquistato l'argento.\nL'unica vittoria rimane l'argento ai Goodwill Games nel 1994, dove gioc\u00f2 da protagonista con la nazionale allenata da Ettore Messina."}
{"id": "768161", "revid": "729019", "url": "https://it.wikipedia.org/wiki?curid=768161", "title": "Rathlin", "text": "Rathlin (\"Reachlainn\" in gaelico irlandese) \u00e8 un'isola irlandese che affiora nel Canale del Nord al largo delle coste dell'Antrim, contea dell'Irlanda del Nord. Amministrata dal Distretto di Moyle, dista dalla terraferma meno di 10\u00a0km, e dal Mull of Kintyre, punta della Scozia sud-occidentale, soltanto 25\u00a0km, mentre morfologicamente \u00e8 ampia 24\u00a0km\u00b2 ed \u00e8 caratterizzata da una particolare forma ad elle. Rathlin \u00e8 l'unica isola rilevante tra quelle che appartengono all'Irlanda del Nord e l'unica abitata fra queste. L'isola rappresenta il punto pi\u00f9 settentrionale dell'Irlanda del Nord, se si considerano anche le isole; se si considera invece solo l'isola d'Irlanda, il punto pi\u00f9 settentrionale dell'Irlanda del Nord \u00e8 Benbane Head. Per tutta l'Isola d'Irlanda, Rathlin detiene il record di isola abitata pi\u00f9 settentrionale.\nStoria.\nRathlin fu il luogo dello sciagurato massacro del luglio 1575, quando il Conte di Essex sped\u00ec una forza armata sull'isola, comandata da Francis Drake e John Norreys. La milizia inglese uccise centinaia di donne e bambini del clan MacDonnell che avevano trovato rifugio sull'isola, scatenando l'ira di Sorley Boy MacDonnell che saccheggi\u00f2 in seguito Carrickfergus. Poco meno di un secolo dopo vi fu un altro massacro di civili cattolici a Rathlin ad opera delle truppe del governatore di Dublino, nel corso delle guerre confederate irlandesi.\nL'inventore italiano Guglielmo Marconi test\u00f2 la sua comunicazione senza fili mandando un segnale da Ballycastle a Rathlin nel 1898.\nPi\u00f9 recentemente, Richard Branson precipit\u00f2 in mare col suo pallone aerostatico al largo dell'isola nel 1987 dopo aver battuto il precedente record di traversata atlantica dal Maine, USA.\nAmbiente.\nRathlin \u00e8 una delle 43 Aree Speciali di Conservazione del Nord Irlanda. Ospita circa 10.000 uccelli marini, tra i quali colonie di gabbiano tridattilo, gazza marina e, soprattutto, pulcinella di mare, per un totale di circa 30 famiglie diverse. Ovviamente \u00e8 l'isola \u00e8 divenuta uno dei posti preferiti dai \"bird watcher\", con una \"Royal Society\" che gestisce la riserva naturale per la protezione degli uccelli, che offre anche spettacolari vedute della costa. Anche le foche spesso prendono il sole sull'isola.\nLe scogliere, soprattutto in relazione alla forma piatta di Rathlin, sono molto suggestive e raggiungono anche i 70 metri d'altezza. La \"Bruce's Cave\" (\"Caverna di Bruce\") prende il nome da Robert (the) Bruce, meglio conosciuto come Roberto I di Scozia: \u00e8 proprio qui che il re scozzese, imprigionato, vide il famoso ragno della leggenda che lo riguarda tentare in continuazione di tessere la propria tela in un ambiente ostile, dandogli la forza interiore di attraversare i momenti difficili per poi ottenere la vittoria.\nCultura e turismo.\nIn tempi passati Rathlin aveva una popolazione di circa 1.000 abitanti, ma la sua attuale popolazione invernale \u00e8 di sole 75 anime. L'isola si ripopola decisamente in estate grazie a turisti e visitatori, attratti dalle scogliere e dall'enorme colonia di uccelli. Molti vengono solo durante il giorno, mentre altri pernottano: l'isola \u00e8 attrezzata per circa 30 letti. Il \"Centro Visitatori\" di Church Bay \u00e8 aperto da maggio ad agosto, e mette a disposizione minibus e noleggio di biciclette. Rathlin \u00e8 popolare anche fra i nuotatori e i sub, che giungono per esplorare i fondali vicini che ospitano vari relitti di navi affondate.\nIl dialetto gaelico di Rathlin \u00e8 oggi estinto, ma era un tempo pi\u00f9 vicino al gaelico scozzese che non a quello irlandese per molti aspetti, specialmente alle versioni meridionali.\nTrasporti.\nL'isola \u00e8 raggiunta da un traghetto quotidiano della \"Rathlin Island Ferry Ltd\" che salpa dalla vicina Ballycastle e ancora nel porto principale di Rathlin, nella Baia di Church, per un tragitto di 9,7\u00a0km. La flotta \u00e8 costituita da due imbarcazioni : la Rathlin Express ( RE ) porta solo passeggeri a piedi, senza vettura di alcun tipo (fino a 97 passeggeri nella stagione estiva e 38 nella stagione invernale), mentre la Spirit of Rathlin (SOR) anche autovetture. Per raggiungere Rathlin la prima impiega 25 minuti, mentre la seconda 40 minuti. Entrambe le imbarcazioni sono dotate di WC a bordo."}
{"id": "768162", "revid": "76963", "url": "https://it.wikipedia.org/wiki?curid=768162", "title": "Dorsey Wright", "text": "Biografia.\nDebutt\u00f2 cinematograficamente nel 1979 con \"I guerrieri della notte\", di Walter Hill. Notato dal regista Milo\u0161 Forman, comparir\u00e0 in due suoi film, \"Hair\" e \"Ragtime\" per poi abbandonare praticamente le scene."}
{"id": "768163", "revid": "775372", "url": "https://it.wikipedia.org/wiki?curid=768163", "title": "Giovanni Ponti", "text": "Biografia.\nPonti fu un insegnante di lingue classiche di Liceo. Nel 1919 ader\u00ec al Partito Popolare Italiano (1919) e con questo partito fu eletto consigliere comunale ed assessore dal 1920 al 1923 con Giunta del Sindaco Giordano.\nNella Resistenza.\nDurante la lotta di Liberazione fu un dirigente partigiano del CLN di Venezia e del Veneto, fu arrestato, torturato e condannato a morte a Padova. Rimase in carcere fino a pochi giorni della fine della guerra. Decorato con medaglia di bronzo al Valor Militare.\nNel 1945 fu nominato dal CLN sindaco di Venezia e resse l'incarico fino alle elezioni del 1946. In quella occasione fu eletto consigliere per la Democrazia Cristiana, partito che aveva contribuito a fondare, che in quella occasione era passata in minoranza. Nel 1951 fu rieletto Sindaco ma rinunci\u00f2 per problemi di salute.\nIncarichi istituzionali.\nFu il commissario straordinario della Biennale di Venezia dal 1946 al 1954.\nPonti fu anche Primo Procuratore di San Marco dal 1947 al 1955 e Commissario Regionale Veneto dell'Associazione Scouts Cattolici Italiani (ASCI). Mor\u00ec nel 1961 a Padova, citt\u00e0 in cui si era recato per sottoporsi a un intervento chirurgico.\nRiconoscimenti postumi.\nDopo il 1966 il Consiglio di Amministrazione dell'Istituto Professionale di Stato di Mirano con l'approvazione della Provincia di Venezia e del Comune di Mirano ha adottato il nome \"Giovanni Ponti\"."}
{"id": "768168", "revid": "2074539", "url": "https://it.wikipedia.org/wiki?curid=768168", "title": "Peatbog Faeries", "text": "I Peatbog Faeries sono un gruppo musicale scozzese di celtic fusion, stile basato sulla musica di Isle of Skye presso la costa scozzese.\nLa loro musica, influenzata da rock, jazz, elettronica e folk, \u00e8 un miscuglio di suoni tradizionali con arrangiamenti su cornamuse, fiddle e tin whistle mescolati ad effetti elettronici e campionamenti; ma la loro componente principale \u00e8 la musica celtica."}
{"id": "768171", "revid": "599", "url": "https://it.wikipedia.org/wiki?curid=768171", "title": "Funzione analitica intera", "text": ""}
{"id": "768178", "revid": "26891", "url": "https://it.wikipedia.org/wiki?curid=768178", "title": "Lockheed SR-71 Blackbird", "text": ""}
{"id": "768194", "revid": "339392", "url": "https://it.wikipedia.org/wiki?curid=768194", "title": "SNECMA", "text": ""}
{"id": "768197", "revid": "550776", "url": "https://it.wikipedia.org/wiki?curid=768197", "title": "Zagreb Film", "text": "La Zagreb Film \u00e8 una societ\u00e0 croata produttrice soprattutto di film d'animazione con sede a Zagabria.\nLa societ\u00e0 nasce nel 1953 e nei suoi studi ha prodotto oltre 600 cartoni, 14 film, circa 600 film documentari e 800 spot pubblicitari, 600 sottotitolazioni e 30.000 metri di pellicola riguardo a materiale d'archivio sulla citt\u00e0 di Zagabria.\nLa societ\u00e0 ha tre sedi: una sede con l'amministrazione e gli archivi, una sede con gli studi cinematografici e un cinema e la terza come punto vendita.\nIn tutti questi anni la Zagreb film ha vinto oltre 400 premi in vari festival in tutto il mondo, tra questi nel 1961 anche l'Oscar per il miglior film d'animazione, \"Surogat\" (Surrogato), di Du\u0161an Vukoti\u0107, diventato cos\u00ec il primo autore non americano cui \u00e8 stato assegnato questo premio.\nLa Zagreb film ha inoltre attratto a s\u00e9 anche il critico, teorico e storico cinematografico francese Georges Sadoul che ha creato la \"zagreba\u010dka \u0161kola crtanog filma\" (La scuola zagabrese del film d'animazione).\nI cartoni pi\u00f9 conosciuti per i bambini sono: \"Inspektor maska\", \"Profesor Baltazar\" (\"Il professor Baltazar\"), \"Mali lete\u0107i medvjedi\" (importati in Italia come \"Gli orsetti volanti\") e \"Maxi Cat\".\nMolti di questi cartoni sono stati esportati a livello internazionale. Il pi\u00f9 conosciuto rimane sicuramente l'audace \"Professor Baltazar\"."}
{"id": "768207", "revid": "74801", "url": "https://it.wikipedia.org/wiki?curid=768207", "title": "Oskarshamn (comune)", "text": "Oskarshamn \u00e8 un comune svedese di abitanti, situato nella contea di Kalmar. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "768208", "revid": "83531", "url": "https://it.wikipedia.org/wiki?curid=768208", "title": "Castello di Caernarfon", "text": "Il castello di Caernarfon (; anche Carnarvon o Caernarvon) venne costruito a Caernarfon nel nord del Galles da Edoardo I d'Inghilterra, in seguito alla sua conquista del 1283.\nScenario.\nEdoardo I fece costruire castelli e citt\u00e0 fortificate nel Galles del nord per controllare l'area a seguito della sua conquista dei principati indipendenti del Galles, nel 1283. Llywelyn ap Gruffydd, principe di Galles, dopo aver rifiutato una mazzetta da mille sterline e una tenuta in Inghilterra se avesse consegnato senza riserve la sua nazione al re d'Inghilterra, venne attirato in una trappola l'11 dicembre 1282, e messo a morte. Suo fratello Dafydd ap Gruffydd continu\u00f2 la lotta per mantenere l'indipendenza, ma venne catturato sul Monte Bera, nelle \"uplands\" sopra Garth Celyn, nel giugno 1283.\nEdoardo circond\u00f2 Garth Celyn, la casa reale e il quartier generale della resistenza al dominio inglese con i castelli di Caernarfon e Conwy, e successivamente con il castello di Beaumaris. L'altra fortezza dell'anello di ferro che accerchiava Snowdonia era il castello di Harlech.\nCostruzione.\nIniziato nel 1283, dopo che Snowdonia\u2014la patria di Gwynedd\u2014era stata travolta da un grande esercito, il castello giunse all'incirca al suo stato attuale nel 1323. Non venne mai completato, e anche oggi in vari punti delle mura interne sono visibili diversi raccordi pronti ad accogliere ulteriori muri che non vennero mai costruiti. Le registrazioni dell'epoca riportano che la costruzione del castello cost\u00f2 qualcosa come 22.000 sterline \u2013 una somma enorme all'epoca, equivalente a pi\u00f9 di un anno di entrate della tesoreria reale. Il disegno lineare \u00e8 sofisticato in confronto ai castelli britannici precedenti, e si dice che le mura siano state modellate su quelle di Costantinopoli, essendo stato Edoardo un crociato. Il castello domina lo stretto di Menai.\nStoria.\nNella insurrezione del 1294\u20131295, Caernarfon fu assediato, ma la guarnigione, rifornita dal mare, tenne duro fino a quando non venne soccorsa nella primavera del 1295. Nel 1403 e 1404 resistette all'assedio delle forze di Owain Glynd\u0175r. Durante la guerra civile inglese le forze realiste si arresero a quelle parlamentariste nel 1646."}
{"id": "768213", "revid": "101816658", "url": "https://it.wikipedia.org/wiki?curid=768213", "title": "Linea della Valsugana", "text": "La linea della Valsugana \u00e8 il principale elemento tettonico della zona del Trentino orientale (Valsugana e Primiero) e dell'Agordino (nella provincia di Belluno).\nCaratteristiche.\nL'elemento tettonico noto come Linea della Valsugana \u00e8 attualmente una faglia inversa trascorrente (o meglio, un fascio di faglie) di valenza regionale, che si sviluppa dalla zona a sud del lago di Caldonazzo (TN) e giunge fino in Cadore (BL), passando per passo Brocon, passo Gobbera e passo Cereda, attraversando cos\u00ec l'alta Valsugana, la conca del Tesino, il Primiero e l'Agordino con direzione prevalentemente WSW \u2013 ENE.\nStruttura che interessa in profondit\u00e0 il basamento metamorfico del Sudalpino, costituisce una faglia diretta paleozoica riattivatasi successivamente durante l'orogenesi alpina con funzione di faglia compressiva in corrispondenza della quale si \u00e8 verificato un raccorciamento crostale dell'ordine di diversi chilometri.\nDa menzionare che lungo tale fagliazione si trovano alcune importanti mineralizzazioni, un tempo soggette ad intenso sfruttamento (miniere cupro-argentifere di Valle Imperina, in comune di Rivamonte Agordino (BL) e miniere di cinabro di Vallalta e Sagron-Mis, a cavallo fra i comuni di Gosaldo (BL) e Sagron Mis (TN)). "}
{"id": "768214", "revid": "916580", "url": "https://it.wikipedia.org/wiki?curid=768214", "title": "Sisymbrium officinale", "text": "L'erisimo (Sisymbrium officinale ), noto anche come erba cornacchia comune o erba dei cantanti, \u00e8 una pianta appartenente alla famiglia delle Brassicacee.\n\u00c8 comune nei terreni incolti e vicino ai centri abitati in tutta Europa e Africa.\nDi essa si cibano comunemente larve di alcuni Lepidoptera, come la cavolaia minore (\"Pieris rapae\").\nIntrodotta in continente americano si \u00e8 rapidamente diffusa come specie infestante.\nUsi.\nCucina.\n\u00c8 comunemente coltivata in Europa per foglie e semi. \u00c8 spesso usata come condimento in Nord Europa (specialmente Danimarca, Norvegia e Germania).\nLe foglie hanno un gusto amaro di cavolo e sono usate per aromatizzare le insalate o come verdura cotta. I semi sono utilizzati nella produzione della mostarda in Europa.\nMedicina tradizionale.\nI greci ritenevano fosse una medicina contro tutti i veleni. \u00c8 detta anche \"erba dei cantanti\", poich\u00e9 risolve problemi di gola come afonia e raucedine.\nSe ne utilizzano in erboristeria le infiorescenze e le foglie."}
{"id": "768216", "revid": "74801", "url": "https://it.wikipedia.org/wiki?curid=768216", "title": "Tors\u00e5s (comune)", "text": "Tors\u00e5s \u00e8 un comune svedese di abitanti, situato nella contea di Kalmar. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "768217", "revid": "125316481", "url": "https://it.wikipedia.org/wiki?curid=768217", "title": "Caernarfon", "text": "Caernarfon (in gallese \u00e8 ora usato al posto della forma anglicizzata Caernarvon o Carnarvon) \u00e8 una citt\u00e0 reale nel nord ovest del Galles.\nGeografia.\nCaernarfon sorge lungo le rive dello stretto di Menai, un sottile braccio di mare che separa il Galles dall'isola di Anglesey.\nStoria.\nIl nome deriva dal gallese \"Caer yn Arfon\" (\"castello in Arfon\"), che risale al forte romano di nome Segontium. \"Arfon\" significa \"regione di fronte ad Anglesey\". Nel 1221 uno statuto concesso ai canonici della prioria di Penmon, ad Anglesey, da parte di Llywelyn il Grande, riporta \"Kaerinarfon\" , e Brut y Tywysogion usa le forme \"Kaerenarvon\" e \"Caerenarvon\". Una alternativa proposta pi\u00f9 recentemente fa derivare il nome da \"Caer Seiont\". Dove \"Caer Aber Sei(o)n(t)\" (\"forte sull'estuario del fiume Seiont\") nel racconto medievale \"Breuddwyd Maxen\", detta anche \"Caer Gystennin\" (\"castello di Costantino\"; Costantinopoli).\nCaernarfon \u00e8 una tradizionale citt\u00e0 di contea appartenente al Caernarfonshire. \nL'ex \"municipal borough\" venne designato come \"royal borough\" nel 1963. Il \"borough\" venne abolito dal \"Local Government Act 1972\" nel 1974, e lo stato di \"citt\u00e0 reale\" venne concesso alla comunit\u00e0 che gli successe.\nLa popolazione di Caernarfon costituisce la maggiore comunit\u00e0 di lingua gallese di tutto il Galles. Secondo il censimento del 2001, l'86,1% della popolazione \u00e8 in grado di parlare gallese, con una maggiore percentuale concentrata nella fascia di et\u00e0 10-14 anni, con il 97,7%. La citt\u00e0 \u00e8 oggi un punto di raduno per la causa del nazionalismo gallese. Nel 1911, David Lloyd George, allora deputato parlamentare del \"borough\", concep\u00ec l'idea di tenere l'investitura del nuovo Principe di Galles nel Castello di Caernarfon, credendo che ci\u00f2 avrebbe aiutato a calmare le opinioni nazionaliste, incitando al tempo stesso un sentimento patriottico pi\u00f9 britannico. La cerimonia si svolse il 13 luglio, con la famiglia reale che comp\u00ec una delle rare visite al principato, e il futuro re Edoardo VIII puntualmente investito.\nIl 1\u00ba luglio 1969, la cerimonia di investitura venne nuovamente tenuta al Castello di Caernarfon, questa volta a riceverla fu Carlo, Principe di Galles. Nonostante proteste e minacce nazionaliste, la cerimonia si svolse senza incidenti, ad eccezione di due membri del Mudiad Amddiffyn Cymru (Movimento di Difesa Gallese), Alwyn Jones e George Taylor, che rimasero uccisi quando la loro bomba - che doveva essere piazzata sulla linea ferroviaria ad Abergele, allo scopo di fermare il treno reale - esplose prematuramente.\nMonumenti e luoghi d'interesse.\nLa citt\u00e0 \u00e8 meglio conosciuta per le grandi pietre del castello, fatto erigere da Edoardo I d'Inghilterra e conseguentemente percepito come il simbolo della dominazione inglese. L'architetto di Edoardo, James of St. George, prese ad esempio le mura di Costantinopoli, probabilmente era informato del nome gallese \"Caer Gystennin\"; inoltre, Edoardo fu un sostenitore della causa delle crociate. Sul livello pi\u00f9 alto ai margini della citt\u00e0, si trovano i resti di una occupazione precedente, il forte romano di Segontium.\nSociet\u00e0.\nGli abitanti di Caernarfon sono noti colloquialmente come \"Cofis\" (pronunciato comeIPA ). Il termine \"Cofi\" viene usato localmente a Caernarfon anche per descrivere il dialetto locale, che \u00e8 una miscela abbastanza peculiare di gallese e inglese, che scambia a casaccio parole e costrutti grammaticali.\nCultura.\nEventi.\nCaernarfon ha ospitato il \"National Eisteddfod\" nel 1862, 1894, 1906, 1921, 1935, 1959 e 1979. Si svolsero anche dei \"National Eisteddfod\" non ufficiali nel 1877 e 1880.\nInfrastrutture e trasporti.\nLa stazione ferroviaria di Caernarfon, in St. Helen's Road, \u00e8 il terminale settentrionale della Welsh Highland Railway (a scartamento ridotto). Caernarfon fu un tempo un importante porto, da cui veniva esportata l'ardesia proveniente dalle cave della Nantlle Valley. L'Aeroporto di Caernarfon, a sud-ovest, offre voli turistici e un museo dell'aviazione.\nCaernarfon ha un piccolo porto e una spiaggia a Victoria Harbour.\nIl pi\u00f9 vecchio pub di Caernarfon \u00e8 il Black Boy Inn.\nSport.\nHa una squadra calcistica locale, il Caernarfon Town Football Club, che milita attualmente nella Welsh Premier League."}
{"id": "768218", "revid": "767487", "url": "https://it.wikipedia.org/wiki?curid=768218", "title": "Caernarvon", "text": ""}
{"id": "768219", "revid": "161374", "url": "https://it.wikipedia.org/wiki?curid=768219", "title": "Ducktales", "text": ""}
{"id": "768220", "revid": "6923", "url": "https://it.wikipedia.org/wiki?curid=768220", "title": "Casera (ricovero alpino)", "text": "La casera \u00e8 un tipico ricovero alpino incustodito che pu\u00f2 essere utilizzato come punto d'appoggio per escursionisti, diffuso in Trentino-Alto Adige, Veneto e Friuli-Venezia Giulia.\nDescrizione.\nIn origine si trattava dell'edificio utilizzato dal personale delle malghe come ricovero e per la produzione dei derivati del latte; nelle malghe non pi\u00f9 utilizzate, debitamente restaurate, la casera assume la funzione di ricovero alpino destinato ad ospitare escursionisti ed alpinisti. In queste costruzioni la porta \u00e8 sempre aperta e chiunque pu\u00f2 accedervi e in caso di necessit\u00e0 pernottare.\nSolitamente al suo interno si trova una stufa o un focolare per potersi scaldare o cucinare, un tavolo, una piccola riserva di legna, attrezzi per provvedere a ripristinare la legna eventualmente consumata e per la pulizia. Una parte del locale \u00e8 attrezzata con reti oppure un tavolato per poter dormire usando un sacco a pelo. Generalmente tutto \u00e8 in stile molto rustico ed essenziale anche se non mancano casere in condizioni eccellenti con addirittura acqua corrente e servizi igienici all'interno.\nProprio perch\u00e9 generalmente sono sempre aperte, lo stato in cui si trovano dipende molto dall'educazione di chi le frequenta, quindi chi le utilizza dovrebbe aver cura di lasciarle pulite e in ordine, portarsi a casa i rifiuti e soprattutto non consumare la legna senza rimpiazzarla. Esistono anche delle casere di propriet\u00e0 di associazioni di montagna o escursionistiche che presentano una parte chiusa a chiave e un'altra aperta a tutti."}
{"id": "768223", "revid": "33689", "url": "https://it.wikipedia.org/wiki?curid=768223", "title": "Punti ferita", "text": "I punti ferita (anche punti vita, abbreviato in PF; in inglese HP, \"hit\" o \"health points\" oppure anche in inglese LP, \"life points\") sono un'unit\u00e0 di misura utilizzata spesso nei giochi per rappresentare i danni fisici di entit\u00e0 variabile che le unit\u00e0 in gioco hanno subito o possono sopportare. \nSebbene il termine \"ferita\" si riferisca chiaramente agli esseri viventi, l'espressione \u00e8 utilizzata anche per mezzi, strutture e gruppi. Quando i punti ferita scendono a zero o meno, l'unit\u00e0 \u00e8 eliminata dal gioco (morta, distrutta, o comunque fuori combattimento, non pi\u00f9 disponibile).\nIl concetto \u00e8 molto comune soprattutto nei giochi di ruolo, videogiochi e wargame. Nei videogiochi, soprattutto i pi\u00f9 semplici, spesso non \u00e8 necessario che il giocatore sappia il valore numerico esatto dei punti ferita, in quanto \u00e8 il software a gestirlo; di solito il danno \u00e8 rappresentato graficamente da una barra che cambia di lunghezza (e a volte di colore) in proporzione ai punti ferita. In questo caso si parla pi\u00f9 semplicemente di \"energia\" o \"vita\".\nLo stesso metodo di punti e/o barre colorate si utilizza anche per altre quantit\u00e0 variabili, oltre al danno fisico: forza, difesa, stanchezza, velocit\u00e0, carburante, e cos\u00ec via.\nI PF sono una presenza quasi costante nei giochi di ruolo (come \"Dungeons and Dragons\") e videogiochi di ruolo (come i vari \"Final Fantasy\" o videogiochi dei Pok\u00e9mon) poich\u00e9, data l'importanza che hanno i singoli personaggi, il loro stato di salute dev'essere pi\u00f9 dettagliato che semplicemente \"vivo o morto\".\nNella maggior parte dei giochi i punti ferita si possono recuperare usando oggetti come pozioni, strumenti, kit di pronto soccorso. Anche le unit\u00e0 eliminate spesso possono essere rianimate o rievocate con incantesimi e simili, riportando i PF a un valore sopra zero."}
{"id": "768234", "revid": "6789", "url": "https://it.wikipedia.org/wiki?curid=768234", "title": "Semo Sanco", "text": ""}
{"id": "768239", "revid": "729019", "url": "https://it.wikipedia.org/wiki?curid=768239", "title": "Assedio di Marsiglia", "text": "L'assedio di Marsiglia, organizzato da Cesare e condotto da Gaio Trebonio e da Decimo Bruto, dur\u00f2 dal 19 aprile al 6 settembre del 49 a.C. e si concluse con la resa dei massilioti alle forze cesariane.\nL'assedio si inserisce nella guerra civile romana che vide opposte le fazioni dei \"populares\", guidati da Cesare, e quella degli \"optimates\", capeggiati da Pompeo. Entrambe le fazioni erano interessate ad ottenere l'appoggio di \"Massalia\" (l'odierna Marsiglia), una delle pi\u00f9 importanti citt\u00e0 del bacino del Mediterraneo occidentale che, pur sottomessa a Roma, godeva ancora di larghe forme di autonomia. Cesare, intenzionato a coprirsi le spalle, si mosse con l'esercito per portare guerra agli avversari nella Spagna Citeriore ma, non avendo alcuna flotta a propria disposizione, decise di raggiungerla via terra e di ottenere nel contempo l'appoggio dell'importante centro marinaresco.\nContesto storico.\nIl senato, intimorito dai successi in Gallia di Cesare, aveva dunque deciso di favorire Pompeo, nominandolo \"consul sine collega\" nel 52 a.C., perch\u00e9 frenasse le ambizioni del suo vecchio alleato. Negli anni seguenti il senato aveva fatto in modo che i consoli eletti fossero sempre appartenenti alla \"factio\" dei pompeiani e che osteggiassero dunque le mosse del proconsole di Gallia; Cesare, di contro, aveva in mente di ottenere il consolato per il 49 a.C., in modo da poter tornare a Roma senza divenire oggetto di procedure penali e, una volta rientrato nell'Urbe, impadronirsi del potere. Per questo, nel 50 a.C., gestendo le sue scelte politiche dalla Gallia Cisalpina, richiese al senato la possibilit\u00e0 di candidarsi al consolato \"in absentia\", ma se la vide nuovamente negare, come gi\u00e0 era successo nel 61 a.C. Comprese le intenzioni del senato, Cesare riusc\u00ec a far eleggere come tribuni della plebe i fidati Marco Antonio e Gaio Scribonio Curione, i quali proposero che sia Cesare che Pompeo sciogliessero le loro legioni entro la fine dell'anno. Il senato, invece, ingiunse a entrambi i generali di inviare una legione per la progettata spedizione contro i Parti, mentre elesse consoli per il 49 a.C. Lucio Cornelio Lentulo Crure e Gaio Claudio Marcello, feroci avversari di Cesare. Il proconsole delle Gallie ordin\u00f2 allora ad Antonio e Curione di avanzare una nuova proposta in senato, chiedendo di poter restare proconsole, conservando solo due legioni e candidandosi \"in absentia\" al consolato. Sebbene Cicerone fosse favorevole alla ricerca di un compromesso, il senato, spinto da Catone, rifiut\u00f2 la proposta di Cesare, ordinando anzi che sciogliesse le sue legioni entro la fine del 50 a.C. e tornasse a Roma da privato cittadino per evitare di divenire \"hostis publicus\".\nIl primo gennaio del 49 a.C., Cesare fece consegnare dal tribuno della plebe Gaio Scribonio Curione una lettera-ultimatum ai consoli di quell'anno, Lucio Cornelio Lentulo Crure e Gaio Claudio Marcello, proprio nel giorno in cui entravano in carica. La lettera venne a fatica letta in Senato, ma non se ne pot\u00e9 discutere poich\u00e9 la maggioranza era ostile a Cesare. Tra questi vi era anche il suocero di Pompeo, Quinto Cecilio Metello Pio Scipione Nasica. Qualcuno riusc\u00ec a parlare a vantaggio di Cesare, ma soprattutto a favore della pace, come Marco Calidio e Marco Celio Rufo, i quali ritenevano che Pompeo dovesse partire per le proprie province, in modo da eliminare ogni possibile ragione di guerra. Essi credevano che Cesare temesse che le due legioni che gli erano appena state sottratte per la guerra partica (\"legio I\" e \"XV\"), sarebbero state invece riservate proprio a Pompeo, forse per il fatto di essere state accampate vicino a Roma. Il violento intervento del console Lucio Lentulo mise per\u00f2 a tacere le richieste dei due senatori, tanto che i pi\u00f9 si associarono alla richiesta di Scipione che chiedeva:\nIl 7 gennaio, in seguito ad un ultimatum del Senato nei confronti di Cesare, in cui gli si intimava di restituire il comando militare, i tribuni della plebe favorevoli a Cesare, Antonio e Cassio Longino, fuggirono da Roma, rifugiandosi presso Cesare a Ravenna.\nNei giorni che seguirono, Pompeo radun\u00f2 il senato fuori Roma, lodandone il coraggio e la fermezza, e lo inform\u00f2 delle proprie forze militari. Si trattava di un esercito di ben dieci legioni. Il senato riunito propose allora di effettuare nuove leve in tutta Italia. Furono quindi distribuite le province a cittadini privati, due delle quali erano consolari e il resto pretorie: a Scipione tocc\u00f2 la Siria, a Lucio Domizio Enobarbo la Gallia. Tutto ci\u00f2 accadde senza che i poteri fossero stati ratificati dal popolo, al contrario si presentarono in pubblico col paludamento e, dopo aver fatto i dovuti sacrifici, i consoli lasciarono la citt\u00e0; vennero quindi disposte leve in tutta Italia; si ordinano armi e denaro dai municipi, anche sottraendolo ai templi.\nCesare, quando ebbe notizia di quello che stava accadendo a Roma, arring\u00f2 le truppe (\"adlocutio\") dicendo loro che, pur dolendosi delle offese arrecategli in ogni occasione dai suoi nemici, era dispiaciuto che l'ex-genero, Pompeo, fosse stato sviato dall'invidia nei suoi confronti, lui che l'aveva da sempre favorito. Si rammaric\u00f2 inoltre che il diritto di veto dei tribuni fosse stato soffocato dalle armi. Esorta pertanto i soldati, che per nove anni avevano militato sotto il suo comando, a difenderlo dai suoi nemici, ricordandosi delle tante battaglie vittoriose ottenute in Gallia e Germania. Fu cos\u00ec che:\nDopo aver arringato le truppe ed aver cos\u00ec ottenuto il loro benestare, Cesare part\u00ec con la \"legio XIII\" alla volta di Rimini (\"Ariminum\"). Sappiamo che nella notte dell'11 gennaio del 49 a.C. pass\u00f2 il Rubicone. Egli, forse pronunciando la famosa frase \"Alea iacta est\" attravers\u00f2 il fiume che rappresentava il confine dell'Italia romana, alla guida di una sola legione, dando cos\u00ec inizio alla Guerra civile. Gli storici non concordano su ci\u00f2 che Cesare disse nella traversata del Rubicone. Le due teorie pi\u00f9 diffuse sono \"Alea iacta est\" (\u00abIl dado \u00e8 tratto\u00bb), e \"Si getti il dado!\" (un verso del poeta greco Menandro suo commediografo preferito). Svetonio ed altri autori riportano \u00ab\"Iacta alea est\"\u00bb.\nCon il passaggio del Rubicone, Cesare aveva dichiarato ufficialmente guerra al senato (\"optimates\"), divenendo per\u00f2 nemico della \"res publica\" romana. \u00c8 altres\u00ec vero che la risposta fornita dai consoli e Pompeo, venne giudicata da Cesare un'ingiustizia:\nL'avanzata di Cesare in Italia fu talmente rapida da provocare il panico a Roma, tanto che il console Lentulo fugg\u00ec dalla capitale, dopo aver aperto l'erario pubblico (\"aerarium sanctius\") per prelevare il denaro da consegnare a Pompeo, secondo quanto era stato stabilito nel decreto del senato. L'altro console, Marcello, e la maggior parte dei magistrati lo seguirono. Gneo Pompeo invece era gi\u00e0 partito il giorno precedente per recarsi presso le due legioni ricevute da Cesare (\"legio I\" e \"XV\"), che si trovavano in Puglia nei quartieri invernali (\"hiberna\"). Numerose furono le citt\u00e0 che si arresero o aprirono le porte al proconsole delle Gallie. Corfinio fu assediata e conquistata, mentre le truppe di Domizio Enobarbo andarono ad ingrossare l'esercito del vincitore. La marcia di Cesare allora prosegu\u00ec fino a giungere a Brindisi in Apulia, dove Pompeo fu assediato per nove giorni, ma riusc\u00ec a fuggire con la flotta in Epiro.\nCesare credeva a quel punto che fosse pi\u00f9 vantaggioso raccogliere una flotta ed inseguire Pompeo via mare, prima che lo stesso potesse congiungersi con altre forze in Macedonia e Oriente. Del resto Pompeo aveva requisito tutte le navi della zona, negandogli un inseguimento immediato. Ora non gli rimaneva che attendere le navi dalle pi\u00f9 lontane coste della Gallia cisalpina, del Piceno e dallo stretto di Messina, ma questa operazione sarebbe risultata lunga e piena di difficolt\u00e0 per la stagione. Ci\u00f2 che pot\u00e9 fare invece fu di evitare che gli eserciti pompeiani si rafforzassero nelle due Spagne, dove soprattutto la \"Hispania Citerior\" era vincolata a Pompeo dagli immensi benefici ricevuti durante la guerra sertoriana, e che Gallia e Italia potessero passare dalla parte dei pompeiani.\nRientrato il 1\u00ba aprile a Roma dopo anni di assenza, si impossess\u00f2 delle ricchezze contenute nell'erario e, a una sola settimana dal ritorno, decise poi di marciare contro la Spagna (che gli accordi di Lucca avevano assegnato a Pompeo).\n\"Casus belli\".\nUna volta tornato a Roma, Cesare riun\u00ec il senato, per ricordare i torti ricevuti dai suoi avversari: \nRicord\u00f2 ai \"patres\" di aver proposto egli stesso che, sia lui che Pompeo, congedassero gli eserciti, mettendo cos\u00ec a rischio la propria carica e prestigio. Poi mise in evidenza l'accanimento dei suoi nemici nei suoi confronti, rifiutandosi di attuare ci\u00f2 che esigevano da Cesare; denunci\u00f2 inoltre l'offesa arrecata ai tribuni della plebe nel limitare i loro poteri; enumer\u00f2 infine le condizioni da lui proposte e i colloqui richiesti per trovare una soluzione pacifica ma sempre negati. Al termine di questo discorso, Cesare chiese ai senatori di assumersi il governo della repubblica e di amministrarla insieme con lui. Nel caso si fossero tirati indietro, egli non si sarebbe sottratto e l'avrebbe amministrata da solo. Concluse dicendo che si dovevano inviare ambasciatori a Pompeo per trattare.\nE sebbene il senato approvasse la proposta di inviare ambasciatori, non si riusc\u00ec a trovare chi mandare, per il timore di quanto aveva detto Pompeo in precedenza. \nDopo tre giorni di discussioni senza trovare alcuna soluzione, avendo saputo inoltre che il tribuno della plebe Lucio Metello aveva nei piani quello di tirare per le lunghe, per non perdere altro tempo, decise di partire da Roma, giungendo pochi giorni dopo nella Gallia ulteriore. Qui giunto, venne a sapere che Lucio Vibullio Rufo, da lui liberato a Corfinio, era stato inviato da Pompeo in Spagna, mentre Domizio Enobarbo era partito per occupare Marsiglia (\"Massilia\") con sette navi veloci, che aveva requisite da privati nell'isola del Giglio e nel territorio di Cosa. Aveva equipaggiato le navi con alcuni dei suoi schiavi, liberti e contadini. Lo avevano preceduto dei giovani marsigliesi di nobile famiglia, mandati in patria come ambasciatori, esortati da Pompeo, poco prima di partire da Roma, a non dimenticare i vecchi benefici che aveva concesso loro.\nFu cos\u00ec che i Marsigliesi chiusero le porte a Cesare, chiamando in aiuto gli Albici, popolazione barbara che viveva nei vicini monti (a nord-est della citt\u00e0) e che erano da lunghissimo tempo sotto la loro protezione. Decisero quindi di trasportare in citt\u00e0 pi\u00f9 frumento possibile dalle regioni vicine, organizzando anche le fabbriche d'armi in citt\u00e0 e riparando le antiche mura, le porte e la flotta. Si poteva dire che fossero pronti ad essere assediati. Cesare per\u00f2 prefer\u00ec tentare di convincerli del contrario, chiamando a s\u00e9 i quindici primati della citt\u00e0, affinch\u00e9 essi non gli dichiarino guerra. Ricorda loro di seguire l'autorevole esempio di tutta l'Italia piuttosto che obbedire alla volont\u00e0 del solo Pompeo. La risposta che fu data a Cesare fu la seguente:\nE mentre avvenivano queste discussioni, Gneo Domizio Enobarbo giunse a Marsiglia con la sua flotta, accolto dagli abitanti e messo a capo del governo della citt\u00e0. Il primo suo ordine fu quello di inviare la flotta in ogni direzione per catturare pi\u00f9 navi da carico possibili. Una volte rimorchiate in porto si provvedette a selezionare quelle scarsamente provviste di ferro, di legname e di attrezzi per armare e riparare le altre. Contemporaneamente venne raccolto in un granaio pubblico tutto il frumento disponibile, oltre a quelle merci e vettovaglie utili per resistere ad un eventuale assedio della citt\u00e0.\nL'assedio.\nAllestimento di una nuova flotta massiliota.\nCesare, \u00absdegnato da questo comportamento oltraggioso\u00bb, fece condurre tre legioni nei pressi della citt\u00e0 ed inizi\u00f2 a costruire torri e vinee pronto a cingere d'assedio la citt\u00e0. Contemporaneamente fece allestire in Arles (\"Arelate\") 12 navi da guerra. Una volta che queste ultime furono portate a termine ed armate in trenta giorni, furono condotte nei pressi di Marsiglia e affidate al comando di Decimo Bruto. Le legioni furono invece lasciate al suo \"legatus\" Gaio Trebonio, pronte ad assediare la citt\u00e0 da terra. Fatto ci\u00f2 Cesare part\u00ec per la Spagna (5 giugno).\nE mentre Cesare si recava in Spagna, i Massilioti, seguendo il consiglio di Lucio Domizio, armarono 17 navi da guerra, di cui 11 coperte. A queste furono poi aggiunti molti navigli di minor dimensioni. Su questa nuova flotta appena allestita vennero, quindi, imbarcati una grande quantit\u00e0 di arcieri e di Albici, incoraggiando questi ultimi con ricchi premi. Intanto Domizio si riservava un certo numero di navi, che furono equipaggiate con i contadini ed i pastori della zona. A questo punto la nuova flotta cos\u00ec costituita venne inviata contro quella dei cesariani, il cui comandante era Decimo Bruto e che si trovava nei pressi dell'isola di fronte a \"Massilia\".\nScontro navale al largo della citt\u00e0.\nDue volte i massilioti tentarono di forzare l'assedio navale e, nonostante la loro superiorit\u00e0 tecnica e numerica, per due volte i loro tentativi fallirono. Il primo tentativo, il 27 giugno, diede origine ad una battaglia navale poco al largo di Marsiglia, mentre il secondo, il 31 luglio, diede origine alla battaglia di Tauroento, dove i massilioti furono affiancati dalle navi pompeiane, l\u00ec condotte da Lucio Nasidio. L'assedio dei cesariani dunque teneva.\nIl primo scontro in mare si risolse, infatti, con la vittoria dei cesariani, che mantennero cos\u00ec il blocco navale della citt\u00e0. Dopo aver infatti ucciso un gran numero di Albici e di pastori, mandarono a picco alcune navi \"massiliote\", altre furono invece catturate ed altre ancora si rifugiarono nel porto di \"Massalia\". In quella giornata delle 17 navi \"massiliote\", 9 furono messe fuori combattimento: 3 erano state affondate ed 6 catturate dai cesariani.\nFuggito Lucio Domizio e con esso la speranza di rinforzi dai pompeiani, giunta ormai al limite della propria resistenza, dopo quasi 6 mesi di assedio, la citt\u00e0 si arrese ai soldati di Cesare.\nConseguenze.\nCesare fu clemente con i nemici vinti; Marsiglia mantenne la sua indipendenza, ma perse grande parte dei suoi possedimenti nell'entroterra che furono inglobati nella provincia romana della Gallia Narbonense."}
{"id": "768244", "revid": "201394", "url": "https://it.wikipedia.org/wiki?curid=768244", "title": "Alberto Magnelli", "text": "Biografia.\nMagnelli intraprese l'attivit\u00e0 pittorica nel 1907 . Sin dal 1911 ebbe contatti e fece conoscenza con i futuristi, pur senza mai aderire a tale movimento; frequent\u00f2 inoltre gli ambienti dell'avanguardia fiorentina \"Lacerba\" e \"La Voce\" stringendo rapporti di amicizia con Ardengo Soffici.\nNel 1914, durante un viaggio a Parigi con Aldo Palazzeschi, fece la conoscenza di Max Jacob, Apollinaire, Picasso, Fernand L\u00e9ger, Juan Gris, Oleksandr Archypenko e frequenta lo studio di Matisse. Dallo stesso anno la sua pittura assume uno stile sempre pi\u00f9 astratto per arrivare nel 1915 a realizzare opere completamente astratte.\nImpressionato dalla visione di blocchi di marmo nelle cave di Carrara, crea la serie delle \"Pietre\" che nel 1934 esibisce alla Galleria Pierre di Parigi, citt\u00e0 dove si trasferisce dal 1931.\nNel 1938 espone alla Galleria il Milione di Milano assieme ad Hans Arp, Domela, Vasilij Vasil'evi\u010d Kandinskij, Seligmann, Sophie Taeuber-Arp e Paule V\u00e9zelay.\nDurante la Seconda guerra mondiale Alberto Magnelli e la moglie Susi Gerson si trasferiscono a Grasse dove formano un circolo con Sonia Delaunay, Arp e Sophie Taeuber, Ferdinand Springer e Fran\u00e7ois Stahly. Durante questo soggiorno Magnelli si dedic\u00f2 completamente all'astrattismo realizzando anche i rinomati collages, esposti in numerose ed importanti mostre tematiche, nonch\u00e9 i dipinti su ardesia.\nNel 1947 viene presentato da Arp alla prima retrospettiva tenutasi presso la galleria Ren\u00e8 Drouin a Parigi.\nNel 1949 espone alla grande mostra collettiva \"Le origini dell'Arte Astratta\" tenutasi presso la Galleria Maeght di Parigi.\nNel 1954 tiene una mostra esponendo 100 opere realizzate dal 1914 al 1954 presso il Palazzo delle Belle Arti di Bruxelles, mostra che sar\u00e0 replicata anche nei Paesi Bassi l'anno seguente, e per la quale vincer\u00e0 anche il \u201cPrix de la Critique\u201d.\nNel 1955 partecipa alla Biennale di San Paolo in Brasile dove gli viene assegnato il Primo Gran Premio per la Pittura Straniera.\nNel 1957 espone i suoi collages alla Galleria Berggruen di Parigi con presentazione di L\u00e9on Degand.\nIl dipinto Conversation \u00e0 deux n. 1, realizzato nel 1956 ed esposto per un anno al Solomon Guggenheim Museum di New York, si aggiudic\u00f2 nel 1958 il premio Guggenheim per l'Italia ed and\u00f2 a confluire per acquisizione nella collezione della Galleria Nazionale d'Arte Moderna di Roma.\nNel 1986 mostra personale, dedicata esclusivamente ad una selezione di collages ed ardesie, dapprima al Museo d'Arte Moderna Centre Georges Pompidou di Parigi e successivamente al Museo della Pittura e Scultura di Grenoble.\nPartecipa alle pi\u00f9 importanti rassegne internazionali di Arte Astratta nonch\u00e9 a Biennali di Venezia, Quadriennali di Roma e Documenta di Kassel ed espone tra l'altro a Parigi, Amburgo, Berlino, Oslo, Copenaghen, Lisbona, Liegi, Londra, Dublino, Strasburgo, Innsbruck, Essen, Zurigo, Basilea, Ginevra, San Paolo del Brasile, Rio de Janeiro, Bruxelles, Eindhoven, New York, con grandi retrospettive.\nArtista di carattere internazionale \u00e8 considerato uno dei capiscuola e primi iniziatori dell'Astrattismo europeo, nonch\u00e9 pioniere dell'astrattismo in Italia assieme a Enrico Prampolini, Mauro Reggiani e Atanasio Soldati.\nStile.\nMagnelli fu un attento studioso dei Grandi Maestri toscani del Trecento e Quattrocento ed inizi\u00f2 a dipingere da autodidatta sin dal 1907 in stile postimpressionista.\nNel 1914 soggiorn\u00f2 a Parigi e nello stesso anno passa all'astrattismo per realizzare nel 1915 dipinti completamente astratti con forme geometriche che sono tra i primi esempi di questo genere di ricerca.\nNel 1918 realizza le esplosioni liriche, dipinti astratti dove emerge con vigore la forza espressiva del colore ma dove si intravedono anche figure umane. In seguito elabora una personale visione della pittura creando una corrente che lui stesso ha definito \"realismo immaginario\", dipingendo in modo rigoroso figure, paesaggi, barche ed alcune nature morte.\nNegli anni 30 torna definitivamente all'astrattismo con forme geometriche passando, dopo un viaggio a Carrara, dallo studio di masse pesanti dai volumi leggeri sospese nell'aria."}
{"id": "768247", "revid": "123380788", "url": "https://it.wikipedia.org/wiki?curid=768247", "title": "Onda orografica", "text": "In meteorologia, le onde orografiche sono onde statiche che si formano nell'atmosfera terrestre. \u00c8 uso comune riferirsi a questo fenomeno anche con il suo nome inglese, \"lee waves\".\nQueste onde si formano quando una corrente d'aria incontra un rilievo o un sollevamento termico che devia verso l'alto il flusso. Questa deviazione \u00e8 di solito invisibile a occhio nudo, ma nelle giuste condizioni atmosferiche pu\u00f2 venire evidenziata dalla formazione di nubi lenticolari.\nIl movimento verticale dell'aria causa variazioni periodiche nella velocit\u00e0 e nella direzione del flusso stesso. Normalmente, a un'onda orografica \u00e8 associata, nel versante a sottovento, la formazione di vortici turbolenti chiamati \"rotori\".\nNubi.\nSia le onde orografiche che i rotori possono essere evidenziate dalla presenza di nubi lenticolari se vi \u00e8 sufficiente umidit\u00e0 nell'atmosfera e se il guadagno di quota \u00e8 sufficiente a far raffreddare l'aria fino al punto di rugiada. \u00c8 comunque possibile la presenza di onde orografiche anche senza nubi lenticolari che ne segnalino la presenza. Le nubi lenticolari cos\u00ec formatesi non si spostano col vento, ma rimangono stazionarie sottovento all'oggetto che le ha generate.\nSpesso, a causa della loro palese forma tondeggiante e regolare, le nubi lenticolari sono scambiate per degli UFO. Fenomeni di questo genere si sono verificati negli Stati Uniti del Nord e in Corsica.\nAviazione.\nLe onde orografiche forniscono agli alianti un utile mezzo per guadagnare quota durante il volo e per volare per lunghe distanze. I record mondiali di \"volo a vela\" di distanza, velocit\u00e0 e altitudine sono stati effettuati sfruttando le onde orografiche generate dalle Alpi, dalle Ande Patagoniche o dalla Sierra Nevada. \u00c8 invece impossibile sfruttare le onde orografiche per il volo in deltaplano e parapendio, in quanto i venti sono troppo intensi e le quote raggiunte troppo alte per questi mezzi. Il Perlan Project sta cercando di dimostrare la possibilit\u00e0 di sfruttare le onde orografiche per superare la tropopausa su di un aliante senza motore, raggiungendo la stratosfera . I membri del progetto dichiarano di aver raggiunto questo obiettivo il 30 agosto 2006 in Argentina, salendo ad un'altitudine di 15,447\u00a0m (50,671\u00a0feet).\nLe condizioni che favoriscono la formazione di forti onde orografiche adatte al volo sono:\nLe turbolenze dei rotori associati alle onde orografiche possono essere pericolose per i piccoli aeromobili quali palloni aerostatici, deltaplani e parapendii. Possono essere pericolosi anche per gli aerei di linea; il fenomeno \u00e8 ritenuto responsabile di molti incidenti aerei incluso il collasso in volo di un Boeing 707 vicino al Fuji, Giappone, nel 1966, e della perdita di un motore da parte di un Boeing 747 vicino ad Anchorage, Alaska, nel 1993.\nL'aria in sollevamento all'interno dell'onda, che consente agli alianti di volare a grandi velocit\u00e0, pu\u00f2 causare forti variazioni di quota negli aerei di linea. L'aria turbolenta all'interno e intorno alle onde orografiche pu\u00f2 causare velocit\u00e0 di volo eccessive o stalli in volo.\nAltri tipi di onde atmosferiche.\nVi sono vari tipi di onde atmosferiche che si formano in differenti condizioni atmosferiche. Alcuni tipi meno conosciuti sono:"}
{"id": "768257", "revid": "599013", "url": "https://it.wikipedia.org/wiki?curid=768257", "title": "Ivans Klementjevs", "text": "Ha vinto tre medaglie olimpiche: una d'oro a e due d'argento a e , tutte nel C1\u00a01000\u00a0m. Ha vinto anche sette titoli mondiali tra il 1985 e il 1994."}
{"id": "768258", "revid": "2091899", "url": "https://it.wikipedia.org/wiki?curid=768258", "title": "Quadrilatero Marche Umbria", "text": "La Quadrilatero Marche Umbria S.p.A. \u00e8 una societ\u00e0 pubblica di progetto, senza scopo di lucro, controllata dall'ANAS, che ha lo scopo di realizzare una infrastruttura viaria integrata alla realt\u00e0 economica ed industriale del territorio umbro-marchigiano su cui insiste.\nIl progetto, gi\u00e0 in fase di realizzazione ed in gran parte realizzato, si basa su due assi viari principali paralleli tra loro: il collegamento Foligno-Civitanova Marche (strada statale, superstrada con caratteristiche autostradali) ed il collegamento Perugia-Ancona (attraverso l'ammodernamento della strada statale 76 della Val d'Esino e della strada statale 318 di Valfabbrica) che sono i due assi viari principali a cui dovranno allacciarsi collegamenti trasversali secondari, raccordi urbani alle cosiddette \"aree leader\" ed interporti, la realizzazione mediante l'apertura di 2 maxilotti dati in appalto da un contraente unico che \u00e8 la societ\u00e0 stessa. Gli altri due lati del \"quadrilatero\", preesistenti, sono costituiti, da un lato, da un tratto della strada statale 75 Centrale Umbra e, dall'altro lato, da un tratto dell'autostrada A14.\nTra la viabilit\u00e0 urbana \u00e8 prevista la realizzazione di una tangenziale sud-ovest della citt\u00e0 di Foligno (che completi, con la tangenziale est costituita da un tratto della strada statale 3 Via Flaminia, un anello viario a scorrimento veloce) con la funzione di raccordo alle varie zone e alle varie direttrici, ed una variante sud che colleghi le aree industriali della citt\u00e0 e la piastra logistica adiacente all'aeroporto, e la realizzazione di una bretella che colleghi la citt\u00e0 di Macerata con la superstrada verso Foligno, la cosiddetta intervalliva, che oltre a favorire il collegamento della citt\u00e0 svolge anche la funzione di mettere in comunicazione la valle del Potenza con quella del Chienti, oltre a un moderno collegamento per la Val di Fiastra, da Sarnano a Sforzacosta. Nonostante la nuova strada sia osteggiata da alcuni comitati ambientalisti, il progetto prevede la valorizzazione ambientale del territorio attraversato dalle arterie viarie mediante rimboschimenti e altri tipi di valorizzazione dei parchi naturali e archeologici presenti nel territorio.\nSuccessivamente alla redazione del progetto \u00e8 stato chiesto dagli enti locali l'inserimento della strada statale 3 Via Flaminia, nel tratto Foligno-Fossato di Vico.\nLa Foligno-Civitanova \u00e8 stata inaugurata, e aperta al traffico, nella sua interezza il 28 luglio 2016, stesso giorno in cui \u00e8 stato aperto il tratto umbro della Perugia-Ancona (SS318 Pianello-Casacastalda).\nAd agosto 2017 \u00e8 stata aperta al traffico la nuova carreggiata in configurazione provvisoria a doppio senso di circolazione di 7,5 km tra Fossato di Vico e Cancelli (nel tratto marchigiano della Perugia-Ancona), oltre al nuovo svincolo di Campodiegoli-Cancelli e a 2 km di nuova carreggiata (sempre a doppio senso) tra Albacina e Serra San Quirico, all'altezza dello svincolo di Valtreara-Gattuccio\ni lavori per il completamento del raddoppio della SS76 dovrebbero chiudersi entro i primi mesi del 2021"}
