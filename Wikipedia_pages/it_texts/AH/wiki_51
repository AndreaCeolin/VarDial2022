{"id": "708902", "revid": "968255", "url": "https://it.wikipedia.org/wiki?curid=708902", "title": "Angiolo Silvio Novaro", "text": "Biografia.\nNacque a Diano Marina, in provincia di Imperia, il 12 novembre del 1866. Con la famiglia si trasfer\u00ec presto a Oneglia, nella stessa provincia, per prendere posto nella ditta olearia di famiglia P. Sasso e Figli, di propriet\u00e0 della madre Paolina Sasso. \nSilvio visse appartato e in riserbo nella \"Casa Rossa\" a Oneglia, dove scrisse le sue opere.\nLe sue prime opere sono romanzi e novelle di ispirazione verista, pubblicati su riviste del tempo; si dedic\u00f2 anche alla pittura, partecipando nel 1884 all'Esposizione generale italiana di Torino. Dopo il matrimonio con Laura Butta nel 1894 e la nascita del figlio Jacopo, la sua produzione si arricch\u00ec di liriche, raccolte nel suo libro pi\u00f9 famoso \"Il cestello\", dove si trova anche una poesia dedicata alla sua bella terra Diano Marina. Nel 1894 inoltre si iscrisse alla sezione di Oneglia del Partito Socialista Italiano, in cui fu molto attivo; fu anche condannato al domicilio coatto, per pochi giorni, per un suo discorso.\nNella sua vita Angiolo ebbe amicizie molto importanti con scrittori e poeti quali Giovanni Verga, Gabriele d'Annunzio, al quale si avvicinava anche nell'aspetto, e Marino Moretti. \nDiverse sue poesie sono state musicate da compositori come Enrico Contessa, Riccardo Zandonai, Ciro Bianchi, Ernesto Berio, Franco Vittadini o Carlo Ravasenga. \nAnche suo fratello Mario fu poeta e insieme parteciparono alla rivista \"La Riviera Ligure\", diretta da Angiolo dal 1895 e successivamente dal fratello dal 1899 al 1919.\nIl 3 giugno 1916, durante la prima guerra mondiale, il figlio Jacopo mor\u00ec nella Conca di Marc\u00e9sina, in un'azione di guerra per la quale fu insignito della medaglia d'argento. Il dolore per la morte del figlio determin\u00f2 un'opera di intensa commozione: \"Il fabbro armonioso\", il suo libro pi\u00f9 noto, che fu tradotto anche in francese (\"L'harmonieux forgeron\").\n\u00c8 stato traduttore di due fortunati libri, \"L'isola del tesoro\" di Robert Louis Stevenson e \"La vita di Ges\u00f9\" di Fran\u00e7ois Mauriac, e autore di libri di lettura per le scuole elementari.\n&lt;br&gt;Il suo carteggio con Salvatore Quasimodo \u00e8 stato pubblicato dall'editore Archinto nel 1999.\nNominato Accademico d'Italia nel 1929, rimase fortemente deluso dal fascismo.\nMor\u00ec ad Oneglia il 10 marzo 1938."}
{"id": "708906", "revid": "117989028", "url": "https://it.wikipedia.org/wiki?curid=708906", "title": "Indagini preliminari", "text": "Le indagini preliminari, nell'ordinamento giuridico italiano, sono una fase del procedimento penale precedente all'eventuale processo. Previste dal codice di procedura penale italiano all'art. 326, sono coperte da segreto investigativo per gli atti compiuti durante la loro durata.\nCaratteristiche.\nDurante il loro svolgimento il pubblico ministero e la polizia giudiziaria svolgono le indagini necessarie per le determinazioni inerenti all'esercizio dell'azione penale: ne consegue che il p.m. e la polizia giudiziaria devono acquisire anche gli elementi a favore dell'indagato (art. 358 del codice di procedura penale) dato che le indagini preliminari servono esclusivamente a stabilire se ci sono i presupposti per l'esercizio dell'azione penale.\nIl valore probatorio.\nContrariamente a quanto avveniva prima della riforma, oggi gli atti compiuti nel corso delle indagini preliminari non hanno valore probatorio in dibattimento, salvo gli atti irripetibili (e semprech\u00e9 l'irripetibilit\u00e0 fosse imprevedibile) e gli atti compiuti in sede di incidente probatorio: nel nuovo sistema, infatti, si \u00e8 dato risalto al principio del contraddittorio. Nelle indagini preliminari infatti si acquisiscono unicamente elementi di prova al solo fine di valutare l'esercizio o meno dell'azione penale.\nUna grave criticit\u00e0 si lega alla riforma introdotta nel 1999, che ha reso irrilevante il consenso del PM rispetto alla richiesta di giudizio abbreviato formulata dall'imputato. Il sistema processuale introdotto nel 1988, mirando a concentrare i termini di durata della fase investigativa, aveva abbandonato il principio di tendenziale completezza delle indagini preliminari sotteso al codice previgente: nel nuovo sistema, il pubblico ministero non \u00e8 chiamato ad estendere la propria cognizione su ogni circostanza astrattamente rilevante, dal momento che, ai fini dell'esercizio dell'azione penale, deve pi\u00f9 semplicemente disporre di elementi idonei a sostenere l'accusa in giudizio (art. 125 disp. att.). In questo contesto normativo si inquadrava la prerogativa del PM di opporsi alla richiesta di giudizio abbreviato da parte dell'imputato. La riforma del 1999, invece, rendendo il consenso del PM irrilevante, ha comportato una metamorfosi dell'originario modello processuale: il titolare dell'accusa, dovendosi prefigurare una possibile richiesta di giudizio abbreviato, tender\u00e0 ad espletare le indagini in misura fondamentalmente esaustiva. L'obiettivo di circoscrivere tempi e contenuti della fase investigativa (in funzione del quale il momento di formazione della prova \u00e8 stato rinviato alla fase dibattimentale e gli atti investigativi sono stati privati di qualsiasi efficacia probatoria), \u00e8 stato cos\u00ec vanificato; inoltre, i termini di durata massima delle indagini preliminari non sono stati rivisti.\nNel fascicolo per il dibattimento confluiscono - e quindi rilevano ai fini della prova - gli atti assunti con l'incidente probatorio e gli atti irripetibili compiuti dall'accusa e dalla difesa - accertamenti tecnici irripetibili, risultati di intercettazioni telefoniche e ambientali, risultati di perquisizioni, ispezioni, sequestri nonch\u00e9 risultati di eventuali mezzi di ricerca delle prova atipici come gli appostamenti. Tutti gli altri atti compiuti nelle indagini preliminari (ma anche nell'udienza preliminare) che non hanno la caratteristica dell'irripetibilit\u00e0 confluiscono nel fascicolo delle parti e quindi - almeno per il momento - non assumono alcun valore probatorio.\nL'attivit\u00e0 dell'indagine.\nLe attivit\u00e0 che pu\u00f2 compiere il pubblico ministero sono disciplinate dagli artt. 358 e segg. \nIl pubblico ministero pu\u00f2 procedere al compimento di accertamenti tecnici irripetibili secondo la disciplina posta dall'art. 360 c.p.p. In quanto parte del processo, pu\u00f2 nominare un numero di consulenti tecnici non superiore al numero dei periti, ove sia in corso una perizia, oppure, qualora nessuna perizia sia in corso, un numero di consulenti tecnici non superiore a due. \nI difensori e gli eventuali consulenti tecnici hanno diritto ad assistere al conferimento dell'incarico al perito nominato dal giudice e partecipare alle operazioni formulando osservazioni e pareri cui deve esser fatta menzione nel verbale. La difesa dell'indagato pu\u00f2 chiedere - prima del conferimento dell'incarico - che si proceda attraverso l'incidente probatorio. In questo caso il PM potr\u00e0 procedere negli accertamenti tecnici solo se un loro rinvio comporti che questi non possano essere pi\u00f9 utilmente compiuti. Se questa condizione non \u00e8 rispettata e il PM procede comunque al compimento degli accertamenti, questi sono inutilizzabili.\nDurata e proroga.\nSecondo l'art. 405 la durata delle indagini preliminari \u00e8 di sei mesi dall'iscrizione del nome della persona alla quale il reato \u00e8 attribuito nel registro della notizia di reato, salvo che non si proceda per uno dei delitti indicati nell'art. 407, comma 2 lettera a), per cui la durata \u00e8 di un anno.\nTuttavia il PM, \"ex\" art. 406 pu\u00f2 chiedere al Giudice per le indagini preliminari (GIP) una proroga, per giusta causa, non eccedente altri sei mesi. Possono essere richieste anche altre proroghe per particolare complessit\u00e0 delle indagini o per l'oggettiva impossibilit\u00e0 di concludere entro il termine prorogato, sempre non eccedenti i sei mesi. La proroga \u00e8 accordata dal giudice prima della scadenza del termine e notificata all'indagato e alla persona offesa che ha fatto richiesta di essere informata. Il giudice deve fare lo stesso procedimento nel caso non ritenga di accordare la proroga fissando l'udienza in camera di consiglio. La durata massima delle indagini non pu\u00f2 comunque superare i diciotto mesi o i due anni nel caso dei delitti \"ex\" art. 407, comma 2.\nAvviso di conclusione.\nL'avviso di conclusione delle indagini dev'essere notificato prima della scadenza del termine per le indagini, e deve contenere la sommaria enunciazione del fatto per il quale si procede, indicando le norme di legge che si assumono violate, dalla data e dal luogo del fatto. Vi dev'essere inoltre l'avvertimento che sia l'indagato sia il suo difensore hanno la piena facolt\u00e0 di prendere visione del fascicolo delle indagini, depositato presso la segreteria del pubblico ministero.\nL'indagato \u00e8 avvertito che entro venti giorni pu\u00f2 presentare memorie, produrre documenti, depositare documentazione relativa a investigazioni del difensore, pu\u00f2 chiedere il compimento di atti di indagine al pubblico ministero, e pu\u00f2 presentarsi per richiedere di essere interrogato.\nIl pubblico ministero non ha l'obbligo di adempiere alle richieste dell'indagato, eccetto nel caso in cui quest'ultimo richieda di essere sottoposto a interrogatorio, ci\u00f2 a pena di nullit\u00e0.\nIl ruolo della polizia giudiziaria.\nLa polizia giudiziaria, pu\u00f2 avviare proprie indagini autonomamente e assicurare la cessazione del reato oltre che acquisire gli elementi necessari, ma deve darne avviso senza ritardo al pubblici ministero. Una volta intervenuto il PM, deve compiere le attivit\u00e0 da questo delegate, anche di propria iniziativa.\nPu\u00f2 inoltre compiere degli arresti, solo per\u00f2 in caso di flagranza di reato, nonch\u00e9 disporre di fermo esclusivamente in determinati casi previsti dalla legge.\nDiritti dell'indagato.\nL'indagato ha diritto di essere informato a sua richiesta se \u00e8 instaurato un procedimento penale a suo carico. Il pubblico ministero pu\u00f2 tuttavia disporre la secretazione delle indagini per un periodo non superiore ai 3 mesi se si tratta di reati comuni; per i reati di maggiore allarme sociale invece c'\u00e8 la possibilit\u00e0 che non vengano mai fornite informazioni all'indagato col fine di evitare un pregiudizio.\nSecondo il disposto dell'art. 369 c.p.p. l'indagato ha diritto a ricevere l'avviso di garanzia solo quando deve essere compiuto un atto (\"atto garantito\") al quale ha diritto di partecipare il suo difensore. Negli altri casi, la persona verr\u00e0 a conoscenza della sua qualifica di indagato solo qualora il PM, esercitando l'azione penale, invii avviso di conclusione delle indagini ai sensi dell'art. 415-bis del c.p.p. L'avviso deve essere necessariamente notificato all'indagato in due ipotesi:\nIn tali casi, la notificazione dell'avviso \u00e8 prevista a pena di nullit\u00e0: in caso di mancata notifica, cio\u00e8, la richiesta di rinvio a giudizio e la citazione diretta a giudizio sono nulli.\nPer converso, l'indagato non verr\u00e0 a conoscenza dell'esistenza di un procedimento a suo carico e, dunque, si trover\u00e0 de plano imputato, qualora il PM richieda al GIP l'emissione di un decreto penale di condanna (il PM pu\u00f2 richiedere l'emissione di tale provvedimento qualora ritenga che debba applicarsi soltanto una pena pecuniaria, anche in sostituzione di una pena detentiva): in tal caso, la persona nei cui confronti si sono svolte le indagini avr\u00e0 conoscenza dell'apertura di un procedimento penale a suo carico solo a seguito della notifica del decreto penale di condanna eventualmente emesso dal GIP. Fu infatti dichiarata inammissibile la questione di costituzionalit\u00e0, a suo tempo sollevata, inerente alla mancata previsione a pena di nullit\u00e0 della notifica dell'avviso ex 415-bis allorch\u00e9 il PM eserciti l'azione penale mediante richiesta al GIP di emissione di decreto penale di condanna: la strategia difensiva della persona nei cui confronti tale provvedimento \u00e8 emesso viene cos\u00ec condizionata da una scelta discrezionale della pubblica accusa, poich\u00e9 il destinatario del decreto penale pu\u00f2 presentare le sue difese soltanto proponendo opposizione e, pertanto, pu\u00f2 evidenziare elementi a suo discarico non gi\u00e0 prima dell'apertura di un processo penale, ma all'interno del processo che si apre con l'opposizione.\nL'avviso di conclusione delle indagini \u00e8 notificato all'indagato e al suo difensore (eventualmente nominato d'ufficio) e contiene:\nEntro il termine di 20 giorni dalla notifica dell'avviso, l'indagato pu\u00f2:\nDurante alcuni atti l'avvocato difensore ha il diritto di assistere e di essere avvertito, come l'interrogatorio, l'ispezione e il confronto; in caso di perquisizione e sequestro pu\u00f2 assistere senza avvertimento. Il difensore pu\u00f2 anche consultare entro 5 giorni dalla loro pubblicazione i documenti relativi a tali atti, che devono essere depositati dal PM entro 3 giorni dal compimento dell'atto stesso in cancelleria, ed estrarne copia."}
{"id": "708907", "revid": "73997", "url": "https://it.wikipedia.org/wiki?curid=708907", "title": "Nu-Metal", "text": ""}
{"id": "708912", "revid": "2146488", "url": "https://it.wikipedia.org/wiki?curid=708912", "title": "Otto e mezzo (programma televisivo)", "text": "Otto e mezzo \u00e8 un programma televisivo di approfondimento giornalistico in onda su LA7 dal 18 marzo 2002 nella fascia access prime time.\nStoria.\n\"Otto e mezzo\" nacque come evoluzione del programma televisivo \"Diario di guerra\", trasmesso in seconda serata su LA7 dall'8 ottobre 2001, all'indomani dei bombardamenti statunitensi sull'Afghanistan e in pieno della discussione sulla presunta lotta tra Oriente e Occidente, al 15 marzo 2002 e condotto da Paolo Argentini (con Giuliano Ferrara e Gad Lerner).\n\"Otto e mezzo\" si propone come un approfondimento su politica e societ\u00e0. In ogni puntata, agli ospiti vengono sottoposte diverse domande su argomenti di attualit\u00e0, di cultura, di economia, di etica e sulle principali notizie del giorno.\nIl format stesso, fino al termine della stagione 2007-2008, proponeva i due conduttori entrambi dichiaratamente schierati: Giuliano Ferrara ha incarnato nella trasmissione fin dalla fondazione l'uomo del centrodestra, quale collaboratore di Silvio Berlusconi e direttore de Il Foglio. \u00c8 cambiato molte volte invece il conduttore \"rappresentante\" del centrosinistra, nel cui ruolo si sono succeduti Gad Lerner, Luca Sofri, Barbara Palombelli e Ritanna Armeni, quest'ultima co-conduttrice con Ferrara per maggior tempo, dal settembre 2004 al febbraio 2008.\nLanfranco Pace, noto ai pi\u00f9 per \"Il Punto\", scheda introduttiva all'argomento del giorno trasmessa internamente alla trasmissione, pass\u00f2 alla co-conduzione con la Armeni al momento dell'abbandono di Ferrara.\nDal 2008 conduce Lilli Gruber, co-autrice con Paolo Pagliaro, tornando a fare la giornalista dopo un mandato al Parlamento europeo, per una stagione con Federico Guiglia, nelle successive da sola. Con l'arrivo della Gruber, il format vira verso l'intervista classica con gli ospiti in studio o in collegamento.\nDal 2008 la sigla della trasmissione \u00e8 \"Rebellion (Lies)\" degli Arcade Fire.\nNel 2012 \"Otto e mezzo\" \u00e8 uno dei pochi programmi televisivi di LA7 a non venire cancellato dall'amministratore delegato Marco Ghigliani.\nDal 22 aprile 2013 \"Otto e mezzo\" si scontra con l'edizione quotidiana di \"Quinta Colonna\" su Rete 4. Il programma riesce a battere costantemente la trasmissione di Paolo Del Debbio, che il 6 dicembre 2013 abbandona la fascia dell'access prime time.\nDa settembre 2013 il programma va in onda anche il sabato, con il titolo \"Otto e mezzo Sabato\".\nDal 22 settembre 2014, a causa dei problemi di salute di Gruber, la conduzione passa momentaneamente in mano a Giovanni Floris. Gruber torna a condurre il programma il 27 ottobre 2014. Floris sostituisce Gruber anche per due puntate della diciottesima edizione.\nA partire dal 10 marzo 2020, La7 pubblica le puntate di \"Otto e mezzo\" in formato podcast sul proprio sito web e sulle principali piattaforme di streaming audio.\nDall'edizione 2021/2022 la trasmissione viene trasmessa dal luned\u00ec al venerd\u00ec perdendo cos\u00ec l'appuntamento del sabato che viene occupato invece da \"In onda\".\nEdizioni.\n\"Otto e mezzo Estate\".\nPrima della decima edizione (la prima ad includere il mese di giugno mantenendo la stessa conduzione), vennero trasmesse due edizioni estive del programma denominate \"Otto e mezzo Estate\". Durante la prima edizione ci fu una pausa dal 3 al 28 agosto 2007.\nAscolti.\nLa puntata pi\u00f9 vista di sempre in termini di telespettatori risulta essere quella del 10 gennaio 2013 con spettatori e uno share del 9,91%.\nLa puntata pi\u00f9 vista di sempre in termini di share risulta essere invece quella del 12 giugno 2018 con spettatori e uno share del 11,1%. Di seguito i dati auditel medi delle prime diciotto edizioni di \"Otto e mezzo\":"}
{"id": "708913", "revid": "599013", "url": "https://it.wikipedia.org/wiki?curid=708913", "title": "Ffv", "text": ""}
{"id": "708915", "revid": "1745361", "url": "https://it.wikipedia.org/wiki?curid=708915", "title": "Rodo", "text": "Rodo (), o Rode \u00e8 un personaggio della mitologia greca, ed \u00e8 la ninfa eponima dell'isola di Rodi.\nGenealogia.\nFiglia di Poseidone e di Afrodite oppure Anfitrite od anche Alia.\nSpos\u00f2 Elio e divenne madre degli Eliadi (Cercafo, Tenage, Acti, Triopa, Candalo, Ochimo e Macareo) e di Elettrione.\nUno scolio a Pindaro chiama Fetonte il pi\u00f9 giovane degli Eliadi e dice \"quello che gli abitanti di Rodi chiamano Tenage\" che, stando alle metamorfosi di Ovidio corrisponderebbe a colui che guida il carro del dio Sole (Helios).\nMitologia.\nQuando gli dei si spartirono ogni luogo della terra, Helios (che splendeva in cielo) non ricevette nulla e l'isola di Rodi era ancora coperta dalle onde del mare ma in un momento l'isola di Rodi si lev\u00f2 dal mare e cos\u00ec, con il consenso di Zeus, ne prese possesso dalla ninfa dell'isola divenne padre di sette figli."}
{"id": "708919", "revid": "2193992", "url": "https://it.wikipedia.org/wiki?curid=708919", "title": "Lasse Hallstr\u00f6m", "text": "Biografia.\nFiglio di un dentista e della scrittrice e sceneggiatrice Karin Lyberg, Hallstr\u00f6m cresce in una famiglia dell'alta borghesia svedese, tanto \u00e8 vero che suo nonno materno era Ernst Lyberg, ministro delle finanze svedese e capo del partito liberale negli anni '20 e '30. Tra i suoi primi lavori \u00e8 da ricordare anche la direzione di quasi tutti i videoclip degli ABBA, gruppo musicale pop svedese, e dei successori The Ark. La sua prima candidatura agli Oscar avviene con \"La mia vita a quattro zampe\" nel 1988 mentre la seconda la ottiene \"Le regole della casa del sidro\". Nel 2012 dirige il film \"L'ipnotista\", tratto dal best seller omonimo dello scrittore svedese Lars Kepler.\nVita privata.\nDalla prima moglie Malou, con cui \u00e8 stato sposato dal 1974 al 1981 ha avuto un figlio, Johan (1976). \u00c8 sposato dal 1994 con l'attrice Lena Olin da cui ha avuto una figlia, Tora (1995). \u00c8 vegano."}
{"id": "708920", "revid": "1305772", "url": "https://it.wikipedia.org/wiki?curid=708920", "title": "Bulls", "text": "Il termine Bulls pu\u00f2 indicare:\nSport.\nVarie squadre sportive di Paesi anglofoni, tra cui:"}
{"id": "708923", "revid": "5696308", "url": "https://it.wikipedia.org/wiki?curid=708923", "title": "Endlosung", "text": ""}
{"id": "708925", "revid": "22475", "url": "https://it.wikipedia.org/wiki?curid=708925", "title": "50 migliori giocatori della NBA", "text": ""}
{"id": "708927", "revid": "380654", "url": "https://it.wikipedia.org/wiki?curid=708927", "title": "WWE Wreckless Intent", "text": "WWE Wreckless Intent \u00e8 un album prodotto dalla WWE nel 2006 e che contiene le musiche d'entrata dei maggiori wrestler della federazione di quel periodo.\nTutte le tracce sono state scritte dal compositore Jim Johnston."}
{"id": "708928", "revid": "73997", "url": "https://it.wikipedia.org/wiki?curid=708928", "title": "Wreckless Intent", "text": ""}
{"id": "708932", "revid": "827882", "url": "https://it.wikipedia.org/wiki?curid=708932", "title": "Prodotti PGI e PDO britannici", "text": "Elenco dei prodotti PGI (Protected Geographical Indication - Indicazione Geografica Protetta) e PDO (Protected Designation of Origin - Denominazione d'Origine Protetta) britannici."}
{"id": "708933", "revid": "729019", "url": "https://it.wikipedia.org/wiki?curid=708933", "title": "Castello di Scena", "text": "Il castello di Scena (in tedesco Schloss Schenna o Burg Schenna) \u00e8 un castello eretto nell'anno 1350 nell'omonimo paese vicino a Merano, in Alto Adige. Nel 1363 il nobile Petermann von Schenna fu infeudato dagli Asburgo anche con il castello Reineck in val Sarentino.\nAll'interno del castello nelle sale rinascimentali si trova una collezione di armi antiche. I vasti saloni sono tutti arredati con stufe del diciassettesimo secolo e una raccolta di quadri e ritratti, una pregevole raccolta di Andreas Hofer.\nFu acquistato nel 1844 dall'arciduca Giovanni d'Asburgo-Lorena. Non lontano dal castello, suo figlio fece erigere nel 1869 il mausoleo della sua famiglia, ancora oggi presente. Ancora oggi il castello permane di propriet\u00e0 dei suoi successori, i Conti di Merano (\"Grafen von Meran-Spiegelfeld\"). Si effettuano visite guidate con ingresso a pagamento."}
{"id": "708939", "revid": "110157", "url": "https://it.wikipedia.org/wiki?curid=708939", "title": "Cantone di Audun-le-Roman", "text": "Il Cantone di Audun-le-Roman era una divisione amministrativa dell'Arrondissement di Briey.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "708942", "revid": "466539", "url": "https://it.wikipedia.org/wiki?curid=708942", "title": "Paul Haggis", "text": "Ha vinto nel 2006 il Premio Oscar per la miglior sceneggiatura originale del film \"Crash - Contatto fisico\" e per lo stesso film ha ricevuto la candidatura all'Oscar per il miglior regista e ha vinto il David di Donatello per il miglior film straniero.\nBiografia.\nNato a London, in Ontario, ultimo figlio di Maria Yvonne (nata Metcalf) ed Edward H. Haggis, Paul inizia il suo percorso scolastico frequentando la \"St.Thomas More Elementary School\" e, in seguito, precocemente ispirato dall'opera di registi quali Alfred Hitchcock e Jean-Luc Godard, decide di continuare gli studi secondari presso la scuola d'arte \"H.B. Beal\". Terminata la scuola si trasferisce in Inghilterra con l'intento di diventare un fotografo di moda, per poi fare invece nuovamente ritorno in Canada con l'intenzione di proseguire gli studi universitari in cinematografia presso il \"Fanshawe College\".\nAll'et\u00e0 di 19 anni, Haggis inizia a sperimentare la sua passione per la scrittura creativa, attraverso la stesura di alcune commedie per il \"Gallery Theatre\", il locale teatro di propriet\u00e0 dei suoi genitori. Nel 1975, ottenuta la laurea in cinematografia, all'et\u00e0 di 22 anni Paul decide di trasferirsi a Los Angeles per tentare la fortuna a Hollywood, lavorando durante il giorno e, nel tempo libero, continuando a studiare e a scrivere per il cinema e la tv.\nIl suo primo vero lavoro di scrittura televisiva arriva tramite Jack Humphrey, produttore televisivo canadese, che gli chiede di scrivere il pilota (e in seguito anche altri dieci episodi) per una sitcom prodotta dalla CBC dal titolo \"Hangin In\". Da quel momento in poi, Haggis inizia a lavorare stabilmente per la tv firmando la sceneggiatura di vari episodi per famose serie televisive (lavoro che continuer\u00e0 per oltre due decenni e che lo vedr\u00e0 impegnarsi anche come regista e produttore) come \"Love Boat\" (1981), \"Il mio amico Arnold\" (1982-1983), \"Giorno per giorno\" (1983-1984), \"L\u2019albero delle mele\" (1982-1986), \"The Tracey Ullman Show\" (1987), In famiglia e con gli amici (1987-1988), \"Walker Texas Ranger\" (1993-2001), \"Due South - Due poliziotti a Chicago\" (1994-1999), \"L.A. Law - Avvocati a Los Angeles\" (1994), \"EZ Streets\" (1996), \"In tribunale con Lynn\" (1999-2001), \"The Black Donnellys\" (2007) ed altri ancora.\nDopo un lunghissimo percorso nell'ambito televisivo, nel 1993, Haggis debutta finalmente nel cinema firmando la sceneggiatura e la regia del film \"Red Hot\", un dramma adolescenziale ambientato a met\u00e0 degli anni cinquanta, nella Russia comunista. Dopo quel debutto, Haggis, pur continuando il suo lavoro televisivo, dovr\u00e0 attendere anni per scrivere un altro film: \u00e8 il 2004, infatti, quando d\u00e0 vita alla sceneggiatura \"di Million Dollar Baby,\" la struggente storia della pugile Maggie Fitzgerald, tratta da una serie di racconti di F.X. Toole, dal titolo \"Lo sfidante\". Il film, che vedr\u00e0 alla regia Clint Eastwood e gli attori Hilary Swank e Morgan Freeman come interpreti principali, segna la svolta decisiva nella carriera di Paul Haggis che riceve una delle sette nomination (per la miglior sceneggiatura non originale) assegnate alla pellicola ai premi Oscar 2005.\nDopo il successo di \"Million Dollar Baby\", nel 2005 Haggis firma sceneggiatura, regia e produzione di \"Crash - Contatto Fisico\", dramma corale che affronta le diverse sfaccettature del rapporto umano e che vede tra gli interpreti Sandra Bullock, Don Cheadle, Matt Dillon, Brendan Fraser e Ryan Phillippe. Il film, che riceve entusiastiche recensioni sin dalla sua anteprima al Toronto International Film Festival, permette ad Haggis di trionfare alla notte degli Oscar 2006, ottenendo ben sei candidature e aggiudicandosi tre statuette per il miglior film, la migliore sceneggiatura originale ed il miglior montaggio. Nel 2006 Haggis realizza la sceneggiatura di \"The Last Kiss,\" remake americano de L\u2019ultimo bacio di Gabriele Muccino e di Casino Royale, ventunesimo film della serie cinematografica di 007, saga di cui firmer\u00e0 la sceneggiatura anche del seguente capitolo, \"Quantum of Solace\" (2008).\nSempre nel 2006 Haggis rinnova il suo solido rapporto di lavoro con il regista Clint Eastwood con cui collabora allo sviluppo del soggetto del film Lettere da Iwo Jima e alla sceneggiatura di Flags of Our Fathers, pellicole drammatiche sul tema della seconda guerra mondiale. Nel 2007 torna alla regia con il film Nella valle di Elah, pellicola di cui cura anche soggetto, sceneggiatura e produzione. Ispirato da un articolo di Playboy, il film \u00e8 un crime-dramma su un ex poliziotto militare (Tommy Lee Jones) e della sua collaborazione con un detective (Charlize Theron), alla ricerca del figlio, un soldato scomparso dopo il ritorno dal servizio attivo Iraq.\nNel 2011 Haggis dirige un cast stellare (Russell Crowe, Olivia Wilde, Jonathan Tucker, il rapper RZA, Brian Dennehy e Liam Neeson) nel film \"The Next Three Days\", remake del thriller francese \"Pour elle\" di Fred Cavay\u00e9, del quale \u00e8 anche sceneggiatore e produttore. Due anni dopo realizza sceneggiatura e regia di \"Third Person\"\",\" pellicola presentata in anteprima mondiale il 9 settembre 2013 al Toronto International Film Festival: un film corale, girato tra Roma, Parigi, New York e Taranto, interpretato da Liam Neeson, Olivia Wilde, Adrien Brody, e James Franco, in cui si incrociano tre storie d'amore, passione, e tradimento.\nVita privata.\nHaggis vive attualmente a New York.\nDal 1977 al 1997 \u00e8 stato sposato con Diane Christine Gettas da cui ha avuto tre figli: Alissa Sullivan, Lauren Kilvington e Katy Elizabeth. Divorziato dalla prima moglie, nel 1997 si \u00e8 risposato con l'attrice Deborah Rennard, da cui ha avuto un altro figlio: James. Nel 2012 ha divorziato anche dalla sua seconda moglie.\nNel 2009 ha fondato la \"Artists for Peace and Justice,\" un'organizzazione no-profit che incoraggia la pace e la giustizia sociale e affronta i problemi della povert\u00e0 e del suffragio in tutto il mondo.\nIn un'intervista con il giornalista Dan Rather, Haggis ha professato il suo ateismo.\nScientology.\nDopo aver mantenuto per 35 anni la sua appartenenza attiva nella Chiesa di Scientology, nel mese di ottobre del 2009, Haggis ha ufficialmente abbandonato l'organizzazione in reazione alle dichiarazioni fatte da Scientology a sostegno della Proposition 8, l'iniziativa elettorale che ha vietato il matrimonio omosessuale in California. A queste motivazioni la stampa aggiunge che hanno contribuito alla scelta anche le pressioni di Scientology alla moglie di Haggis di disconnettere (interrompere ogni relazione) con i propri genitori rei di aver violato alcuni dei dogmi del gruppo."}
{"id": "708943", "revid": "767487", "url": "https://it.wikipedia.org/wiki?curid=708943", "title": "Punkreas Live", "text": "Punkreas Live \u00e8 il primo album live del gruppo punk italiano Punkreas, pubblicato il 26 maggio 2006 da Discopi\u00f9 e registrato durante il tour invernale del 2005 in Italia. Ne \u00e8 stata pubblicata anche una versione in DVD su Universal."}
{"id": "708953", "revid": "287204", "url": "https://it.wikipedia.org/wiki?curid=708953", "title": "Bennett Miller", "text": "Riconoscimenti.\nPremio Oscar\nFestival di Cannes\nGotham Independent Film Awards\nHollywood Film Awards\nIndependent Spirit Awards\nSatellite Award"}
{"id": "708958", "revid": "1305887", "url": "https://it.wikipedia.org/wiki?curid=708958", "title": "Recoaro", "text": "Con il nome di Recoaro si possono indicare tre localit\u00e0:"}
{"id": "708961", "revid": "599013", "url": "https://it.wikipedia.org/wiki?curid=708961", "title": "Castello di Castelbello", "text": "Il castello di Castelbello (talora semplicemente Castelbello, in tedesco: \"Schloss Kastelbell\"), \u00e8 un castello che sorge nel comune di Castelbello-Ciardes, in val Venosta.\nStoria.\nLe prime tracce documentate del castello risalgono al 1238. Fu eretto dai signori von Montalban, vassalli dei conti di Tirolo, ai quali il castello pass\u00f2 dopo il 1200.\nSuccessivamente, dal 1300 circa, il castello fu sede giudiziaria. In seguito ad alcuni scambi di propriet\u00e0, nel 1531 divenne di propriet\u00e0 dei conti von Hendl, che ristrutturarono il castello e lo allargarono in alcune parti, conferendogli l'aspetto attuale.\nNel periodo tra il 1813 e il 1824, il castello fu colpito da numerosi incendi che lo distrussero. Solo una parte, adibita ad abitazione, fu ricostruita dai proprietari, il resto venne lasciato allo stato di rudere.\nFinalmente, dopo anni di lotte legali con il conte von Hendl, nel 1956 lo Stato italiano acquist\u00f2 il castello per una somma pari a 31.068 lire.\nDopo alcuni iniziali restauri negli anni '60, un risanamento completo fu terminato nel 1995.\nNel 1999 il castello fu dato in concessione al comune che, a sua volta, ne ha affidato la gestione a una cooperativa.\nOggi il castello \u00e8 aperto al pubblico e usato per mostre e concerti.\nDa visitare.\nLa corte interna presenta una pianta molto stretta ed \u00e8 caratterizzata da un arco a tutto sesto ribassato che collega, attraverso un passaggio con copertura in legno, posto al di sopra, le due parti del Castello.\nLa cappella, posta al primo piano dell\u2019ala nord, \u00e8 stata realizzata nel XIV secolo cos\u00ec come ci\u00f2 che resta degli affreschi, presenta una semplice struttura architettonica con torretta e bifora su pianta rettangolare. Nell\u2019abside \u00e8 raffigurata l\u2019Annunciazione, nella volta Cristo benedicente circondato dai simboli dei quattro Evangelisti insieme allo stemma del Tirolo e della famiglia Hendl. Sulla parete posteriore \u00e8 rappresentato Dio che sorregge la croce e in basso Ges\u00f9 crocifisso, questa rappresentazione, usualmente, prevede la presenza della Colomba dello Spirito Santo tra le due figure per rappresentare la Trinit\u00e0, in questo affresco, invece, si pu\u00f2 osservare la presenza inconsueta tra le due figure di Maria con il Bambino. Sulle pareti laterali sono rappresentati Apostoli e Santi. Nel 2001 \u00e8 stato realizzato un restauro degli affreschi dell\u2019abside e delle pareti laterali.\nLa vecchia cucina (\"Alte Kuchl\") nella zona meridionale del castello, il cortile interno, e soprattutto la mostra \"Via Claudia Augusta\", la principale strada romana che attraversava la val Venosta."}
{"id": "708964", "revid": "767487", "url": "https://it.wikipedia.org/wiki?curid=708964", "title": "Antaeus", "text": "Gli Antaeus sono una band black metal francese."}
{"id": "708965", "revid": "1745361", "url": "https://it.wikipedia.org/wiki?curid=708965", "title": "Robigus", "text": "Robigo (latino \"Robigus\") \u00e8 il dio romano della ruggine del grano, in onore del quale si compivano sacrifici lungo i campi coltivati, perch\u00e9 questi non fossero colpiti dalla malattia.\nCaratteristiche.\nQuesta divinit\u00e0 venne percepita come maschile dagli autori pi\u00f9 antichi (Varrone, Verrio Flacco e il suo epitomatore Festo) che parlano di un dio \"Robigus\", mentre in et\u00e0 imperiale fu percepito come una dea, in quanto autori come Ovidio e Columella e i cristiani Tertulliano, Lattanzio e Agostino parlano di una dea \"Robigo\" (\"Robigine\"). Probabilmente il cambiamento avvenne per far corrispondere il genere della divinit\u00e0 con quello del nome comune \"robigo\" che in latino \u00e8 femminile e indica la ruggine.\nFestivit\u00e0.\nLa sua festivit\u00e0, denominata \"Robigalia\", si svolgeva il 25 aprile, nel periodo in cui le spighe del grano cominciano a formarsi. "}
{"id": "708970", "revid": "123393555", "url": "https://it.wikipedia.org/wiki?curid=708970", "title": "Il grande intrigo", "text": "Il grande intrigo \u00e8 un libro di Davide Giacalone, giornalista economico di Libero, con Vittorio Feltri e Renato Brunetta del 2006. "}
{"id": "708971", "revid": "1745361", "url": "https://it.wikipedia.org/wiki?curid=708971", "title": "Curtis Hanson", "text": "Carriera cinematografica.\nDopo aver esordito alla regia negli anni settanta, raggiunse il successo di pubblico e critica con \"La mano sulla culla\" (1992), con Rebecca De Mornay, e \"The River Wild - Il fiume della paura\" (1994), con Meryl Streep e Kevin Bacon.\nIl suo film di maggior successo \u00e8 \"L.A. Confidential\" (1997), che fu candidato a nove premi Oscar. Hanson ottenne personalmente tre candidature: una per il miglior film, una come miglior regista e la terza per la miglior sceneggiatura non originale, vincendo proprio in quest'ultima categoria. \nIn seguito diresse film come \"Wonder Boys\" (2000), con Michael Douglas, e \"8 Mile\" (2002), con Eminem (che vinsero entrambi l'Oscar per la miglior canzone), e la commedia romantica \"In Her Shoes - Se fossi lei\" (2005), con Cameron Diaz.\nEra compagno della produttrice Rebecca Yeldham, da cui ebbe un figlio nel 2004.\nRitiratosi nel 2012 dopo che gli era stata diagnosticata la malattia di Alzheimer, mor\u00ec il 20 settembre 2016 all'et\u00e0 di 71 anni."}
{"id": "708972", "revid": "90227", "url": "https://it.wikipedia.org/wiki?curid=708972", "title": "Il grande intrigo, come \u00e8 stato svenduto il patrimonio degli italiani", "text": ""}
{"id": "708975", "revid": "90227", "url": "https://it.wikipedia.org/wiki?curid=708975", "title": "Il grande intrigo; come \u00e8 stato svenduto il patrimonio degli italiani", "text": ""}
{"id": "708976", "revid": "122426601", "url": "https://it.wikipedia.org/wiki?curid=708976", "title": "Dmitrij Trofimovi\u010d \u0160epilov", "text": " \n\u0160epilov era considerato uno dei fedelissimi di Nikita Chru\u0161\u010d\u0451v e fu parte attiva nella politica di apertura verso Occidente da questi praticata.\nFu destituito ed escluso da Politburo il 29 luglio 1957 in seguito ad un tentativo di colpo di Stato contro Chru\u0161\u010d\u0451v. Suo successore come ministro degli Esteri divenne il suo vice, Andrej Gromyko."}
{"id": "708978", "revid": "1632387", "url": "https://it.wikipedia.org/wiki?curid=708978", "title": "Antimatter", "text": "Gli Antimatter sono un gruppo musicale irlandese/britannico formata nel 1998 da Duncan Patterson (precedente bassista e compositore degli Anathema) e dal cantante Mick Moss.\nStoria del gruppo.\nLa band registra nel 1999 una demo ma questa non ha molta fortuna, tanto che furono necessari quasi due anni perch\u00e9 si presentasse la prima etichetta, la Icon records. Con questa registrano e debuttano con l'album \"Saviour\". Successivamente l'apporto dell'etichetta sembra non essere sufficiente per il gruppo e Duncan Patterson inaugura la sua etichetta personale Strangelight Records proprio con gli Antimatter, lasciando massima creativit\u00e0 al gruppo. I primi album degli Antimatter, \"Saviour\" e \"Lights Out\", si focalizzano su una linea vocale melodica, un'elettronica dark ed i bilanciamenti sul confine tra il gothic e il trip hop, mentre gli altri lavori \"Planetary Confinement\" e \"Leaving Eden\" accompagnano pi\u00f9 di un acustico basato su un suono melanconico, ormai abbandonate le fredde e cupe atmosfere elettroniche per ritornare al vero suono degli strumenti. Poco dopo l'ultimazione dell'album \"Planetary Confinement\", Patterson lascia la band.\nMick Moss ha continuato e ha pubblicato il quarto album del progetto, \"Leaving Eden\", con Daniel Cavanagh degli Anathema alla chitarra, seguito dal \"Live @ An Club\" del 2009. \"Fear of a Unique Identity\" \u00e8 stato pubblicato nel 2012. Nel 2015 \u00e8 stata invece la volta di \"The Judas Table\".\nIl 9 novembre 2018 vede la luce il loro ultimo lavoro intitolato Black Market Enlightenment."}
{"id": "708979", "revid": "663182", "url": "https://it.wikipedia.org/wiki?curid=708979", "title": "Xavier", "text": "Xavier pu\u00f2 riferirsi a:"}
{"id": "708980", "revid": "729019", "url": "https://it.wikipedia.org/wiki?curid=708980", "title": "Castello di Presule", "text": "Il castello di Presule (in tedesco Schloss Pr\u00f6sels) \u00e8 un castello dell'Alto Adige, che si trova nell'altipiano dello Sciliar, nel cuore delle Dolomiti, precisamente nel comune di Fi\u00e8 allo Sciliar.\nStoria.\nIl castello \u00e8 un splendido esempio di arte gotica, e la sua realizzazione risale ai tempi di Massimiliano I d'Asburgo nel 1517, come scritto sopra il portale d'ingresso. In realt\u00e0 i signori di Fi\u00e8, amministratori dei vescovi di Bressanone, eressero il maniero gi\u00e0 nell'anno 1200.\nIl pi\u00f9 famoso proprietario \u00e8 stato il conte Leonhard von V\u00f6ls (1458-1530), che visse nel momento di massimo splendore del castello.\nAnche il poeta sudtirolese Oswald von Wolkenstein vi soggiorn\u00f2 per qualche tempo.\nIn italiano \u00e8 talora indicato come Castel Colonna. Questo perch\u00e9 i V\u00f6ls (Fi\u00e8), ad un certo punto, sotto Leonardo II, cominciarono ad aggiungere il cognome Colonna al proprio. Il motivo non \u00e8 chiaro: per alcuni i signori di Fi\u00e8 sarebbero stati un ramo dei Colonna romani arrivati in Tirolo nel XII secolo; per altri, invece, Leonardo I di Fi\u00e9 avrebbe partecipato alla battaglia di Lepanto al fianco di Marcantonio Colonna, affermando che la sua famiglia era originaria dei Colonna di Tuscolo. Per una terza versione, Marcantonio Colonna avrebbe adottato Leonardo, per poter ostentare l'appartenenza ad una nobile casata romana. Pi\u00f9 probabilmente per\u00f2, Leonardo di Fi\u00e8 chiese ed ottenne semplicemente di poter aggiungere quello dei Colonna al proprio nome.\nDal 1804 al 1978 il castello cambi\u00f2 molteplici volte la propriet\u00e0 e visse alcuni periodi di decadenza seguiti anche da periodi di restauro. Alla fine per\u00f2 il castello fu abbandonato a se stesso.\nSolo nel 1981 un gruppo di appassionati cittadini di Fi\u00e8 allo Sciliar fond\u00f2 il Kuratorium Schloss Pr\u00f6sels S.r.l., e iniziarono cos\u00ec i lavori di ristrutturazione che durarono fino al 1982.\nNei mesi estivi si possono effettuare visite guidate. Inoltre vengono spesso effettuate numerose manifestazioni e eventi culturali e mostre.\nAll'ingresso del Castello si trova un monumento dedicato a rogo delle streghe, avvenimenti storici risalenti al 16 esimo secolo proprio nel Comune di Fi\u0117 allo Sciliar di cui si trovano ancora gli atti processuali."}
{"id": "708981", "revid": "827882", "url": "https://it.wikipedia.org/wiki?curid=708981", "title": "Pus (disambigua)", "text": ""}
{"id": "708984", "revid": "697352", "url": "https://it.wikipedia.org/wiki?curid=708984", "title": "Que", "text": ""}
{"id": "708987", "revid": "77358", "url": "https://it.wikipedia.org/wiki?curid=708987", "title": "WWE ThemeAddict", "text": ""}
{"id": "708988", "revid": "767487", "url": "https://it.wikipedia.org/wiki?curid=708988", "title": "Velayat-e faqih", "text": "Vel\u0101yat-e faqih (, \"tutela del giurisperito\") o pi\u00f9 precisamente \"autorit\u00e0 cognitiva (assoluta) del giurisperito\" in persiano, \u00e8 una dottrina ideata da Khomeini secondo cui il giurista musulmano, in quanto esperto della legge (\"shari'a\") che \u00e8 emanata direttamente da Dio, della quale egli \u00e8 interprete autentico nella sua veste di \"mujtahid\", ha il compito di sovrintendere a ogni azione del Parlamento perch\u00e9 si conformi a quella che il giurista (\"faqih\") stesso ritiene essere la corretta interpretazione della \"shari'a\". \nDi fatto, con questo sistema, il Consiglio dei Guardiani riesce a bloccare ogni legge che contrasti il potere dei religiosi e dei loro alleati. Per questo motivo i governi \"riformisti\" non hanno mai avuto in Iran vita lunga e successo."}
{"id": "708994", "revid": "399", "url": "https://it.wikipedia.org/wiki?curid=708994", "title": "Viriato", "text": "La sua tecnica per opporsi agli eserciti romani era quella della guerriglia: esperto montanaro, usava attaccare il nemico con rapide sortite per poi rifugiarsi fra i monti.\nViriato \u00e8 uno degli eroi nazionali del Portogallo, che corrisponde al territorio degli antichi Lusitani.\nBiografia.\nOrigini.\nI Romani lo descrivono inizialmente come un pastore o un cacciatore, poi come un ladro e capo guerriglia, come sarebbe stato chiamato in Hispania al giorno d'oggi. Il suo personaggio \u00e8 descritto con favore in un frammento di Dione Cassio. Antiche testimonianze raccontano anche che era un uomo con uno spiccato senso della giustizia che divideva equamente fra tutti il bottino delle sue vittorie contro il nemico.\nLa rivolta.\nOrigine del ruolo di Viriato.\nI Lusitani da molto tempo erano abituati a trarre sostentamento da rapine e da scorribande e continuarono a comportarsi in questo modo anche dopo che i Romani erano diventati padroni dei paesi limitrofi, tanto che i pretori decisero di cercare di porre fine alle loro incursioni. Pertanto nel 151 a.C. la Lusitania fu invasa dal pretore Servio Sulpicio Galba e l'anno successivo dal proconsole Lucio Licinio Lucullo. I Lusitani, in allarme, inviarono offerte di sottomissione a Galba, che li invit\u00f2 a lasciare le loro fortezze montane con la promessa di dare loro terre fertili. Quando arrivarono nella pianura, li fece disporre in tre accampamenti diversi, chiedendo loro di deporre le armi in segno di amicizia.\nDopo di ci\u00f2 li circond\u00f2 con le sue truppe e, a tradimento, li uccise tutti. Pochissimi dei Lusitani riuscirono a fuggire, ma tra i sopravvissuti ce ne era uno che non avrebbe mai perdonato in cuor suo i Romani: Viriato. Egli allora divent\u00f2 il vendicatore dei torti subiti dagli abitanti del suo paese, che avevano perso le loro case, le loro famiglie e i loro possedimenti per colpa dei romani traditori. Viriato era il leader ideale perch\u00e9 conosceva il paese e quindi sapeva portare avanti la guerra nel modo pi\u00f9 adatto alla natura del luogo e alle abitudini dei suoi connazionali. In un primo momento evit\u00f2 tutte le battaglie in pianura e combatt\u00e9 una guerriglia incessante in montagna.\nFino al 147 a.C. i Lusitani, per\u00f2, non furono in grado di raccogliere un gruppo compatto di uomini, in quest'anno infatti invasero la Turdetania. Mentre devastavano il paese furono attaccati dal pretore romano Gaio Vetilio, che sconfisse i Lusitani che furono costretti a rifugiarsi in una fortezza a cui i romani, in seguito, posero l'assedio. La mancanza di disposizioni da un superiore avrebbe impedito che i Lusitani riuscissero a respingere i Romani a lungo e di conseguenza cercarono di fare un accordo con Vetilio, che promise di assegnare loro un posto dove stare. Viriato, che aveva una parte importante in quell'esercito improvvisato, ma che non era ancora stato formalmente riconosciuto come loro generale, ricordava il tradimento dei Romani e promise ai suoi che se lo avessero nominato loro capo li avrebbe salvati. I Lusitani acconsentirono volentieri e lui fu eletto all'unanimit\u00e0 il loro comandante.\nI primi successi.\nCon uno stratagemma audace e sapiente ingann\u00f2 il generale romano. Assembl\u00f2 le sue forze a Tribola, una cittadina a sud del Tago in Lusitania. L\u00e0 fu inseguito da Vetilio, ma Viriato, fingendo di ritirarsi, tese ai romani un'imboscata, in cui furono attaccati dai Lusitani e sconfitti con ingenti perdite: Vetilio stesso fu ucciso e su 10\u00a0000 Romani solamente 6\u00a0000 riuscirono a fuggire. I superstiti si rifugiarono sotto il comando del questore entro le mura di Carpessus, che Appia suppone essere lo stesso luogo dove sorgeva l'antica Tartesso. Temendo di incontrare il nemico in campo, il questore ottenne 5\u00a0000 uomini dai Belli e dai Titthi, trib\u00f9 di Celtiberi, che allora erano alleati dei Romani e li mand\u00f2 contro Viriato, ma furono sconfitti dal generale lusitano che ora poteva entrare nella Carpetania senza incontrare alcuna opposizione.\nAll'arrivo del pretore Gaio Plauzio l'anno successivo, 146 a.C., con un esercito fresco, Viriato abbandon\u00f2 la Carpetania e si ritir\u00f2 in Lusitania. Egli fu caparbiamente seguito dal pretore, che tagli\u00f2 i ponti sul Tago per bloccarlo, ma mentre i Romani erano impegnati a fortificare il loro accampamento su una montagna, coperta da olivi, che gli scrittori romani chiamano la collina di Venere, furono attaccati da Viriato e messi in fuga un'altra volta, ancora subendo grandi perdite. Plauzio era cos\u00ec scoraggiato da questa sconfitta che non fece nessun ulteriore tentativo contro il nemico, ma condusse il suo esercito negli accampamenti invernali, anche se era ancora solo la met\u00e0 dell'estate. I paesi degli alleati dei romani erano dunque ancora lasciati alle devastazioni di Viriato, che costrinse gli abitanti a pagare l'intero valore dei loro raccolti e, nel caso rifiutassero, li uccideva. Prese anche Seg\u00f3briga, il capoluogo dei Celtiberi.\nAscesa dei Lusitani.\nLa guerra in Hispania aveva ormai assunto un aspetto cos\u00ec minaccioso che il Senato deliber\u00f2 di inviare un console e un esercito consolare in quel paese. Di conseguenza, nel 145 a.C. alla scadenza del suo mandato di console Quinto Fabio Massimo Emiliano, figlio di Lucio Emilio Paolo, che conquist\u00f2 la Macedonia, ricevette la Hispania come sua provincia. Ottenendo due nuove legioni da Roma, costituite per la maggior parte da nuovi reclutati, al fine di dare un po' di riposo alle truppe veterane, che erano reduci dalle guerre in Grecia e Macedonia. Ottenne pure alcune forze dagli alleati e, quando pass\u00f2 in rassegna le sue truppe a Urso o Orso, la moderna citt\u00e0 di Osuna in Andalusia, il suo esercito ammontava a 15\u00a0000 fanti e 2\u00a0000 cavalieri.\nMa prima del suo arrivo in Hispania, i Romani avrebbero subito un'altra sconfitta. L'esercito del pretore Claudio Unimano, infatti, era stato quasi annientato ed i fasci e il bottino preso dai Romani era stato rubato da Viriato, che espose gli oggetti come trofei in montagna. Quinto Fabio sembra che non sia arrivato in Hispania fino alla met\u00e0 dell'estate e che lui non avrebbe combattuto con il nemico fino a quando lui non fosse andato a Gades ad offrire un sacrificio ad Ercole. Nel fare ci\u00f2 lasci\u00f2 il suo esercito sotto il comando del suo legato. In sua assenza i suoi soldati furono attaccati da Viriato, che uccise molti di loro e il legato di Quinto Fabio.\nQuando questo torn\u00f2 da Gades, non poteva pi\u00f9 affrontare Viriato regolarmente per lo scarseggiare delle truppe e pass\u00f2 il resto dell'anno nell'addestrare nuove reclute e in piccoli scontri occasionali con il nemico, con il quale i suoi soldati acquisirono fiducia ed esperienza. L'anno seguente (144 a.C.) Quinto Fabio riusc\u00ec a riavere il governo della Spagna e ora si poteva affidare a sufficienti truppe per avventurarsi ad attaccare Viriato e le sue forze. Viriato fu sconfitto e scacciato dai domini romani in Hispania e le sue due principali citt\u00e0 caddero nelle mani di Quinto Fabio. Dopo questi successi il pretore condusse le sue truppe nei quartieri invernali a Cordoba. Questi successi di Fabio, tuttavia, erano pi\u00f9 che controbilanciati da un'altra insurrezione formidabile in Hispania.\nLa guerra numantina.\nGli Arevaci, i Belli e i Titthi e altre genti Celtiberiche, che abitano quella parte della Hispania che ora si chiama Vecchia Castiglia, erano stati sottomessi dai Romani alcuni anni prima e due di loro, i Belli e i Titthi, avevano, come abbiamo gi\u00e0 visto, inviato assistenza ai Romani nella loro guerra contro Viriato. Erano ora, tuttavia, indotte a seguire l'esempio di Viriato e di prendere le armi contro i Romani e, quindi, quasi tutta la Hispania centrale si ribell\u00f2. La guerra contro i Celtiberi divenne ancora pi\u00f9 complicata di quella contro i Lusitani e di solito \u00e8 chiamata con il nome di guerra Numantina, da Numanzia, la citt\u00e0 principale degli Arevaci.\nCaccia a Viriato.\nNel 143 a.C. l'ex console Quinto Cecilio Metello Macedonico fu mandato in Hispania Citeriore come governatore e il propretore Quinto Pompeo in Hispania Ulteriore, come successore di Fabio Emiliano. Mentre Metello condusse la guerra con successo contro i Celtiberi, Pompeo non fu altrettanto fortunato nella sua campagna contro Viriato. Il propretore romano aveva in un primo momento ottenuto una vittoria sul generale lusitano e lo aveva inseguito fino alle montagne a sud del Tago, dove si trova il gi\u00e0 menzionato Colle di Venere. Qui Viriato smise di scappare dai suoi inseguitori e li respinse nel loro accampamento con pi\u00f9 di 1\u00a0000 uomini persi.\nQuesta sconfitta scoraggi\u00f2 Pompeo e permise al nemico di devastare il paese intorno al Guadalquivir senza resistenza, mentre il generale romano guid\u00f2 il suo esercito in autunno negli accampamenti invernali a Corduba. L'anno seguente, 142 a.C., il console Quinto Fabio Massimo Serviliano fu mandato in Spagna Ulteriore come successore di Pompeo. Quinto Metello rimase come proconsole nella Hispania Citeriore. Serviliano port\u00f2 con s\u00e9 due legioni romane e molte truppe alleate, pari in tutto a 16\u00a0000 fanti e 1\u00a0600 cavalieri e aveva anche ottenuto da Micipsa alcuni elefanti.\nIl proconsole in un primo momento port\u00f2 avanti la guerra con grande successo, sconfisse Viriato e lo costrinse a ritirarsi in Lusitania, prese d'assalto molte delle sue citt\u00e0 e stermin\u00f2 diverse bande di guerriglieri. L'anno successivo, per\u00f2, nel 141 a.C., quando Serviliano rimase in Hispania come proconsole, la sorte della guerra cambi\u00f2. I Romani avevano posto l'assedio a Erisane; Viriato entr\u00f2 in citt\u00e0 di notte e all'alba fece una sortita vittoriosa contro gli assedianti. I romani persero un gran numero di uomini e furono messi in fuga. Nella loro ritirata essi vennero spinti in un passo di montagna, dove furono circondati dai Lusitani e, come i loro antenati alle Forche Caudine, si arresero.\nVittoria di Viriato.\nLa fuga era impossibile e non avevano altre alternative tranne una resa incondizionata. Viriato sfrutt\u00f2 la sua vittoria con moderazione.\nAccett\u00f2 di permettere ai Romani di andarsene, a condizione che permettessero ai Lusitani a mantenere il possesso indisturbati del proprio territorio e che fosse riconosciuto come amico e alleato del popolo romano. Serviliano concluse un trattato con Viriato accettando queste condizioni e lo ratific\u00f2 al popolo romano. Cos\u00ec la guerra con Viriato sembr\u00f2 essere finita.\nTradimento del patto.\nIl console Servilio Cepione, succeduto al fratello Serviliano nel comando della Hispania Ulteriore nel 140 a.C., fu molto deluso per la chiusura inaspettata della guerra. Aveva sempre guardato la guerra in Hispania come un'opportunit\u00e0 per acquisire sia la ricchezza che gloria e, quindi, us\u00f2 tutta la sua influenza per indurre il Senato a rompere il trattato dicendolo indegno per il popolo romano. Il Senato, per\u00f2, non ebbe la sfrontatezza di dare la sua approvazione per una aperta violazione della pace, ma, abbracciando la causa di Cepione, autorizz\u00f2 delle azioni per indebolire Viriato, senza alcun attacco aperto. Dopo un breve periodo di tempo in cui la situazione fu quella sopra descritta, il senato permise a Cepione di dichiarare apertamente guerra a Viriato, forse ritenendo d'avere ormai pretesti sufficienti.\nMorte.\nCaepio immediatamente scese in campo contro Viriato, ma quest'ultimo invi\u00f2 tre dei suoi pi\u00f9 fedeli amici: Audax, Ditalco e Minurus al generale romano, per offrirgli le condizioni di pace. Caepio convinse gli ambasciatori lusitani, con la promessa di grandi ricompense, ad uccidere Viriato. Di conseguenza, al loro ritorno, uccisero Viriato mentre dormiva nella sua tenda e fuggirono al campo romano prima che tutti i Lusitani venissero a conoscenza della morte del loro generale. Gli assassini, per\u00f2, non ricevettero le ricompense che erano state loro promesse e, quando le chiesero al console, fu loro freddamente risposto con la celeberrima frase: \"Roma traditoribus non praemiat!\", cio\u00e8 \"Roma non premia i traditori!\".\nDopo la morte di Viriato.\nLa morte di Viriato non mise, per\u00f2, fine immediatamente alla guerra. Dopo aver seppellito Viriato con tutti gli onori, i suoi soldati elessero Tantalo come loro generale, ma quest'ultimo non era al pari di un console romano e, prima della fine dell'anno, fu costretto a capitolare. La guerra contro Viriato dur\u00f2 otto anni, secondo Appiano, che fissa il suo inizio nel momento in cui Viriato divenne il capo dei Lusitani. Altri scrittori, invece, dicono che la resistenza \u00e8 durata quattordici anni, probabilmente perch\u00e9 calcolano a partire dall'inizio della guerra celtiberica.\nViriato nella cultura di massa.\nViriato \u00e8 citato in numerosi videogiochi di strategia ambientati nell'epoca romana come uno dei ribelli per eccellenza al dominio romano. Ad esempio, egli \u00e8 protagonista in due occasioni della serie \"Imperivm\": in ', egli \u00e8 il principale personaggio controllabile dal giocatore nella modalit\u00e0 Apprendistato; in ', egli \u00e8 protagonista in una delle Grandi Sfide di Roma."}
{"id": "708995", "revid": "599013", "url": "https://it.wikipedia.org/wiki?curid=708995", "title": "Raj", "text": ""}
{"id": "708997", "revid": "348618", "url": "https://it.wikipedia.org/wiki?curid=708997", "title": "Nanortalik", "text": "Nanortalik \u00e8 un piccolo centro (2500 abitanti) dell'estremo sud della Groenlandia che appartiene al comune di Kujalleq.\n\u00c8 situata su di un'isoletta davanti alla bocca del fiordo di Tasermiut; l'isola ospita anche due piccole alture: il \"Quaqqarsuasik\" (559\u00a0m) e il \"Quassik\" (308\u00a0m). \u00c8 il primo scalo delle navi in arrivo dall'Europa; i picchi innevati nei suoi pressi, che raggiungono i 2000 metri, sono meta di scalatori e alpinisti di tutto il mondo.\nIl suo nome significa \"luogo con gli orsi\" e nonostante si trovi molto a sud rimane bloccata dai ghiacci per la maggior parte dell'anno fino alle soglie dell'estate, ed \u00e8 quindi l'ultima citt\u00e0 a \"svegliarsi\".\nNanortalik fu anche a capo di un comune, il comune di Nanortalik. Esso fu istituito il 18 novembre 1950, e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna groenlandese; il comune di Nanortalik si fuse con altri 2 comuni a formare l'attuale comune di Kujalleq."}
{"id": "709002", "revid": "120751866", "url": "https://it.wikipedia.org/wiki?curid=709002", "title": "Udienza generale", "text": "Nella Chiesa cattolica con il termine udienza generale si indica una particolare forma di udienza del papa.\nPrende il nome dal fatto che non \u00e8 riservata a persone o a gruppi specifici ma \u00e8 aperta a chiunque desideri parteciparvi.\nCelebrate gi\u00e0 al tempo di Giovanni XXIII (di Mercoled\u00ec, nel 1961), sono state generalmente collocate nel giorno di mercoled\u00ec, sia in Vaticano che nel Palazzo Apostolico di Castel Gandolfo, ad esempio durante i soggiorni estivi.\nDa \u00e8 stata introdotta i papi l'hanno sempre mantenuta, diventando cos\u00ec una forma molto utile ed apprezzata di incontro dei fedeli con il pontefice. All'inizio si teneva nella basilica di San Pietro o in altri luoghi del Vaticano, come il cortile di San Damaso. Durante l'Anno Santo 1975 il numero di pellegrini che si recava a Roma e che partecipava alle udienze generali era molto elevato e per maggior comodit\u00e0 si tenevano in piazza San Pietro. Da allora durante la bella stagione le udienze generali si tengono proprio nella piazza, mentre le altre, nei mesi invernali, quando la presenza di pellegrini \u00e8 minore, o in caso di maltempo, si tengono nell'aula Nervi, voluta da Paolo VI per questo scopo.\nDal 2013, con l'elezione di Papa Francesco, a causa del grande flusso di pellegrini, le udienze si sono sempre tenute in Piazza San Pietro ad eccezione di due udienze del mese di agosto 2014 e di quelle di gennaio 2015 tenute nell'aula Nervi."}
{"id": "709003", "revid": "124640313", "url": "https://it.wikipedia.org/wiki?curid=709003", "title": "Ritanna Armeni", "text": "Biografia.\nRitanna Armeni fu in giovent\u00f9 tra i simpatizzanti della formazione extraparlamentare Potere Operaio. Divent\u00f2 giornalista professionista nel 1976 e, in seguito, redattrice di \"Noi donne\", per poi collaborare alla nascita del quotidiano \"il manifesto\".\nI suoi successivi incarichi giornalistici furono per conto de \"Il Mondo\", vari telegiornali e radiogiornali Rai, \"Rassegna Sindacale\" e \"Rinascita\" per poi approdare al quotidiano \"l'Unit\u00e0\", collaborazione che dur\u00f2 per otto anni, dal 1990 al 1998.\nNello stesso anno divenne portavoce dell'allora segretario di Rifondazione Comunista e futuro Presidente della Camera dei deputati, Fausto Bertinotti.\nCollabora con il \"Corriere della Sera Magazine\" e, in qualit\u00e0 di editorialista, con il quotidiano di Rifondazione Comunista, \"Liberazione\". Dal settembre 2004 al febbraio 2008 ha condotto, assieme a Giuliano Ferrara, \"Otto e mezzo\", in onda su La7. collabora con \"Il Riformista\" e \"RED TV\" e la rivista \"Rocca\".\nNel 2005 divenne protagonista di una polemica con il giornalista Marco Travaglio, che la accus\u00f2, con riferimento a una puntata di \"Otto e mezzo\" di essersi \u00abaccucciata sulle ginocchia di Ferrara\u00bb mentre lui menava la vittima di turno.\nQueste dichiarazioni hanno suscitato la rabbia di Armeni che ha definito Travaglio \u00abun maschilista\u00bb che \u00abusa parole di tono squadristico... Invece di contestarmi politicamente, ha preferito soffermarsi sul mio essere donna\u00bb. La polemica era stata lanciata dalle colonne de l'Unit\u00e0, tramite la rubrica \"Bananas\", successivamente chiamata \"Uliwood Party\".\nVita privata.\nHa una figlia, la filologa romanza Marta Rovetta."}
{"id": "709004", "revid": "729019", "url": "https://it.wikipedia.org/wiki?curid=709004", "title": "Eubea", "text": "Eub\u00e8a o \u00c8via (in greco moderno \u0395\u03cd\u03b2\u03bf\u03b9\u03b1, \"Evvia\", in greco antico \u0395\u1f54\u03b2\u03bf\u03b9\u03b1, \"\u00c8uboia\"), chiamata dai veneziani Negroponte, \u00e8 un'isola (, 218.032 ab.) della Grecia, situata nel Mare Egeo, adiacente a parte della costa sud-orientale della penisola, con capoluogo Calcide, dove l'isola dista dalla terraferma solo 40 m. \u00c8 per grandezza la seconda isola della Grecia, nonch\u00e9 la sesta del Mar Mediterraneo dopo la Sicilia, la Sardegna, la Corsica, Cipro e Creta.\nIn prevalenza montuosa, la regione presenta piccole pianure fertili adibite alla coltivazione di olivi, viti, cereali, frutta. Sono presenti cave di marmo cipollino, miniere di lignite e magnesite.\nFamosa un tempo per i suoi numerosi buoi (da cui origina il nome), oggi il suo allevamento si concentra quasi esclusivamente sugli ovini.\n\u00c8 collegata con la terraferma con due ponti a Calcide.\nStoria.\nIn et\u00e0 arcaica, la regione fu abitata da popolazioni ioniche. Calcide ed Eretria furono citt\u00e0 molto fiorenti ed ebbero un ruolo fondamentale per la colonizzazione greca dell'Egeo nord-occidentale, della Magna Grecia e della Sicilia.\nLe rivendicazioni di entrambe sulla fertile pianura di Lelanto, fecero degenerare i loro rapporti in un lungo conflitto noto con il nome moderno di Guerra lelantina, svoltasi all'incirca nell'VIII secolo a.C.\nNel VI secolo a.C. pass\u00f2 sotto il dominio degli ateniesi. I macedoni ne presero possesso nel 338 a.C., in seguito alla battaglia di Cheronea Nel II secolo vi si costitu\u00ec la lega delle citt\u00e0 euboiche. Alla divisione dell\u2019Impero romano rientr\u00f2 nel dominio dei Bizantini per 900 anni, l\u2019E. ne condivise le vicende storiche. Nel 1204 in seguito alla conquista latina di Costantinopoli, con il nome di Negroponte, fu data a Venezia (1204). Successivamente venne conquistata dagli Ottomani nel 1470: Nel 1688 vi fu l'intenzione di Francesco Morosini di riconquistarla, seppur Il Senato gli ordin\u00f2 di conquistare Atene durante la sesta guerra turco-veneziana.\nNel 1821 l\u2019Eubea prese parte ai moti d\u2019indipendenza della Grecia, ed entr\u00f2 a far parte del Regno indipendente di Grecia nel 1830.\nEtimologia.\nIl toponimo \"Negroponte\", in uso all'epoca veneziana, deriva da \"Euripus\", uno degli antichi nomi del capoluogo (\"Euripo\" o \"Euripe\" \u00e8 tra l'altro anche il nome dello stretto che separa l'Eubea dal continente), che nel corso del Medioevo venne corrotto in \"Evripo\", \"Egripo\", \"Egribos\" ed esteso all'intera isola. In seguito i veneziani la chiamarono \"Egriponte\" ed infine \"Negroponte\" (con probabile riferimento all'antico ponte che collegava la citt\u00e0 alla terraferma).\nUn'altra interpretazione etimologica potrebbe essere la seguente: dal latino 'niger', nero e 'pontus', mare, profondit\u00e0. Ci\u00f2 in riferimento al mare scuro e profondo che circonda l'isola di Eubea, ricco di correnti marine molto variabili. Infatti lo storico spagnolo del XVI secolo Jer\u00f3nimo Zurita (1512-1580), riportando cronache medievali, chiama l'Eubea \"isla de Negroponto\".\nAmministrazione.\nL'Eubea costituiva parte della prefettura omonima facente parte della regione Grecia Centrale, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"piano Kallikratis\". Al suo posto \u00e8 stata costituita l'unit\u00e0 periferica omonima senza mutamenti territoriali."}
{"id": "709007", "revid": "1924342", "url": "https://it.wikipedia.org/wiki?curid=709007", "title": "Love Hurts (album Cher)", "text": "Love Hurts \u00e8 il terzo ed ultimo album realizzato dalla cantante Cher per la casa discografica Geffen, pubblicato in tutto il mondo nell'estate del 1991.\nDescrizione.\nL'album segue la formula dei due precedenti dischi di Cher, un pop rock molto semplice ma efficace. La lista tracce contiene quattro cover: \"The Shoop Shoop Song (It's in His Kiss)\" (Merry Clayton, 1963), \"A World Without Heroes\" (Kiss, 1980), \"Save Up All Your Tears\" (Bonnie Tyler, 1988) e \"Love Hurts\" (Everly Brothers, 1960), di quest'ultima Cher ne fece un'altra nel 1975 per l'album \"Stars\".\nIl disco presenta due differenze fondamentali tra l'edizione americana e quella europea: la prima riguarda la cover mentre la seconda \u00e8 l'aggiunta nella tracklist Europea della canzone \"The Shoop Shoop Song (It's in His Kiss)\". In Europa il disco ottiene un successo straordinario: scala le classifiche di vendita fino alle posizioni pi\u00f9 alte e diviene pi\u00f9 volte disco di platino. Nel Nord America invece, la reazione del pubblico e della critica \u00e8 pi\u00f9 fredda e le vendite del disco volano basse. Nonostante tutto \"Love Hurts\" supera, in termini di vendita, i due precedenti lavori di Cher e diventa il suo album pi\u00f9 venduto con oltre 16 milioni di copie (record che verr\u00e0 battuto da \"Believe\" nel 1998)."}
{"id": "709008", "revid": "1318658", "url": "https://it.wikipedia.org/wiki?curid=709008", "title": "Qal'a dei Banu Hammad", "text": "La Qal\u02bfa dei Ban\u016b Hamm\u0101d (, \"La cittadella degli Hammadidi\") \u00e8 un sito archeologico che si trova in Algeria presso l'odierna citt\u00e0 di Bish\u0101ra, a circa 200\u00a0km a sud-est della capitale Algeri. Si tratta di uno dei complessi fortificati della civilt\u00e0 islamica pi\u00f9 antichi e meglio conservati. Qui venne istituita nel 1007 come prima capitale della dinastia degli Hammadidi, successivamente distrutta nel 1152. La citt\u00e0 si trova ad oltre 1.000 metri di altezza, circondata dalle montagne.\nFra le sue rovine, sono degni di nota il palazzo (un complesso di tre diversi edifici che testimonia l'alta raffinatezza architettonica raggiunta dal regno hammadide) e la moschea, una delle pi\u00f9 grandi d'Algeria.\nLa Qal\u02bfa dei Ban\u016b Hamm\u0101d \u00e8 stata inserita nel 1980 nell'elenco dei Patrimoni dell'umanit\u00e0 dell'UNESCO.\nDar al-Bahr, il Palazzo del Lago.\nIl palazzo di Dar al-Bahr \u00e8 stato nominato per la sua piscina rettangolare, che misura 67 da 47 metri. Una rampa ad una estremit\u00e0 della piscina era stata usata per far scendere le barche. I riferimenti alle esposizioni nautiche di questa piscina appaiono nei conti dei visitatori contemporanei. La piscina era circondata da un portico e vi si pu\u00f2 accedere attraverso un ingresso monumentale sul lato est. A ovest della piscina c'\u00e8 una terrazza elevata e cortile con giardini. All'esterno delle mura del complesso del palazzo, i giardini si estendevano da est a ovest in tutta la citt\u00e0 e ad una profondit\u00e0 di quasi 100 metri. I giardini non sono ancora stati esplorati dagli archeologi, anche se sono state scoperte delle fontane ornamentali.\nStoria.\nLa fortezza fu costruita nel 1007 da Hammad ibn Buluggin, figlio di Buluggin ibn Ziri, fondatore di Algeri. La citt\u00e0 divenne la capitale dei berbini Hammadid e sostenne un assedio dalla Zirida nel 1017. Nel 1090 fu abbandonata sotto la minaccia del Banu Hilal e fu parzialmente distrutta dagli Almohadi nel 1152."}
{"id": "709010", "revid": "599013", "url": "https://it.wikipedia.org/wiki?curid=709010", "title": "Rar", "text": ""}
{"id": "709011", "revid": "1165513", "url": "https://it.wikipedia.org/wiki?curid=709011", "title": "Giallo cromo", "text": " \nIl giallo cromo \u00e8 un composto chimico inorganico formato da cromato di piombo (PbCrO4), che costituisce un pigmento inorganico naturale giallo. Venne estratto per la prima volta dal minerale crocoite dal chimico francese Louis Vauquelin nel 1809. Dal momento che il pigmento tende ad ossidarsi e nel tempo ad oscurirsi per l'esposizione all'aria, e dal momento che contiene piombo, un metallo pesante tossico, \u00e8 stato ampiamente sostituito da un altro pigmento un po' meno tossico, il giallo di cadmio.\nViene prodotto comunemente miscelando soluzioni di nitrato di piombo e di cromato di potassio e successivamente recuperando per filtrazione il cromato di piombo precipitato."}
{"id": "709014", "revid": "599013", "url": "https://it.wikipedia.org/wiki?curid=709014", "title": "Castel Trostburg", "text": "Il castel Trostburg, anche chiamato dal periodo fascista castel Forte (in tedesco Trostburg), \u00e8 un castello della valle Isarco e si trova sopra al paese di Ponte Gardena.\nStoria.\nLe prime notizie relative a castel Trostburg risalgono all'anno 1173 quando apparteneva ai domini dei Signori di Castelrotto. In seguito pass\u00f2 ai Signori di Velturno, ministeriali dei principi vescovi di Bressanone e quindi and\u00f2 in feudo ai Signori di Villandro. Dal 1385 al 1967 fu propriet\u00e0 dei Conti Wolkenstein, che vi amministravano la giustizia della zona di Ponte Gardena e, durante alcune fasi storiche anche di quella di Villandro. Vi visse il famoso avventuriero e menestrello Oswald von Wolkenstein.\nDal XVII inizi\u00f2 il declino del maniero: non pi\u00f9 sede principale dei Conti Wolkenstein, era abitato solo nei mesi estivi. Nonostante questo si continu\u00f2 a fare della manutenzione, ma i danni dovuti a intemperie e guerre, tra cui alcuni anche durante la seconda guerra mondiale, si accumularono. Nel 1967 il degrado era ormai tale che alcuni privati cittadini si riunirono in una societ\u00e0 per comprare il castello e preservarlo. Nel 1981 questa societ\u00e0 si trasform\u00f2 nell'odierno S\u00fcdtiroler Burgeninstitut di cui castel Trostburg \u00e8 la sede principale.\nDa allora sono stati portati avanti vari lavori di restauro, che non solo hanno permesso di salvaguardare gli edifici, ma hanno anche portato alla luce affreschi prima coperti.\nImpianto.\nIl castello \u00e8 composto da tre parti distinte ma collegate tra di loro:\nInterni.\nIl castello \u00e8 aperto al pubblico da Pasqua a fine ottobre e le sue stanze ospitano anche il \"Museo dei Castelli dell'Alto Adige\", con i plastici di 86 castelli della zona. Inoltre \u00e8 possibile visitare:\nCome raggiungerlo.\nIl castello \u00e8 raggiungibile solo a piedi dal paese di Ponte Gardena in due modi:\nDal castello \u00e8 possibile proseguire su altri sentieri, raggiungendo Tagusa (\"Tagusens\") e l'altipiano di Castelrotto."}
{"id": "709015", "revid": "31886", "url": "https://it.wikipedia.org/wiki?curid=709015", "title": "Fiore di zinco", "text": ""}
{"id": "709016", "revid": "34119", "url": "https://it.wikipedia.org/wiki?curid=709016", "title": "Roa", "text": ""}
{"id": "709019", "revid": "344503", "url": "https://it.wikipedia.org/wiki?curid=709019", "title": "Peter Cattaneo", "text": ""}
{"id": "709020", "revid": "729019", "url": "https://it.wikipedia.org/wiki?curid=709020", "title": "SAVAK", "text": "SAVAK (Persiano: \u0633\u0627\u0648\u0627\u06a9, acronimo di \u0633\u0627\u0632\u0645\u0627\u0646 \u0627\u0637\u0644\u0627\u0639\u0627\u062a \u0648 \u0627\u0645\u0646\u06cc\u062a \u06a9\u0634\u0648\u0631, \"S\u0101zem\u0101n-e E\u1e6d\u1e6del\u0101\u02bf\u0101t va Amniyat-e Keshvar\", \"Organizzazione nazionale per la sicurezza e l'informazione\") erano i servizi segreti imperiali iraniani che operarono tra il 1957 e il 1979.\nFu la polizia segreta che la dinastia Pahlavi us\u00f2 per tenere sotto controllo l'Iran, in particolare dopo il governo di Mossadeq che aveva tentato di indebolirne il potere e che era stato deposto da un golpe organizzato dai servizi segreti statunitensi e britannici.\nSi dice che fosse l'organizzazione pi\u00f9 brutale del Medio Oriente, a causa delle sue famigerate camere di tortura in cui gli oppositori politici, in particolare comunisti, venivano sottoposti a ogni tipo di sevizia. Durante gli ultimi quindici anni di governo dello Shah, sotto il comando del colonnello Nematollah Nassiri, arriv\u00f2 a impiegare circa 60.000 agenti. Venne smantellata a seguito della rivoluzione iraniana del 1979."}
{"id": "709021", "revid": "767487", "url": "https://it.wikipedia.org/wiki?curid=709021", "title": "Cantone di Briey", "text": "Il Cantone di Briey era una divisione amministrativa dell'Arrondissement di Briey.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709023", "revid": "842", "url": "https://it.wikipedia.org/wiki?curid=709023", "title": "Cell Broadband Engine", "text": ""}
{"id": "709024", "revid": "767487", "url": "https://it.wikipedia.org/wiki?curid=709024", "title": "Cantone di Chambley-Bussi\u00e8res", "text": "Il Cantone di Chambley-Bussi\u00e8res era una divisione amministrativa dell'Arrondissement di Briey.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709025", "revid": "2056951", "url": "https://it.wikipedia.org/wiki?curid=709025", "title": "Struttura primaria", "text": "In biochimica, la struttura primaria di una biomolecola \u00e8 la descrizione esatta della sua composizione atomica e dei legami presenti tra gli atomi (inclusa la stereochimica).\nPer un tipico biopolimero lineare non ramificato (come una molecola di DNA o RNA, o le proteine), la struttura primaria equivale alla sequenza ordinata con cui le singole subunit\u00e0 monomero si succedono lungo la catena.\nL'espressione \"struttura primaria\" venne coniata da Kaj Ulrik Linderstrom-Lang, nel suo lavoro \"Lane Medical Lectures\" del 1951. A volte questa espressione viene erroneamente sostituita con \"sequenza primaria\", che non \u00e8 parallela alla struttura secondaria e struttura terziaria.\nStruttura primaria dei polipeptidi.\nIn generale i polipeptidi sono polimeri non ramificati e la loro struttura primaria pu\u00f2 spesso essere specificata attraverso la sequenza amminoacidica. Tuttavia le proteine possono legarsi assieme, comunemente attraverso ponti disolfuro; in questo caso \u00e8 necessario specificare nella struttura primaria anche le cisteine coinvolte nel legame.\nI centri chirali di una catena polipeptidica possono andare incontro a racemizzazione. In particolare gli L-amminoacidi che si trovano normalmente nelle proteine possono spontaneamente isomerizzare a livello di un atomo formula_1, formando D-amminoacidi che non possono essere scissi dalla maggior parte delle proteasi.\nInfine la proteina pu\u00f2 andare incontro alle seguenti modificazioni post-traduzionali:\nAnche il C-terminale del gruppo carbossilico di un polipeptide pu\u00f2 essere modificato, ad esempio,\nInfine, la catena laterale del peptide pu\u00f2 essere modificata covalentemente, ad esempio:\nLe tirosine possono essere solfatate sui loro formula_5 atomi. Piuttosto insolitamente, questa modificazione si verifica nell'apparato di Golgi, non nel reticolo endoplasmatico. In modo simile alle tirosine fosforilate, le tirosine solfatate sono usate per specifici riconoscimenti, es., nei recettori chemochinici sulla superficie cellulare. Come avviene con la fosforilazione, la solfatazione aggiunge cariche negative ad un sito precedentemente neutro.\nGruppi isoprenilici idrofobici (es., gruppi farnesilici, geranilici, e geranilgeranilici) e gruppi palmitoilici possono essere aggiunti agli atomi formula_7 dei residui di cisteina per ancorare proteine alle membrane cellulari. Diversamente dalle ancore GPI e miristoliche, questi gruppi non sono aggiunti necessariamente ai terminali.\nIl gruppo ADP-ribosilico pu\u00f2 essere trasferito a diversi tipi di catene laterali presenti all'interno delle proteine, con effetti eterogenei. Tali modifiche sono prodotte dalle potenti tossine di diversi batteri, come \"Vibrio cholerae\", \"Corynebacterium diphtheriae\" and \"Bordetella pertussis\".\nDiverse proteine, tra le quali l'ubiquitina \u00e8 la pi\u00f9 comune, possono essere attaccate, tramite il loro C-terminale, al gruppo ammonio della catena laterale di una lisina presente su altre proteine; questo legame rappresenta un segnale per la degradazione del complesso proteina-ubiquitina.\nLa maggior parte delle modificazioni elencate sono \"post-traduzionali\", cio\u00e8 si verificano dopo che la proteina \u00e8 stata sintetizzata sul ribosoma, all'interno del reticolo endoplasmatico, un organello subcellulare della cellula eucariotica.\nMolte altre reazioni chimiche (es., la cianilazione) sono state ottenute in laboratorio, sebbene non siano state trovate nei sistemi biologici.\nModificazioni della struttura primaria.\nOltre a ci\u00f2 che \u00e8 stato detto sopra, la pi\u00f9 importante modifica della struttura primaria \u00e8 il clivaggio proteico (vedi: Proteasi). Le proteine sono spesso sintetizzate come precursori inattivi; tipicamente un segmento N o C terminale blocca il sito attivo di tali peptidi, inibendone la funzione. Tali proteine sono attivate tagliando via questi segmenti inibitori.\nAlcune proteine inoltre hanno il potere di auto-tagliarsi. Tipicamente un gruppo ossidrile di una serina (raramente una treonina) o il gruppo tiolico di un residuo di cisteina attaccano il carbonio carbossilico che precede il punto di taglio, formando un intermedio tetraedrico (nominato come un'idrossiossazolidina (Ser/Thr) oppure un'idrossitioazolidina se derivato dalla cisteina). Questo intermedio tende poi a stabilizzarsi nella forma ammidica, espellendo il gruppo attaccato, perch\u00e9 la forma ammidica \u00e8 favorita termodinamicamente (presumibilmente grazie alla forte risonanza che stabilizza il legame peptidico). Comunque, ulteriori interazioni possono rendere la forma ammidica meno stabile; in tal caso \u00e8 espulso l'ammino-gruppo, formando cos\u00ec un legame estere (ser/thr) o un tioestere (cys) che sostituisce il legame peptidico. Questa reazione \u00e8 una N-O acyl shift.\nIl legame estere/tioestere si pu\u00f2 rompere in vari modi:\nStoria della struttura primaria delle proteine.\nL'ipotesi che le proteine fossero catene lineari di \u03b1-amminoacidi venne proposta simultaneamente da due scienziati durante la stessa conferenza, il \"74th meeting of the Society of German Scientists and Physicians\", tenutasi a Karlsbad nel 1902. Franz Hofmeister espose la sua ipotesi al mattino, basandosi su alcune reazioni nelle proteine; dopo poche ore venne seguito da Hermann Emil Fischer, che aveva raccolto un gran numero di prove chimiche a favore dello stesso modello.\nLa prima ipotesi sulla struttura primaria delle proteine venne avanzata nel 1882 dal chimico francese E. Gimaux.\nNonostante questi dati e successive dimostrazioni che le proteine digerite fossero costituite solamente da oligopeptidi, l'idea che le proteine fossero polimeri non ramificati di amminoacidi non venne accettata immediatamente. Alcuni rinomati scienziati, come William Astbury, dubitavano che i legami covalenti fossero abbastanza forti da tenere assieme molecole cos\u00ec lunghe. Herman Staudinger affront\u00f2 gli stessi pregiudizi quando nel 1920 intu\u00ec che il caucci\u00f9 era composto da macromolecole.\nDi conseguenza vennero avanzate ipotesi alternative. L\"'ipotesi della proteina colloidale\" affermava che le proteine fossero soluzioni colloidali di molecole pi\u00f9 piccole. Questa ipotesi venne accantonata negli anni venti dopo misure con ultracentrifugazione di Svedberg, che mostrarono come la proteina avesse un peso molecolare ben definito e riproducibile, e esperimenti di elettroforesi di Arne Tiselius, che dimostrarono che le proteine sono molecole singole.\nUna seconda ipotesi fu quella del ciclolo avanzata da Dorothy Wrinch. Tale ipotesi sosteneva che il legame peptide oscillasse tra 2 forme; una lineare e una ciclica ottenuta tramite il riarrangiamento del gruppo ammidico descritto dalla reazione: \nC=O + NH formula_8 C(OH)-N \nche consentirebbe alla catena di piegarsi riproducendo una nuova struttura tridimensionale. Altre strutture primarie per le proteine furono proposte da altri ricercatori, come il modello della dichetopiperzina di Emil Abderhalden e il modello pirrolo-piperidina di Troensegaard nel 1942. Questi modelli comunque non ebbero mai molta credibilit\u00e0 e vennero definitivamente smentiti quando Frederick Sanger sequenzi\u00f2 con successo l'insulina e Max Perutz con John Kendrew dimostrarono tramite la cristallografia le strutture dell'emoglobina e della mioglobina.\nRelazioni della struttura primaria con quella secondaria e quella terziaria.\nLa struttura primaria di un polimero biologico in buona parte ne determina quella tridimensionale conosciuta come terziaria, ma il ripiegamento di proteine ed acidi nucleici \u00e8 cos\u00ec complesso che conoscendo solo la struttura primaria spesso non \u00e8 possibile identificare neanche quella secondaria come la formazione di anse ed eliche. Comunque, conoscendo la struttura di peptidi della stessa famiglia o con sequenze simili (che \u00e8 possibile ricavare anche con opportuni software come BLAST) si pu\u00f2 dedurre il tipo di struttura terziaria pi\u00f9 probabile. Le famiglie di sequenze sono spesso distinte tramite sistemi di clustering o di genomica strutturale; questi sono progetti che mirano a creare un set di strutture rappresentative per coprire tutto lo \"spazio di sequenze\" possibili per studiare qualunque peptide.\nStrutture primarie in altre molecole.\nIn realt\u00e0 si pu\u00f2 dire che ogni eteropolimero lineare ha una struttura primaria usando l'analogia di termini con le proteine, ma questa terminologia \u00e8 raramente usata. Ad esempio con RNA, che anche ha una complessa struttura secondaria, ci si limita a riferirsi pi\u00f9 spesso alla \"sequenza\" cos\u00ec come col DNA (che in tal caso usualmente forma una doppia elica lineare con semplice struttura secondaria). Altri polimeri biologici come i polisaccaridi possono essere considerati come aventi una struttura primaria, sebbene questa terminologia anche in questo caso non \u00e8 di norma usata."}
{"id": "709026", "revid": "767487", "url": "https://it.wikipedia.org/wiki?curid=709026", "title": "Cantone di Conflans-en-Jarnisy", "text": "Il Cantone di Conflans-en-Jarnisy era una divisione amministrativa dell'Arrondissement di Briey.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709027", "revid": "254059", "url": "https://it.wikipedia.org/wiki?curid=709027", "title": "Castel Friedburg", "text": "Il castello Friedburg \u00e8 un atipico castello, che sorge presso Colma, nei pressi di Ponte Gardena, nella Valle Isarco altoatesina.\nIl castello fu eretto dal duca Sigismondo d'Austria, nel 1483.\nIl castello di Colma era una stazione doganale fino al 1829, dove iniziava la \"Kuntersweg\", la strada imperiale che nel Medioevo arrivava fino a Bolzano.\nIl castello presenta un particolare colore delle murature, cio\u00e8 una scacchiera biancorossa.\nDa visitare sono le sale con gli arredi signorili."}
{"id": "709028", "revid": "110157", "url": "https://it.wikipedia.org/wiki?curid=709028", "title": "Cantone di Herserange", "text": "Il Cantone di Herserange era una divisione amministrativa dell'Arrondissement di Briey.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709030", "revid": "125627805", "url": "https://it.wikipedia.org/wiki?curid=709030", "title": "Prodotti caseari AOC francesi", "text": "L'appellation d'origine contr\u00f4l\u00e9e (AOC) \u00e8 l'etichetta regionale che segna i prodotti alimentari tradizionali francesi, equivalente alla denominazione di origine protetta (DOP) in Italia. Questi prodotti fanno parte dei prodotti protetti dall'Unione europea.\nClassificazione.\nI formaggi sono correntemente classificati in ordine alfabetico (come nel caso della tabella seguente), per tipo di latte, origine, o tipo di pasta.\nI formaggi per tipo di latte riconosciuti dall'INAO:\nI formaggi per tipo di pasta riconosciuti dall'(\"INAO\"):\nLista dei prodotti caseari AOC francesi.\nSegue una tabella dei principali formaggi AOC:"}
{"id": "709032", "revid": "767487", "url": "https://it.wikipedia.org/wiki?curid=709032", "title": "Cantone di Hom\u00e9court", "text": "Il Cantone di Hom\u00e9court era una divisione amministrativa dell'Arrondissement di Briey.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709033", "revid": "1451647", "url": "https://it.wikipedia.org/wiki?curid=709033", "title": "Prometeo incatenato (Eschilo)", "text": "Prometeo incatenato (in greco antico , \"Prometh\u00e9us desm\u00f3tes\") \u00e8 una tragedia attribuita ad Eschilo. La data di prima rappresentazione \u00e8 incerta, si ipotizza il 460 a.C. circa. L'opera faceva parte di una trilogia dedicata a Prometeo, di cui le altre parti non sono conosciute se non in forma di frammenti (\"Prometeo liberato\" e \"Prometeo portatore del fuoco\"). \u00c8 incerto anche l'ordine delle tre tragedie, poich\u00e9 \u00e8 ignoto se il \"Portatore del fuoco\" fosse la prima o la terza parte.\nTrama.\nDopo la rivolta di Zeus contro il padre Crono, e la guerra che ne segue, Zeus si insedia al potere e annienta i suoi oppositori. Prometeo, per aver donato il fuoco agli uomini, subisce la sua collera e viene incatenato ad una roccia ai confini della Terra nella regione della Scizia. Il dramma, interamente statico, mette in scena Prometeo di fronte a diversi personaggi divini, senza mai presentare un confronto diretto tra Zeus e il titano.\nLa scena si apre in Scizia, fra aspri monti e lande desolate. Efesto, il Potere (\u039a\u03c1\u03ac\u03c4\u03bf\u03c2) e la Forza (o Violenza, \u0392\u03af\u03b1) hanno catturato il titano Prometeo e lo hanno incatenato ad una rupe. Zeus lo punisce perch\u00e9 ha donato il fuoco agli uomini, ribellandosi al suo volere. Non solo: egli ha dato agli uomini la speranza, spegnendo negli umani la vista della morte; inoltre ha dato a loro il pensiero e la coscienza, la scrittura, la memoria, la medicina, ma anche la capacit\u00e0 di interpretare attraverso la mantica , il volere degli dei, e il futuro. Il titano viene quindi raggiunto da vari personaggi, che tentano di portargli conforto e consiglio: le Oceanine, Oceano ed Io, amata da Zeus e per questo odiata da Era ,a cui Prometeo predice il suo destino, ma anche il tortuoso futuro che Zeus ha dinanzi a s\u00e9. Egli annuncia che uno dei discendenti del nuovo re degli dei (il riferimento \u00e8 ovviamente al semidio Eracle) riuscir\u00e0 a liberarlo dalla punizione divina. Prometeo ha per\u00f2 una via di fuga dall'angosciosa situazione in cui si trova, perch\u00e9 egli conosce un segreto che potrebbe causare la disfatta del potere olimpico retto da Zeus. La minaccia consiste nel frutto della relazione fra Zeus e Teti, che potrebbe generare un figlio in grado di sbaragliare il padre degli d\u00e8i. Zeus invia il dio Ermes per estorcere il segreto a Prometeo, ma egli non cede e per questo viene scagliato, insieme alla rupe a cui \u00e8 incatenato, in un burrone senza fondo.\nCommento.\nPrometeo il ribelle.\nIn tutta l'opera \u00e8 costante la centralit\u00e0 del personaggio di Prometeo, un ribelle incapace di accettare l'ordine imposto da Zeus e dai nuovi dei, che pretendono di piegare ogni cosa alla loro volont\u00e0, ignorando la infelice condizione dei mortali, che spinge invece Prometeo, di origini divine, a dare loro aiuto. Nell'opera \u00e8 presentato il solo punto di vista del protagonista, che ripete la propria avversione per Zeus di fronte a numerosi personaggi, ma che appare portatore di un valore che non pu\u00f2 non suscitare simpatia nello spettatore: la solidariet\u00e0 verso gli uomini e la volont\u00e0 di aiutarli a progredire facendo loro conoscere il fuoco.\nPrometeo, dunque, si presenta come portatore di luce e di progresso, anche a costo di sfidare la volont\u00e0 di Zeus: una figura ben diversa da quella che appare nella \"Teogonia\" di Esiodo, in cui il titano \u00e8 presentato come un briccone che sfida gli dei in una gara d'astuzia nella quale ad uscire perdente sar\u00e0 proprio il genere umano. L'identificazione dello spettatore in Prometeo avviene in quanto il titano, come l'uomo aspira ad un di pi\u00f9 che non gli \u00e8 concesso; Prometeo appare cos\u00ec come un eroe confinato in un sistema di valori arcaico, dove l'ambizione a un di pi\u00f9 \u00e8 considerata un atto di tracotanza (\"hybris\").\nLa trilogia.\nLa trilogia in forma completa narrava il furto del fuoco da parte di Prometeo, cui seguiva la punizione ad opera di Zeus, che faceva incatenare il titano ad una rupe, e la successiva liberazione da parte di Eracle. Se il \"Portatore del fuoco\" era la prima parte della trilogia, \u00e8 probabile che narrasse proprio il furto del fuoco, mentre, se era la terza, si pu\u00f2 ipotizzare che trattasse l'istituzione delle feste ateniesi in onore di Prometeo, nell'ambito di un nuovo patto d'alleanza tra dei e uomini (non dissimile da quello con le Eumenidi alla fine dell'\"Orestea\"). In ogni caso, la disputa tra Zeus e Prometeo doveva trovare una sua ricomposizione dopo la liberazione del titano. Forse Prometeo accettava la sovranit\u00e0 di Zeus, e quest'ultimo consentiva che l'umanit\u00e0 progredisse attraverso le arti del titano. Si \u00e8 anche supposto (nuovamente in analogia con l\u2019\"Orestea\") che Zeus aggiungesse anche un proprio dono agli uomini: la Giustizia.\nIl problema dell'attribuzione.\nNegli ultimi decenni alcuni studiosi hanno messo in dubbio la paternit\u00e0 eschilea dell'opera. Si ipotizza che il testo che oggi conosciamo sia di altro autore (si \u00e8 parlato, in anni recenti, del figlio dello stesso tragediografo, Euforione), o che il testo originale eschileo sia stato modificato dopo la morte del suo autore. Questo per tre ragioni principali:\nD'altra parte, per il primo punto, \u00e8 possibile che la figura di Zeus venisse riabilitata nelle altre tragedie della trilogia, e in ogni caso lo scontro tra personaggi rigidi ed orgogliosi, nonch\u00e9 tra divinit\u00e0 pi\u00f9 anziane e divinit\u00e0 pi\u00f9 giovani, \u00e8 presente anche altrove nel teatro eschileo (basti pensare ancora una volta all\u2019\"Orestea\", con la contrapposizione tra le Erinni e Apollo). Il dubbio rimane, ma la maggior parte degli studiosi propende per confermare la paternit\u00e0 eschilea dell'opera."}
{"id": "709035", "revid": "547034", "url": "https://it.wikipedia.org/wiki?curid=709035", "title": "SCPC", "text": "Per SCPC, acronimo di single channel per carrier, si intende nel linguaggio delle telecomunicazioni la modalit\u00e0 di trasmissione di dati di un singolo segnale ad una data frequenza ed ampiezza di banda.\nPi\u00f9 di frequente \u00e8 usato per quanto riguarda i satelliti televisivi, per indicare che le stazioni radio non sono multiplexati come subcarrier in un singolo carrier video, bens\u00ec utilizzano indipendentemente un trasponder. Tale modalit\u00e0 di trasmissione pu\u00f2 essere utilizzata anche in altri tipi di satelliti, o in trasmissioni non satellitari.\nDescrizione.\nIn un sistema SCPC la banda satellitare \u00e8 dedicata ad una singola sorgente. Questo ha senso se si tratta ad esempio di un satellite radio, che trasmette continuamente, ma nel caso di trasmissioni burst come ad esempio internet satellitare o telemetria \u00e8 preferibile l'uso di altri sistemi, poich\u00e9 l'utente deve pagare la stessa banda satellitare anche se non la usa. Molti usano l'SCPC invece della TDMA poich\u00e9 garantisce una bandwidth senza restrizioni; pi\u00f9 tuttavia quest'ultima si va a perfezionare, pi\u00f9 le applicazioni del SCPC subiscono una grossa frenata.\nI principali vantaggi sono i seguenti:\nI principali svantaggi:"}
{"id": "709038", "revid": "599013", "url": "https://it.wikipedia.org/wiki?curid=709038", "title": "Castel Tasso", "text": "Il Castel Tasso (in tedesco Burg Reifenstein) \u00e8 un castello che sorge nel comune di Campo di Trens, all'imbocco sud della conca di Vipiteno, in provincia di Bolzano. Proprio di fronte al castello, dall'altra parte della valle, si trova Castel Pietra.\nStoria.\nIl castello \u00e8 uno dei pi\u00f9 antichi, storicamente importanti e ricchi dell'Alto Adige.\nSorge sopra a una collina che sovrasta una piana, ricavata da ex-palude bonificata (\"Sterzinger Moos\"), sulla quale \u00e8 stato costruito anche un piccolo aeroporto militare, oggi usato solo a scopo turistico.\nIl castello fu menzionato per la prima volta in documenti scritti nel 1100 come feudo dei Conti bavaresi Lechsgem\u00fcnd, mentre dal 1140 la rocca fu data ai Signori di \"Stilfes\".\nNei secoli seguenti diversi conti e nobili vissero nel maniero, fino a che nel 1405 la propriet\u00e0 pass\u00f2 alla famiglia dei Signori di Sabiona (\"S\u00e4ben\"). Dopo la loro estinzione, il castello divenne un possedimento del duca Sigismondo d'Austria, il quale per\u00f2 nel 1470 lo vendette all'Ordine Teutonico, al quale si deve gran parte dell'aspetto attuale e dell'arredamento. Infine, dal 1813 \u00e8 di propriet\u00e0 dei Conti Thurn und Taxis di Ratisbona (da qui il nome italianizzato \"Tasso\" del castello, usato a partire dagli anni '30).\nOggi castel Tasso \u00e8 considerato uno dei castelli pi\u00f9 preziosi della storia altoatesina. Dato che il castello non fu mai conquistato o devastato, ancora oggi \u00e8 ben conservato ed all'interno troviamo moltissimi oggetti e mobili antichi. Della struttura fa parte anche la piccola cappella di San Zeno, presso la quale sono state ritrovate otto bare di legno baiuvare risalenti al IV e VIII secolo, due delle quali si possono vedere in una sala del castello, mentre le altre sei sono conservate nel Museo archeologico dell'Alto Adige con all'interno ancora dei resti umani.\nAll'interno di castel Tasso si possono visitare ben 10 locali in perfetto stato di conservazione, tra le quali ricordiamo: una grande cucina duecentesca con un camino aperto, la vecchia torre d'abitazione, una prigione oscura profonda 5 metri ed anche la famosa e preziosa \"Sala verde\" (\"Gr\u00fcner Saal\"), che nelle decorazioni dal caratteristico colore verde, nasconde anche diversi personaggi. Tutto questo \u00e8 un suggestivo esempio di una fortezza medievale, quale castel Tasso era in tempi passati.\nDa Pasqua ai primi di novembre si effettuano visite guidate."}
{"id": "709039", "revid": "767487", "url": "https://it.wikipedia.org/wiki?curid=709039", "title": "Cantone di Longuyon", "text": "Il Cantone di Longuyon era una divisione amministrativa dell'Arrondissement di Briey.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709042", "revid": "827882", "url": "https://it.wikipedia.org/wiki?curid=709042", "title": "Cantone di Longwy", "text": "Il Cantone di Longwy \u00e8 una divisione amministrativa dell'Arrondissement di Briey.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 8 comuni.\nComposizione.\nPrima della riforma del 2014 comprendeva il solo comune di Longwy.\nDal 2015 i comuni appartenenti al cantone sono i seguenti YY:"}
{"id": "709043", "revid": "1318658", "url": "https://it.wikipedia.org/wiki?curid=709043", "title": "Dj\u00e9mila", "text": "Dj\u00e9mila () \u00e8 un comune algerino situato nella provincia di S\u00e9tif, vicino alla costa del mar Mediterraneo, a est di Algeri. Vi si trovano i resti dell'antica citt\u00e0 romana di Cuicul.\nStoria.\nLa citt\u00e0 di \"Cuicul\" venne fondata, probabilmente su un piccolo centro berbero preesistente, come colonia romana, sotto Nerva (96-98), o pi\u00f9 probabilmente sotto Traiano (98-117).\nEbbe un particolare sviluppo a partire dal III secolo, come sembrano testimoniare le iscrizioni relative ad opere edilizie e i mosaici delle abitazioni, databili soprattutto nella seconda met\u00e0 del IV secolo. Sopravvisse anche dopo la conquista da parte dei Vandali di Genserico e dopo la successiva riconquista bizantina.\nFu rimessa in luce dagli scavi a partire dal 1909.\nNel 1982 il sito archeologico \u00e8 stato inserito nell'elenco dei patrimoni dell'umanit\u00e0 dell'UNESCO.\nDescrizione.\n\u00c8 situata in una regione montuosa, su uno stretto pianoro tra gli avvallamenti di due torrenti, e presenta una pianta allungata in senso nord-sud. Si trovava sulla strada tra Cirta (oggi Costantina) e S\u00e9tif.\nIl primo nucleo della citt\u00e0 sorse con impianto regolare (incrocio di cardini e decumani) sulla parte settentrionale del pianoro. Si conservano delle mura cittadine pochi resti e le due porte alle estremit\u00e0 del cardine massimo.\nIl foro cittadino (\"Foro vecchio\") si trovava al centro della citt\u00e0 ed era costituito da una piazza quasi quadrata con portici su due lati e tempio capitolino sul lato nord. Sul foro si affacciavano inoltre una curia e una basilica civile.\nTra gli edifici pubblici della citt\u00e0 erano inoltre compresi un tempio dedicato a Venere Genitrice con recinto sacro, un \"macellum\" e un edificio termale.\nAlcune delle case scavate erano vaste residenze articolate intorno ad un peristilio ed erano ornate da mosaici.\nLa citt\u00e0 si espanse successivamente verso sud.\nUn teatro venne costruito sotto Antonino Pio (138-161), nuove terme pi\u00f9 vaste sotto Commodo (180-192). Venne costruito anche un secondo foro (\"Foro severiano\"), iniziato sotto Caracalla (211-217), al quale venne dedicato l'arco omonimo situato al suo ingresso, e completato sotto Alessandro Severo (222-235). La piazza di forma irregolare e su terreno in declivio, era dominata dal tempio dedicato alla \"Gens Septimia\" (la famiglia imperiale divinizzata).\nIn epoca successiva si form\u00f2 a sud est un complesso cristiano (il primo \"vescovo di Cuicul\" \u00e8 menzionato nel 255), costituito da due basiliche cristiane disposte parallelamente (una pi\u00f9 antica a tre navate, datata tra IV e V secolo e una pi\u00f9 recente a cinque navate, datata tra V e VI secolo), una terza cappella, un battistero (probabilmente connesso alla basilica pi\u00f9 antica e connesso ad un piccolo stabilimento termale) e una grande abitazione interpretata come residenza episcopale. Altre due basiliche cristiane sono meno conosciute, ma, come le prime caratterizzate dalla presenza di una cripta sotto l'abside."}
{"id": "709045", "revid": "1305772", "url": "https://it.wikipedia.org/wiki?curid=709045", "title": "Quit Playing Games (With My Heart)", "text": "Quit Playing Games (with My Heart) \u00e8 un brano dei Backstreet Boys, quarto singolo del loro album di debutto \"Backstreet Boys\". Uscito nel 1996, scritto e prodotto da Max Martin nel 1995, il brano raggiunse la posizione numero 1 in Germania, Austria, Svizzera e Repubblica Ceca e la numero 2 sia nel Regno Unito che negli Stati Uniti sulla classifica Billboard, dove si afferm\u00f2 direttamente nella Top 10 della classifica delle vendite ottenendo il doppio disco di platino dopo sole 3 settimane con 2 milioni di copie vendute.\nVersioni.\nVersione originale.\nNella versione originale del brano Brian Littrell canta da solista entrambe le strofe. Tale versione \u00e8 propria dell'album del 1996 e della sua edizione americana del 1997.\nVersione singolo.\nMax Martin fece incidere una seconda versione del brano la cui seconda strofa \u00e8 cantata da Nick Carter ed essa fu la versione rilasciata come singolo estratto per la rotazione radiofonica e per il video musicale.\nVersione italiana.\nUna versione in lingua italiana, intitolata \"Non Puoi Lasciarmi Cos\u00ec\", fu incisa su idea del TG Ragazzi, chiedendo alle fan italiane di proporre le parole del testo e dopo essere pervenute con molte lettere, tale versione fu poi incisa con le voci di Howie, AJ e Kevin.\nVideo.\nIl video musicale, diretto da Kai Sehr, fu girato a Orlando, Florida e si svolge in un deserto campo da Basket all'aperto di notte. La parte finale riprende i membri del gruppo, tranne Brian e Nick, cantare muovendosi a torso nudo e sotto una pioggia artificiale, seguendo la moda inaugurata anni prima dai Take That."}
{"id": "709046", "revid": "827882", "url": "https://it.wikipedia.org/wiki?curid=709046", "title": "Cantone di Mont-Saint-Martin", "text": "Il Cantone di Mont-Saint-Martin \u00e8 una divisione amministrativa dell'Arrondissement di Briey.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 32 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 32:"}
{"id": "709047", "revid": "767487", "url": "https://it.wikipedia.org/wiki?curid=709047", "title": "Cantone di Villerupt", "text": "Il Cantone di Villerupt \u00e8 una divisione amministrativa dell'Arrondissement di Briey.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 14 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 14:"}
{"id": "709049", "revid": "36426", "url": "https://it.wikipedia.org/wiki?curid=709049", "title": "Castello di Velturno", "text": "Il castello di Velturno (in tedesco Schloss Velthurns) \u00e8 un castello che si trova nel paese di Velturno (\"Feldthurns\"), sopra a Bressanone, nella valle Isarco altoatesina.\nStoria.\nIl castello fu eretto tra il 1577 e il 1587 con uno stile tardo rinascimentale dal vescovo Johann Thomas von Spaur, fu adibito lungo la storia, soprattutto come residenza estiva dei principi vescovi di Bressanone.\nNel 1978 la provincia autonoma di Bolzano ha acquistato il castello, e lo ha completamente restaurato.\nDescrizione.\nAll'interno si conservano:"}
{"id": "709050", "revid": "1305772", "url": "https://it.wikipedia.org/wiki?curid=709050", "title": "RUM", "text": ""}
{"id": "709051", "revid": "984922", "url": "https://it.wikipedia.org/wiki?curid=709051", "title": "Cantone di Arracourt", "text": "Il Cantone di Arracourt era una divisione amministrativa dell'Arrondissement di Lun\u00e9ville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709052", "revid": "838137", "url": "https://it.wikipedia.org/wiki?curid=709052", "title": "Tiy", "text": "&lt;-U33-i*i-Z4-B7-&gt;\n\"Tjy\" - Tiy\nFamiglia e primi anni.\nTiy era figlia di Yuya, ricco possidente terriero di origini probabilmente nobili ma non eccelse oriundo di Akhmin, ove ricopriva anche i ruoli di sacerdote, soprintendente dei buoi, comandante della cavalleria. La madre, Tuia, oltre che responsabile dell\"'harem\" \"di Min\", era soprattutto inserita nella gerarchia di vari culti religiosi, come attestano i suoi titoli (fra cui, \"cantrice di Hathor\", \"capo degli intrattenitori\" sia del culto di Amon che di Min etc.), per cui si sono ipotizzati legami di parentela di Tuia con la famiglia reale. Tiy aveva anche un fratello, Anen, che fu \"secondo profeta di Amon\". Alcuni studiosi hanno speculato che l'alto funzionario Ay, successore di Tutankhamon dopo la morte prematura di questi nel 1323 a.C., avrebbe potuto essere congiunto di Tiy. Non vi sono iscrizioni o monumenti che esplichino questo legame, ma alcuni lo ritengono probabile perch\u00e9 Ay, Yuya e Tuia erano tutti nativi di Akhmin, e perch\u00e9 Ay eredit\u00f2 i titoli e le onorificenze di cui Yuya si fregiava alla corte di Amenofi III.\nAlcuni egittologi hanno suggerito che il padre di Tiy fosse uno straniero, soprattutto dall'osservazione del lineamenti della sua mummia e dalla svariate pronunce del suo nome, la qual cosa potrebbe implicare che \"Yuya\" non sia un nome egiziano, ma straniero, adattato di volta in volta alle cadenze egizie. Alcuni hanno pensato che le forti e anticonvenzionali opinioni religiose della regina Tiy fossero dovute a un retaggio straniero, pi\u00f9 che al suo forte carattere.\nNonostante non fosse di sangue regale, fu elevata al rango di \"grande sposa reale\", ossia di regina d'Egitto, da Amenofi III; il matrimonio risale al 2\u00ba anno di regno, ossia al 1390 a.C. circa, e gli sposi erano ancora bambini: forse Tiy non aveva nemmeno dieci anni, e Amenofi sicuramente meno di dodici. Ebbe numerosi figli da Amenofi: \nVita a corte e influenza.\nTiy ebbe una grande influenza e gest\u00ec una parte del potere, sia durante il regno del marito che durante quello del figlio. Crescendo, Amenofi III divenne un valente sportivo, un amante della vita all'aperto e un abilissimo governante (il suo regno \u00e8 considerato l'apogeo del Nuovo Regno). Egli si trov\u00f2 pi\u00f9 volte di fronte a richieste straniere di oro egiziano, cos\u00ec come a reali stranieri, come Tushratta di Mitanni, che chiedevano la mano delle sue figlie. Ma alla corte egiziana il lignaggio regale era trasmesso dalle donne, e il matrimonio con una delle figlie di Amenofi avrebbe significato, per un sovrano straniero, legittime pretese sulla corona dell'Alto e Basso Egitto. In questi come in altri casi, Tiy si segnal\u00f2 quale importante consigliera e confidente del faraone. Lasciando di s\u00e9 il ricordo di una regina saggia, intelligente e forte, Tiy ottenne sempre il rispetto dei dignitari stranieri, e i re stranieri erano disposti a comunicare direttamente con e attraverso di lei, che esercit\u00f2 un ruolo attivo e costante negli affari esteri. \u00c8 la prima regina d'Egitto il cui nome sia stato registrato su atti ufficiali. Prima di Tiy, scrivono O'Connor e Cline, \"nessuna regina precedente apparve mai in posizione tanto prominente nella vita del marito\". Inoltre compare regolarmente accanto al marito nella statuaria, nelle tombe, nei rilievi e sulle stele; i loro nomi sono affiancati su un gran numero di oggetti quali recipienti e gioielli, persino su grossi scarabei commemorativi.\nTiye continu\u00f2 a consigliare suo figlio Akhenaton, la cui corrispondenza con re Tushratta \u00e8 illuminante circa il ruolo e la statura della regina madre a corte. Nella Lettera di Amarna \"EA26\", il re di Mitanni corrisponde direttamente con Tiy per rimembrare le buone relazioni di cui aveva goduto con il defunto Amenofi III, ed esprime il suo desiderio di continuare, nei rapporti amichevoli, con il nuovo faraone Akhenaton.\nAmenofi III, debilitato in et\u00e0 matura dall'obesit\u00e0 e da patologie dentarie molto dolorose (come emerso da esami sulla mummia), mor\u00ec intorno al 38\u00ba o 39\u00ba anno del suo regno, tra il 1353 e il 1351 a.C. e fu inumato nella tomba KV22 della Valle dei Re. Tiy gli sopravvisse all'incirca vent'anni. Presso la nuova citt\u00e0 di Akhenaton, Akhetaton, sono stati rinvenuti i resti di un palazzo per Tiy, il cui nome comunque continua a comparire nelle documentazioni degli anni dell'eresia. Tiy, unitamente alla giovane nipote Maketaton, \u00e8 citata per l'ultima volta in un'iscrizione che data al 21 novembre del 12\u00ba anno di regno di Akhenaton (1338 a.C.), nel medesimo periodo in cui una grave epidemia sconvolse l'Egitto, e probabilmente anche la famiglia reale: \u00e8 l'occasione in cui scompaiono dai documenti, oltre a Tiy e Maketaton, anche la regina Nefertiti e altre figlie del faraone.\nMummia e sepoltura.\nLa mummia della \"Elder Lady\" (KV35).\nTiy mor\u00ec nel 12\u00ba anno di regno di Akhenaton; aveva tra i 50 e 60 anni, ed era sopravvissuta di un ventennio al marito. Si ritiene che Tiy sia stata originariamente inumata nelle sepolture reali di Amarna, accanto al figlio e alla nipote Maketaton, la secondogenita di Akhenaton, siccome il frammento di una tomba adiacente a queste ultime \u00e8 stato riconosciuto come proveniente dal sarcofago di Tiy. Il suo sacello funerario rivestito d'oro, sul quale la regina madre compariva accanto al figlio, fu trovato nella problematica tomba KV55, mentre alcuni dei suoi \"ushabti\" si trovavano nella tomba KV22, edificata per Thutmose IV e terminata per Amenofi III. Lo studio del suo corredo funebre e della salma di Tiy \u00e8 reso particolarmente complesso dalla dislocazione di tutti questi elementi.\nAmenofi III aveva commissionato, molti anni prima, un tempio funerario per Tiy a Sedeinga, in Nubia.\nIl corpo mummificato di Tiy fu ritrovato nella tomba (KV35) di Amenofi II scoperta da Victor Loret nel marzo del 1898, giacente accanto ad altre due salme reali completamente sbendate e violentemente profanate (forse da parte di razziatori, ma l'entit\u00e0 dei danni sui corpi ha dato adito a dubbi in tal senso). Le altre due mummie appartenevano al giovanissimo principe Ubensenu (un figlio di Amenofi II) e a una donna, soprannominata \"The Younger Lady\", la cui identit\u00e0 \u00e8 estremamente dibattuta: importanti test genetici condotti nel 2010 hanno accertato che fu figlia di Amenofi III e Tiy, sorella di Akhenaton e madre di Tutankhamon. Tutti erano deposti, nudi, nell'anticamera della tomba. Subito vari ricercatori ipotizzarono che la mummia della donna apparentemente pi\u00f9 anziana, e perci\u00f2 chiamata \"The Elder Lady\", appartenesse alla regina Tiy. Alcuni notarono che sarcofagi in miniatura recanti il nome di Tiy si trovavano nella tomba di Tutankhamon, come ricordi di una nonna molto amata.\nUna prima analisi della mummia fu compiuta dall'anatomista Grafton Elliot Smith nel 1912. L'imbalsamazione fu eseguita con grande attenzione: i lineamenti del viso sono perfettamente riconoscibili, cos\u00ec come la chioma \u00e8 perfettamente conservata, al punto che Elliot Smith pot\u00e9 notare come la regina non avesse un solo capello grigio. Il braccio destro \u00e8 disteso lungo il corpo, mentre quello sinistro \u00e8 piegato sul petto; in origine impugnava uno scettro, mai rinvenuto: ci\u00f2 port\u00f2 subito a ritenerla una regina. Nonostante la maestria degli imbalsamatori, la mummia mostra le tracce della violenza a cui la sottoposero i razziatori di tombe o altri malintenzionati: l'addome e il torace sono visibilmente sfondati, i piedi separati dalle gambe.\nIdentificazione.\nIl succitato esame genetico del 2010, svoltosi sotto il patronato del Supremo concilio per le antichit\u00e0 egizie e del suo segretario Zahi Hawass, permise di identificare definitivamente la mummia della \"Elder Lady\" con la regina Tiy. Inoltre, ciocche dei suoi capelli rinvenute nella tomba di Tutankhamon combaciavano con il DNA della \"Elder Lady\".\nIl 3 aprile 2021 la sua mummia \u00e8 stata traslata con la Parata d'oro dei faraoni dal vecchio Museo Egizio al nuovo Museo nazionale della Civilt\u00e0 egiziana."}
{"id": "709054", "revid": "838137", "url": "https://it.wikipedia.org/wiki?curid=709054", "title": "Paulo Lopes de Faria", "text": "Biografia.\nFiglio di Daniel Lopes de Faria e Maria Christina da Concei\u00e7\u00e3o, comp\u00ec i suoi studi primari al Colegio Benedito Valadares (Igaratinga, 1945-1949), entrando nel seminario provinciale \"Cora\u00e7\u00e3o Eucar\u00edstico\" a Belo Horizonte.\nNella stessa citt\u00e0 comp\u00ec gli studi umanistici (1949-1951), filosofia (1952-1954) e teologia (1954-1957), specializzandosi poi in liturgia.\nIl sacerdozio.\nFu ordinato sacerdote l'8 dicembre 1957.\nFu professore di ebraico, latino, logica minore, esegesi biblica e teologia fondamentale, nel seminario maggiore \"Cora\u00e7\u00e3o Eucar\u00edstico\" dal 1958 al 1966.\nFu anche economo del suddetto seminario e direttore dell'Opera per le vocazioni sacerdotali.\nDal 1966 al 1980 fu parroco della parrocchia di \"Nossa Senhora da Piedade\" nel \"Bairro das Ind\u00fastrias\" a Belo Horizonte e anche membro e segretario del consiglio presbiterale dell'arcidiocesi di Belo Horizonte.\nL'episcopato.\nIl 7 novembre 1980 fu nominato vescovo ausiliare di Niter\u00f3i, titolare di Telepte. Fu ordinato vescovo il 27 dicembre dello stesso anno.\nIl 16 dicembre 1983 fu nominato vescovo di Itabuna.\nDal 1983 al 1995 fu presidente regionale dei vescovi della Regione ecclesiastica Nordeste 3 e responsabile per la liturgia della stessa zona (1983-1995).\nNel 1995 fu nominato arcivescovo coadiutore di Diamantina e il 14 maggio 1997 succedette alla medesima sede.\nFu anche responsabile per la liturgia della Regione ecclesiastica Leste 2, membro della commissione nazionale di liturgia e del consiglio permanente della Conferenza episcopale brasiliana.\nPer due mandati fu presidente della Regione ecclesiastica Leste 2.\nIl 30 maggio 2007 rassegn\u00f2 le dimissioni dal governo pastorale.\nSpir\u00f2 il 16 luglio 2009.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "709055", "revid": "767487", "url": "https://it.wikipedia.org/wiki?curid=709055", "title": "Cantone di Baccarat", "text": "Il Cantone di Baccarat \u00e8 una divisione amministrativa dell'Arrondissement di Lun\u00e9ville.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 20 a 91 comuni.\nComposizione.\nI 20 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 91:"}
{"id": "709056", "revid": "767487", "url": "https://it.wikipedia.org/wiki?curid=709056", "title": "Cantone di Badonviller", "text": "Il Cantone di Badonviller era una divisione amministrativa dell'Arrondissement di Lun\u00e9ville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709057", "revid": "1862310", "url": "https://it.wikipedia.org/wiki?curid=709057", "title": "Maniitsoq", "text": "Maniitsoq (o Sukkertoppen) \u00e8 una citt\u00e0 della Groenlandia (la quarta per popolazione, 2859 abitanti nel 2005) che appartiene al comune di Qeqqata. Nella citt\u00e0 si trovano due musei: il museo d'arte accoglie quadri e sculture in legno, ossi o pietra; il museo storico (fondato nel 1840) invece raccoglie la storia di Maniitsoq. Il primo insediamento della zona si ebbe intorno al 2000 a.C. ad opera del popolo Saqqaq; pi\u00f9 tardi arrivarono coloni vichinghi della Norvegia, intorno al 1000. Poi i Danesi nel 1755 fondarono un villaggio che chiamarono Sukkertoppen (che in realt\u00e0 si trova dove oggi c'\u00e8 Kangaamiut); nel 1782 infine il villaggio fu spostato sull'isola di Maniitsoq, dove si trova oggi.\nManiitsoq fu anche a capo di un comune, il comune di Maniitsoq. Questo comune fu fondato il 18 novembre 1950, e fu abolito il 1\u00ba gennaio 2009 con l'entrata in vigore della riforma che rivoluzion\u00f2 la suddivisione interna della Groenlandia; dopo la riforma, il comune di Maniitsoq si fuse con quello di Sisimiut a formare l'odierno comune di Qeqqata.\nIl cratere.\nNel luglio del 2012 \u00e8 stata data notizia dell'esistenza di un cratere meteoritico del diametro di 100 km, probabilmente causato dalla caduta di un asteroide dalle dimensioni di almeno 30 km di larghezza, situato a 55 km a sud di Maniitsoq. La sua datazione, secondo gli scienziati del GEUS, risalirebbe a circa 3 miliardi di anni fa. L'erosione del terreno durante questo tempo (si \u00e8 calcolato che sia approssimativamente di 25 chilometri) ne aveva quasi cancellato ogni traccia. Tra l'altro, la scoperta \u00e8 avvenuta in modo casuale, ad opera di una compagnia mineraria canadese alla ricerca di riserve di nichel e platino.\nQuesto cratere \u00e8 il pi\u00f9 antico mai scoperto."}
{"id": "709061", "revid": "2196166", "url": "https://it.wikipedia.org/wiki?curid=709061", "title": "Castello di Casteldarne", "text": "Il castello di Casteldarne (ted.: Schloss Ehrenburg) \u00e8 un castello risalente al XII secolo dal quale ha preso il nome la frazione omonima del comune di Chienes (BZ), in val Pusteria. Fu costruito e abitato per pi\u00f9 di 700 anni dalla stessa famiglia, i conti K\u00fcnigl. Nel 2010 \u00e8 stato venduto ad un imprenditore locale.\nDescrizione.\nIl maniero sorge a 800 m s.l.m., in posizione dominante sopra il fiume Rienza e ai piedi del monte Getzen (\"Getzenberg\"); comprende una parte pi\u00f9 antica del XII secolo sul lato meridionale, e un ampliamento barocco del XVIII secolo nella parte orientale.\nEntrando dalla porta del lato meridionale, il pi\u00f9 antico, si giunge nella corte interna; \u00e8 questa una creazione rinascimentale commissionata da Caspar K\u00fcnigl (1481-1541) ad un artista locale noto con il nome di Lucio da Trento. Il cortile \u00e8 circondato da arcate a semicerchio sorrette da colonne di granito con capitelli quadrangolari. La corte, che si presenta come il punto centrale del maniero, sub\u00ec alcune modifiche tra il XVII e il XVIII secolo."}
{"id": "709062", "revid": "34119", "url": "https://it.wikipedia.org/wiki?curid=709062", "title": "Qnx", "text": ""}
{"id": "709063", "revid": "984922", "url": "https://it.wikipedia.org/wiki?curid=709063", "title": "Cantone di Bayon", "text": "Il Cantone di Bayon era una divisione amministrativa dell'Arrondissement di Lun\u00e9ville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709065", "revid": "984922", "url": "https://it.wikipedia.org/wiki?curid=709065", "title": "Cantone di Bl\u00e2mont", "text": "Il Cantone di Bl\u00e2mont era una divisione amministrativa dell'Arrondissement di Lun\u00e9ville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709067", "revid": "767487", "url": "https://it.wikipedia.org/wiki?curid=709067", "title": "Cantone di Cirey-sur-Vezouze", "text": "Il Cantone di Cirey-sur-Vezouze era una divisione amministrativa dell'Arrondissement di Lun\u00e9ville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709068", "revid": "729019", "url": "https://it.wikipedia.org/wiki?curid=709068", "title": "Ferrovia Alto Pistoiese", "text": "La Ferrovia Alto Pistoiese (FAP), dal nome della societ\u00e0 concessionaria ed esercente, conosciuta anche come ferrovia Pracchia\u2013San Marcello Pistoiese\u2013Mammiano, fu una linea ferroviaria a scartamento ridotto italiano (950\u00a0mm), elettrificata a 1200\u00a0volt in corrente continua e attiva tra il 1926 ed il 1965.\nStoria.\nL'apertura al servizio nel 1864 della linea Pistoia - Bologna via Pracchia e Porretta, che fino al 1934 rest\u00f2 l'asse portante dei collegamenti ferroviari tra Nord e Sud della penisola e che aveva nella stazione di Pracchia FS (culmine della linea) uno degli impianti pi\u00f9 importanti della nuova ferrovia, aveva favorito la conoscenza nazionale della Montagna pistoiese e il suo avvicinamento ai maggiori flussi del traffico turistico di allora.\nGi\u00e0 in vecchie immagini della stazione di Pracchia FS del 1860-70 si pu\u00f2 scorgere la grande tettoia-capannone di legno attigua al fabbricato viaggiatori dal lato del piazzale esterno dove sostavano le carrozze in attesa dell'arrivo dei treni. Fin dal 1875 era esistente un servizio di vetture di posta a cavalli che, in coincidenza con i primi treni del mattino in arrivo alla stazione di Pracchia, conduceva dopo circa un'ora e mezza di viaggio a San Marcello Pistoiese. Durante la stagione climaticamente pi\u00f9 favorevole la vettura chiusa veniva sostituita da una carrozza aperta sui lati (omnibus) in modo da rendere pi\u00f9 piacevole il viaggio. Gli orari delle corse con il tempo divennero due (con partenze alle 10.00 e alle 18.00 da Pracchia) con vetture da 10 posti a sedere trainate da due soli cavalli.\nLa prima idea di un collegamento ferroviario tra la stazione ferroviaria di Pracchia e la valle del fiume Lima risale circa al 1880, quando Vilfredo Pareto, a quel tempo direttore generale della Societ\u00e0 delle Ferriere Italiane, incaric\u00f2 Cipriano Turri di verificare e promuovere un progetto di linea tranviaria o ferroviaria che collegasse Pracchia, Limestre, Mammiano e La Lima.\nL'idea, ben definita, venne anche utilizzata a scopo elettorale: nel 1882, anno in cui il Pareto fu candidato nelle elezioni nazionali per il collegio Prato-Pistoia-San Marcello Pistoiese, alcuni avversari politici criticarono il progetto, considerandolo di pura propaganda elettorale.\nCipriano Turri, industriale con uno stabilimento per la lavorazione del rame a Limestre gestito insieme al fratello Ferdinando e a Felice Ponsard (nel 1882 agente elettorale di Pareto a San Marcello Pistoiese), si occup\u00f2 subito del problema, incaricandone gli ingegneri Narciso Frosali e Charles Scheibner, i cui progetti tuttavia si rivelarono non adeguati e troppo costosi. Il progetto Frosali prevedeva addirittura una costosissima galleria di oltre un chilometro sotto il Monte Oppio. Il progetto iniziale prevedeva la trazione a vapore, ma con l'evoluzione della tecnica si prese in esame anche quella elettrica.\nIl Turri si interess\u00f2 sino alla fine degli anni novanta al progetto, facendo costruire anche alcuni modelli di locomotive elettriche ed un tratto sperimentale di binario a La Lima, ma in seguito abbandon\u00f2 definitivamente l'idea del collegamento ferroviario. Con tutta probabilit\u00e0 il tratto di binario costruito per prova ed alcuni vagoni verranno utilizzati dalla Cartiera Cini de La Lima per una piccola linea interna di alcune centinaia di metri. Il percorso definitivo della Ferrovia Alto Pistoiese ricalcher\u00e0 poi, in parte, quello stabilito da Sheibner.\nAl 1915 invece risale un progetto di una ferrovia fino all'Abetone e a Modena, ma la realizzazione della Ferrovia dell'Alto Pistoiese avvenne pi\u00f9 tardi. In quella data risultava attiva una linea a scartamento ridotto metrico (non italiano di 950\u00a0mm) lunga 4,641 metri totalmente in sede promiscua al lato della strada e che era stata creata dalla Societ\u00e0 Metallurgica Italiana (SMI) per collegare il proprio stabilimento di Campo Tizzoro con Pracchia. Questa ferrovia-raccordo era gestita con trazione a vapore e rispetto al tracciato successivamente realizzato per la linea Pracchia-Mammiano correva sempre sulla sponda sinistra del Reno fino al ponte stradale posto davanti alla stazione di Pracchia FS che veniva attraversato con una curva di raggio ridottissimo (soli 17\u00a0m) che, descrivendo un tornante, giungeva sul posto dove sarebbe poi stata realizzata la stazione di Pracchia FAP.\nSempre al 1915 a firma degli Ingegneri Luigi Orlando e Alberto Lodolo, risale la presentazione del primo progetto di massima per la costruzione della ferrovia come la conosciamo oggi. Nel 1916 il progetto venne approvato e il 13 novembre dello stesso anno si costitu\u00ec in Livorno la societ\u00e0 anonima Ferrovia dell'Alto Pistoiese. Ne facevano parte l'ingegnere Orlando, l'Ingegnere Lodolo (che rappresentava l'industriale Giovan Cosimo Cini) e L'Ingegnere Pirro Liguori, anch'egli industriale. La linea venne progettata principalmente a servizio della produzione bellica della SMI i cui stabilimenti furono raccordati ai binari anche nell'impianto di Limestre, ma la ferrovia risultava essere anche la grande aspirazione degli abitanti delle zone montane. La decisione di realizzarla a scartamento ridotto per\u00f2, se comport\u00f2 una minore spesa, cre\u00f2 le condizioni per altri problemi, sia per la SMI, che per le FS: infatti lo scartamento ridotto comportava alte spese di trasbordo che ne vanificavano in parte l'economicit\u00e0.\nDal 12 luglio del 1919, la nascita della Societ\u00e0 Automobilistica Lazzi di Cutigliano aveva favorito la sostituzione delle vetture a cavalli con le prime autocorriere grazie all'utilizzo di due vecchi Fiat 18 BL residuati della prima guerra mondiale. Il servizio automobilistico permise di estendere le corse fino all'Abetone e a Pievepelago..\nI lavori di costruzione della linea, diretti dall'ingegnere Giusto Puccini, iniziarono sempre nel 1919. La ferrovia Pracchia-Mammiano fu inaugurata luned\u00ec 21 giugno del 1926 alla presenza del Presidente della Camera dei deputati Antonio Casertano e del ministro delle comunicazioni Costanzo Ciano.\nIl treno inaugurale, decorato con festoni di fiori, part\u00ec da Pracchia intorno alle ore 9.00 e giunse a San Marcello alle ore 10.00. Fu un avvenimento memorabile per la Montagna pistoiese dato che la ferrovia la univa con la linea Porrettana, che fino al 1934 faceva parte delle pi\u00f9 importanti vie di comunicazione ferrate tra il nord e il sud Italia contribuendo alla valorizzazione turistica di tutto il comprensorio montano pistoiese.\nAll'atto dell'inaugurazione nel 1926 la linea risult\u00f2 essere lunga 16,702\u00a0m tra gli assi dei fabbricati viaggiatori di Pracchia e Mammiano, di cui circa 3/4 in sede propria, con una pendenza massima del 40\u2030, il raggio minimo delle curve risult\u00f2 essere di soli 35\u00a0m (potendo in questo senso classificare la linea come una ferrotranvia), mentre l'alimentazione era elettrica a 1200 V in corrente continua. Furono costruiti 25 tra ponti e i ponticelli; nei pressi della stazione di Maresca vi era l'opera d'arte pi\u00f9 importante della linea: un viadotto a 4 luci di 6 metri ciascuna che scavalcava il torrente. I fabbricati della linea, costruiti in pietra con uso di mattoni per incorniciare porte, finestre e riquadrature, avevano un aspetto severo e monumentale.\nIl primo orario prevedeva quattro coppie di treni giornalieri, che salivano a sei coppie in determinati periodi.\nLa ferrovia FAP ebbe tra il 1925 e il 1965 un movimento passeggeri pari a 16.786.319 viaggiatori, toccando le punte massime nei periodi della guerra mondiale; il movimento merci fu pari a 938.864 tonnellate, di circa cui 763.786 tonnellate trasportate tra il 1926 e il 1944, a dimostrazione di come nel dopoguerra il quantitativo di merci trasportate si fosse drasticamente ridotto. Nel 1936 la linea raggiunse il pi\u00f9 alto prodotto chilometrico tra le ferrovie concesse a scartamento ridotto italiane dietro alla sola e ben pi\u00f9 estesa rete Circumvesuviana. Nel periodo bellico la maggior parte della produzione della SMI venne spedita per ferrovia e la FAP fu fortemente utilizzata. Dal dopoguerra il traffico merci si ridusse e la FAP continu\u00f2 al servizio di operai ed impiegati per recarsi al lavoro e dei turisti estivi per i vari centri e per la stazione di Pracchia.\nNel 1951 per\u00f2 la SMI, principale azionista, cedette il pacchetto azionario alla SACA (una cooperativa di trasportatori) e nel 1956 il nuovo proprietario fu costretto a chiudere il tratto San Marcello-Mammiano (sul quale gravava l'onere del recesso da San Marcello Pistoiese), sostituendolo con gli autobus. La linea venne soppressa undici anni pi\u00f9 tardi e il 30 settembre del 1965 il treno fece la sua ultima corsa tra Pracchia e San Marcello Pistoiese.\nIl 1\u00ba ottobre 1965 la ferrovia fu soppressa e il materiale rotabile demolito. Secondo alcuni autori questo avvenne con un atto illegittimo in quanto la gi\u00e0 esistente legge nr. 1221 del 2 agosto 1952 imponeva la promulgazione di un'apposita legge per tali tipi di soppressione, mentre l'ordine di chiusura avvenne con un semplice decreto ministeriale.\nAll'atto della chiusura anche la Rai dedic\u00f2 un servizio alla FAP nella sua rubrica \"Cronache italiane\". Linea ferroviaria e impianti furono poi completamente smantellati nel corso del 1968. Tutto il materiale rotabile dovrebbe essere stato distrutto, anche se esistono ancora oggi un vagone adibito a sala ristorante di un locale posto nei pressi dell'uscita del casello autostradale di Chiesina Uzzanese, sulla Firenze-Mare. In particolare il sito del ristorante riporta che sono presenti le carrozze matricola C201 e C202 e il carro merci G301, unici pezzi di tutto il materiale rotabile che si sono salvati dalla demolizione.\nCaratteristiche.\nIl percorso della Ferrovia Alto Pistoiese si snodava per 16,538\u00a0km, da Pracchia sino a Mammiano, superando un dislivello di 228 metri con una pendenza media del 40\u2030. Il profilo risultava sempre ascendente fino al monte Oppio, culmine della linea, e sempre discendente nella rimanente met\u00e0. Come stabilito dall'accordo con il Ministero dei Lavori Pubblici, i tratti in sede promiscua non superavano un terzo dello sviluppo complessivo della linea.\nLa ferrovia era realizzata a scartamento ridotto di 950\u00a0mm e armata con rotaie Vignoles di peso 25,400\u00a0kg per metro lunghe 12 metri poste su traversine di legno di rovere di dimensioni 1,75x0,22x0,12. Il raggio minimo delle curve era di 40 metri e il rettifilo minimo interposto fra curve di flesso contrario di 35 metri. La trazione era elettrica a corrente continua con tensione di 1200 Volt fornita da una linea di contatto in filo di rame sostenuta da pali di ferro con mensole disposti a 35\u00a0m l'uno dall'altro.\nPercorso.\nIl tracciato, lungo poco meno di 16,8\u00a0km, collegava le localit\u00e0 di Pracchia (e l'omonima stazione posta sulla ferrovia Bologna\u2013Pistoia) con Mammiano passando per Pontepetri, Campo Tizzoro, Maresca, Gavinana, Limestre e San Marcello Pistoiese. Tutte le localit\u00e0 anzidette sono frazioni dei comuni di Pistoia e San Marcello Pistoiese.\nLa linea aveva inizio dal piazzale esterno della stazione di Pracchia FS a 616 metri s.l.m, dove la FAP, sfruttando l'esiguo terrapieno ottenuto ampliando il piazzale prospiciente il fabbricato viaggiatori della stazione statale (sulla Ferrovia Porrettana), aveva costruito il proprio impianto munito di fabbricato viaggiatori (al km 0,000) con annesso magazzino merci sul lato sud-est dell'edificio, di una rimessa locomotive (al km 0,314), oltre agli scambi di raccordo con il piazzale statale (a scartamento ordinario) per lo scambio delle merci.\nDa qui la linea correva quindi per circa 600 metri sulla sponda destra del fiume Reno che attraversava al km 0,583 con un ponte in curva insediandosi sull'attuale sede della ex strada statale 632. Lungo il percorso si incontrava quindi al km 2,358 il casello di Pozzo Verde giungendo poi alla fermata di Pontepetri (km 3,062) e alla successiva stazione di Campo Tizzoro (km 4,224) dotata del solo binario di incrocio e dei binari di raccordo con gli stabilimenti della Societ\u00e0 Metallurgica Italiana posti a ridosso della linea a nord e a sud della stessa.\nDa questo punto la ferrovia lasciava la sede promiscua e, curvando leggermente verso destra in localit\u00e0 Cima al Miglio, proseguiva in sede propria percorrendo la valle del torrente Maresca attraversando la localit\u00e0 Cassero per raggiungere l'abitato di Maresca e, al km 6,626, l'omonima stazione (779 metri s.l.m.), una delle pi\u00f9 grandi della linea e totalmente in sede propria. Questo impianto era dotato di un fabbricato viaggiatori, un magazzino merci e un piano caricatore coperto da una tettoia di legno di castagno. Inoltre era servita da un binario di incrocio oltre a quello di corsa e due binari tronchi sul lato Pracchia.\nLasciato il paese, la ferrovia attraversava il torrente Maresca grazie ad un viadotto in curva a quattro luci e iniziava l'ascesa verso il monte Oppio mediante due ampi tornanti che ne garantivano una pendenza costante del 40\u2030. Attraversata la localit\u00e0 Alpe Piana, dotata di un casello al km 8,117, si raggiungeva il valico dell'Oppio, displuvio tra il versante adriatico e quello tirrenico, a quota 843 metri s.l.m., punto pi\u00f9 alto di tutta la linea. Superato un passaggio a livello si giungeva al km 8,740 alla stazione di Oppio e da questo impianto cominciava la discesa durante la quale la ferrovia tornava in sede promiscua fino alla stazione di Gavinana al km 10,639. Anche questa stazione era dotata di fabbricato viaggiatori con affiancato magazzino merci e piano di carico coperto e scoperto.\nAll'uscita di questo impianto la ferrovia affrontava una curva verso sinistra, ripiegava su s\u00e9 stessa per poi affrontare un nuovo tornante verso destra e ripiegare nuovamente in direzione di San Marcello. Superata la casa cantoniera del Cigliaro al km 12,451 arrivava in sede propria a Limestre, sede di un altro stabilimento della Societ\u00e0 Metallurgica Italiana direttamente collegato alla FAP, giungendo al km 13,759 all'omonima stazione. Dopo questo impianto la ferrovia rientrava sulla sede stradale all'altezza dell'incrocio con la ex strada statale 66 raggiungendo quindi al km 15,253 l'impianto di testa denominato Stazione di San Marcello Pistoiese (a 621 metri s.l.m.), lo scalo pi\u00f9 importante della FAP, sede del deposito locomotive dei mezzi della linea (posto al km 15,044).\nRipartiti da San Marcello, grazie ad un regresso si tornava sulla linea principale e sfruttando uno scambio si proseguiva in direzione di Mammiano dopo aver attraversato a raso e in sede promiscua, sul lato nord della strada, il centro della cittadina. La ferrovia quindi, parte in sede propria e parte sulla strada, dopo un chilometro e mezzo, terminava nella stazione di Mammiano, a 612 metri s.l.m.\nIl viaggio di circa 17 chilometri richiedeva 45 minuti alla velocit\u00e0 media di 20 chilometri orari.\nMateriale rotabile.\nIl materiale in servizio sulla Ferrovia Alto Pistoiese di propriet\u00e0 FAP constava di:\nA questo si aggiungevano i carri di propriet\u00e0 della Societ\u00e0 Metallurgica Italiana:\nTale materiale venne utilizzato fino alla chiusura della linea senza sostanziali variazioni. Le elettromotrici erano dotate in origine di 36 posti a sedere oltre a due terrazzini alle estremit\u00e0 con 11 posti in piedi, mentre le carrozze avevano 43 posti a sedere e 22 in piedi. Con l'unificazione delle classi i posti a sedere diverranno 40 sulle elettromotrici e 48 sulle rimorchiate.\nQuale base per la costruzione delle due rimorchiate C206 e C207 fu impiegato l'autotreno Laviosa T3, progettato da Alberto Laviosa ed entrato inizialmente in servizio sulla tranvia Borgo San Donnino-Salsomaggiore, per poi essere trasferito alla TBPM per l'esercizio sulle proprie linee da Bologna per Pieve di Cento e Malalbergo. Tale mezzo era dotato di 38 posti a sedere e 42 in piedi.\nIl colore dei mezzi della FAP vari\u00f2 nel corso degli anni: fu bianco e avorio con due fregi sulle fiancate ai tempi dell'inaugurazione, poi fu di colore marrone senza fregi e con la parte superiore color avorio; nel dopoguerra le livree dei mezzi divennero vivaci nei colori bianco e rosso vivo.\nSituazione attuale.\nLa linea \u00e8 stata completamente smantellata. In alcuni tratti (specie in quelli in cui la linea correva su sede propria) il tracciato \u00e8 stato riutilizzato come pista ciclopedonale. L'agenzia per il turismo di Abetone-Pistoia-San Marcello in particolare pubblicizza attraverso un volantino il percorso da Campo Tizzoro a Limestre.\nSono ancora esistenti le due opere architettoniche principali della linea: il ponte sul fiume Reno vicino a Pracchia e il ponte a quattro luci in uscita da Maresca, ora ponte stradale.\nSopravvivono tutte le stazioni, spesso utilizzate per gli scopi pi\u00f9 diversi, la maggior parte delle quali conservano ben evidente ancor oggi il nome della stazione con il simbolo della FAP (che furono realizzati con materiale ceramico-lapideo).\nIl fabbricato viaggiatori della stazione di San Marcello Pistoiese \u00e8 attualmente adibito a biglietteria e locale viaggiatori Copit, mentre le rimesse delle locomotive sono state trasformate in deposito e officina degli autobus che hanno sostituito il servizio ferroviario. I fabbricati delle stazioni di Gavinana, Maresca, Mammiano e Campo Tizzoro, per anni lasciati in completo abbandono, negli ultimi decenni sono stati recuperati e sono divenuti sede di attivit\u00e0 commerciali della zona. La stazione dell'Oppio \u00e8 stata riconvertita ad abitazione mentre la stazione di Pontepetri \u00e8 sede del locale Ecomuseo della montagna pistoiese dedicato alla lavorazione del ferro."}
{"id": "709070", "revid": "984922", "url": "https://it.wikipedia.org/wiki?curid=709070", "title": "Cantone di Gerb\u00e9viller", "text": "Il Cantone di Gerb\u00e9viller era una divisione amministrativa dell'Arrondissement di Lun\u00e9ville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709072", "revid": "984922", "url": "https://it.wikipedia.org/wiki?curid=709072", "title": "Cantone di Lun\u00e9ville-Nord", "text": "Il Cantone di Lun\u00e9ville-Nord era una divisione amministrativa dell'Arrondissement di Lun\u00e9ville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Lun\u00e9ville e i comuni di:"}
{"id": "709074", "revid": "36426", "url": "https://it.wikipedia.org/wiki?curid=709074", "title": "Castello di Tures", "text": "Il castello di Tures (in tedesco \"Burg Taufers\") \u00e8 un castello medioevale che sorge presso Campo Tures, nella Val di Tures, una perpendicolare della Val Pusteria.\nIl castello si erge su un promontorio che forma una chiusa naturale, chiamata Klapf, la quale d\u00e0 geograficamente inizio alla Valle Aurina, mentre la localit\u00e0 Drittelsand, posta a settentrione del castello, appartiene ancora al comune di Campo Tures.\nStoria.\nOriginariamente di propriet\u00e0 dei signori di Taufers, i nobiliari e dinasti, nonch\u00e9 dal 1215 ministeriali della chiesa vescovile di Bressanone che lo eressero nel primissimo Duecento, fu trasformato in abitazione residenziale nel XV-XVI secolo.\nDopo una fase di decadenza, il castello \u00e8 stato rimesso in sesto nel secondo dopoguerra dall'abate benedettino Hieronymus Gassner, originario di Ybbsitz nella Bassa Austria. Dal 1977 il Castello \u00e8 stato acquistato dal S\u00fcdtiroler Burgeninstitut (\"Istituto sudtirolese per il mantenimento dei castelli\"). Oggi \u00e8 uno dei pi\u00f9 interessanti castelli medioevali della provincia autonoma di Bolzano. In tutto sono presenti 64 stanze, circa 24 delle quali sono interamente in legno. Nella cappella ci sono affreschi della scuola di Michael Pacher. Interessanti sono anche l'armeria, la biblioteca, la stanza dei principi (la \"F\u00fcrstenzimmer\") e la sala delle udienze. Nei sotterranei c'\u00e8 il carcere. Il castello \u00e8 visitabile in giorni prestabiliti e ospita di volta in volta mostre e concerti.\nMargarethe von Taufers.\nSecondo la leggenda, la giovane contessa Margarethe von Taufers era promessa in sposa ad un rampollo di alto lignaggio, ma si invagh\u00ec del capitano delle guardie del castello e decise di sposarlo. La famiglia era contraria a quel matrimonio e il padre ingaggi\u00f2 un sicario che uccise lo sposo, forse vicino all'altare. La contessa visse nella disperazione per sette anni, finch\u00e9 si gett\u00f2 dalla finestra e mor\u00ec.\nLa leggenda vuole che il suo spirito sia stato visto aleggiare ancora nella stanze del castello. In epoca recente la sua leggenda \u00e8 stata riadattata in forma concertuale e musicata ricorrendo a musiche (le quali, tuttavia non trattano direttamente dei fatti) del nobile, trovatore e poeta cortese Oswald von Wolkenstein. La rappresentazione and\u00f2 in scena a Moniga del Garda, a Bologna e a Bergamo.\nNei media.\nNel castello di Tures nel 1972 \u00e8 stato girato il film \"La pi\u00f9 bella serata della mia vita\", di Ettore Scola e con Alberto Sordi, tratto dal racconto La panne. Una storia ancora possibile di Friedrich D\u00fcrrenmatt. Il particolare del fantasma fu ricordato da Sordi durante le riprese del film.\nIl castello \u00e8 anche una delle ambientazioni della serie televisiva italiana \"Le ali della vita\" per la regia di Stefano Reali, che vede protagoniste Virna Lisi e Sabrina Ferilli."}
{"id": "709075", "revid": "984922", "url": "https://it.wikipedia.org/wiki?curid=709075", "title": "Cantone di Lun\u00e9ville-Sud", "text": "Il Cantone di Lun\u00e9ville-Sud era una divisione amministrativa dell'Arrondissement di Lun\u00e9ville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Lun\u00e9ville e i comuni di:"}
{"id": "709076", "revid": "125055293", "url": "https://it.wikipedia.org/wiki?curid=709076", "title": "Broken China", "text": "Broken China \u00e8 il terzo ed ultimo album solista del tastierista dei Pink Floyd Richard Wright.\nUscito con la firma di \u201cRick Wright\u201d il 26 novembre 1996 in Gran Bretagna, fu realizzato con la partecipazione di alcuni nomi noti del panorama rock: Pino Palladino al basso, Tim Renwick (gi\u00e0 in tour con i Pink Floyd) e Dominic Miller alle chitarre, Sinead O'Connor voce, Manu Katche alla batteria.\nLe tematiche del disco esplorano l'esperienza della depressione clinica di una donna, dalla terapia fino alla guarigione, passando per i traumi della sua infanzia.\nTutto l'album \u00e8 stato composto da Richard Wright in collaborazione con Anthony Moore che ne ha curato inoltre gli arrangiamenti e computer programming.\nEd \u00e8 proprio dalla nuova era digitale che l'album \u00e8 pervaso, con lunghi e sofisticati passaggi sintetici, non per questo privi di melodia. Un tocco di grazia \u00e8 dato dalla presenza di Sinead O'Connor in \"Reaching for the Rail\" e \"Breakthrough\"."}
{"id": "709077", "revid": "2110845", "url": "https://it.wikipedia.org/wiki?curid=709077", "title": "Gino Patroni", "text": "Biografia.\nNato ad Ameglia, nella frazione di Montemarcello, \u00e8 stato collaboratore de \"Il Secolo XIX\" e ha intrapreso la carriera di poeta parodista e di autore di comici epigrammi nel 1959 con la pubblicazione di \"Ed \u00e8 subito pera\", vincitore del premio letterario \"Lerici-Pea\".\nEgli stesso si \u00e8 definito: \u00abClasse di ferro arrugginita alla svelta, mezzo geometra (per studi abbandonati), maestro elementare intero, sette anni di liceo classico (impiegato in segreteria), prigioniero in Germania, liberato dai francesi di Ledere e subito rifatto prigioniero per il \"coup de p\u00f2ignard\" fascista del 1940, poi travet statale, giornalista professionista, depresso endogeno e indigeno (siccome vive alla Spezia, base navale e banale), abita di preferenza al reparto neuro ma sovente si ricovera a domicilio\u00bb.\nNel 1975 ha pubblicato \"Crescete e mortificatevi\" per l'editore Rizzoli, mentre nel 1987 ha scritto \"Il foraggio di vivere: epigrammi\" per Longanesi.\nSeguirono \"La vita \u00e8 bella e scarso l'avvenir\" nel 1988 e \"La vita \u00e8 una malattia ereditaria\" pubblicato nell'anno della sua morte.\nRiconoscimenti.\nIl Consiglio Provinciale della Spezia gli ha intitolato il \"Sistema Bibliotecario Provinciale\" e la citt\u00e0 della Spezia una piazza cittadina."}
{"id": "709078", "revid": "198277", "url": "https://it.wikipedia.org/wiki?curid=709078", "title": "Ras (titolo)", "text": "Ras, in amarico \u122b\u1235 (dalla radice triconsonantica semitica &lt;r-'-s&gt;, che origina ad esempio il sostantivo arabo \"ra\u02bes\", \"testa\") era un titolo aristocratico etiope tradizionale.\nStoria.\nIl titolo, uno dei pi\u00f9 nobili della corte imperiale etiope (equivalente all'europeo duca), nacque probabilmente nel XVI secolo; era dapprima attribuito ai signori feudali delle maggiori province dell'Etiopia, mentre in seguito fu assegnato ai dignitari di rango immediatamente inferiore al \"negus\". Anche alcuni dignitari della Chiesa ortodossa etiope tevahedo avevano il diritto di portare questo titolo. Il \"ras\" aveva il diritto a 24 tamburi di cerimonia (\"negarits\").\nA partire dal XIX secolo il titolo inizi\u00f2 a essere insignito frequentemente. Il \"ras\" aveva una grande autorit\u00e0 nella zona in cui governava. Il titolo nobiliare etiope pi\u00f9 vicino era \"degiasmacc\" (equivalente all'europeo conte).\nDurante il regno dell'imperatore Menelik II, solo i capi delle province pi\u00f9 importanti (Harar, Selale, Arsi, Bale, Begemder, Tigr\u00e8, Ilubabor, Kaffa, Velega, Volo, Jegu Vadla, Delanta, Davunt, Sedho, Varo, Meket, Zobil, Lasta e Gojam) avevano questo grado.\nSono \"ras\" i membri delle famiglie nobili etiopi e della famiglia imperiale.\nIl termine rastafarianesimo deriva da \"ras\" Tafar\u00ec Maconn\u00e8n, ossia dall'unione tra il titolo \"ras\" e il nome di battesimo dell'imperatore Hail\u00e9 Selassi\u00e9.\nPer mutazione nel gergo italiano sta ad indicare qualcuno di importante o molto abile o qualcuno che esercita il suo potere in modo dispotico e quasi tribale."}
{"id": "709082", "revid": "599013", "url": "https://it.wikipedia.org/wiki?curid=709082", "title": "Ral", "text": ""}
{"id": "709086", "revid": "729019", "url": "https://it.wikipedia.org/wiki?curid=709086", "title": "Liberazione di Roma", "text": "La liberazione di Roma fu uno degli episodi principali della Campagna d'Italia della Seconda guerra mondiale.\nIl 4 e il 5 giugno 1944 (domenica e luned\u00ec) le truppe americane del generale Mark Wayne Clark riuscirono a superare le ultime linee difensive dell'esercito tedesco ed entrarono nella citt\u00e0 senza incontrare resistenza, ricevendo l'entusiastica accoglienza della popolazione romana. Il feldmaresciallo Albert Kesselring, comandante della Wehrmacht in Italia, prefer\u00ec ripiegare verso nord senza impegnare un combattimento all'interno dell'area urbana di Roma.\nStoria.\nI tedeschi a Roma.\nL'armistizio dell'8 settembre 1943 e la conseguente rapida e brutale reazione dell'esercito tedesco in Italia avevano provocato una catastrofe della struttura politica, amministrativa, civile e militare italiana; in pochissimi giorni la Wehrmacht aveva occupato gran parte della penisola e aveva disarmato e catturato centinaia di migliaia di soldati dell'esercito italiano.\nLa sera dell'8 settembre le forze tedesche attaccarono Roma. Il giorno seguente, mentre nella citt\u00e0 infuriavano gli scontri tra la Wehrmacht ed il Regio Esercito, il re Vittorio Emanuele III e il capo del governo, maresciallo Pietro Badoglio abbandonarono in tutta fretta la capitale e ripararono a Brindisi. I dirigenti italiani contavano soprattutto sull'aiuto degli Alleati del generale Dwight Eisenhower, che fin dal 3 settembre 1943 erano passati in Calabria e il 9 settembre sbarcarono in forze a Salerno. Il feldmaresciallo Albert Kesselring, comandante delle forze tedesche nell'Italia centro-meridionale, era riuscito con grande abilit\u00e0 a controllare la situazione; gli anglo-americani sbarcati a Salerno vennero bloccati e subirono forti perdite e i tedeschi effettuarono una ritirata metodica a nord di Napoli. L'11 settembre 1943, dopo tre giorni di feroci combattimenti, Roma capitol\u00f2.\nNonostante dubbie promesse al generale Carlo Calvi di Bergolo di considerare Roma citt\u00e0 aperta, il feldmaresciallo Kesselring prese rapidamente misure draconiane per assicurare il controllo tedesco della capitale; con l'ordinanza affissa sui muri della citt\u00e0 la sera dell'11 settembre 1943 il comandante tedesco dichiarava che la citt\u00e0 era \"territorio di guerra\" sottoposta alle leggi tedesche di guerra, che \"ogni sciopero era proibito\", che eventuali resistenti sarebbero stati \"giudicati e fucilati con giudizio sommario\"; il feldmaresciallo affermava che egli era \"deciso ad assicurare la calma e la disciplina\". In breve tempo, mentre l'esercito tedesco riusciva progressivamente ad arrestare l'avanzata alleata sulla linea dei fiumi Garigliano, Liri e Sangro, sulla cosiddetta Linea Gustav, la struttura di occupazione e repressione nazista si organizz\u00f2 a Roma con la collaborazione delle autorit\u00e0 politico-militari collaborazioniste della Repubblica Sociale Italiana. Il controllo tedesco sulla capitale fu coordinato dal \"comandante della citt\u00e0 di Roma\", prima il generale Rainer Stahel e poi il generale Kurt M\u00e4lzer, dal responsabile della missione diplomatica, Eitel Friedrich Moellhausen, dal capo della polizia e delle SS a Roma, Obersturmbannf\u00fchrer Herbert Kappler.\nOccupazione e resistenza.\nIn un'atmosfera cupa di miseria, repressione e violenza, la popolazione romana dovette subire il duro regime di occupazione. Il 6 ottobre 1943 (Deportazione dei carabinieri romani) il Ministro Rodolfo Graziani ordin\u00f2 il disarmo di tutti i carabinieri in servizio nella capitale (circa quattromila uomini); il giorno dopo, una cifra stimata tra i millecinquecento e i duemilacinquecento militari dell'Arma furono deportati in Germania, la rimanente parte datasi alla macchia e confluita anche nelle fila del Fronte Militare Clandestino dei Carabinieri (F.M.C.C., detto anche Fronte clandestino di resistenza dei carabinieri) organizzato dal generale Filippo Caruso. Il 16 ottobre 1943 avvenne la grande operazione di rastrellamento e deportazione degli ebrei romani senza che il papa Pio XII e le autorit\u00e0 vaticane, ancora concentrate su una politica di equidistanza e di ricerca di un accordo tra anglo-americani e tedeschi in funzione anticomunista, potessero intervenire con qualche risultato concreto. Le prime attivit\u00e0 della Resistenza romana e di numerosi agenti segreti intralciarono il controllo nazifascista della capitale, ma le speranze di una rapida liberazione con l'arrivo degli Alleati svanirono nel mese di novembre 1943.\nAlla fine del mese divenne chiaro che a causa delle difficolt\u00e0 del territorio, dell'inclemente clima autunnale e soprattutto della tenace e abile difesa delle truppe tedesche del feldmaresciallo Kesselring, le forze alleate non avrebbero potuto superare in breve tempo le posizioni della linea Gustav imperniate sulla posizione strategica di Cassino. Il generale Mark Wayne Clark era il comandante della 5\u00aa Armata americana che era sbarcata a Salerno il 9 settembre 1943 e aveva affrontato duri e sanguinosi combattimenti per avanzare di poche decine di chilometri oltre il Volturno. Il generale, risoluto e ambizioso, era assolutamente determinato a conquistare Roma a tutti i costi ed emulare Belisario, l'unico conquistatore della citt\u00e0 avanzando da sud; nonostante i fallimenti dell'autunno, egli era completamente concentrato su questo obiettivo e provava risentimento e un'accesa rivalit\u00e0 con i generali britannici a cui attribuiva la volont\u00e0 di sottrargli la gloria di entrare per primo con le sue truppe a Roma. Il generale Clark aveva anche scarsa fiducia in Winston Churchill, che apparentemente era l'unico dei \"Tre Grandi\" favorevole a proseguire la campagna d'Italia, ma che egli riteneva soprattutto impegnato a favorire l'esercito britannico a scapito della sua armata.\nIl 22 gennaio 1944, per superare la logorante situazione di stallo sulla linea Gustav e dietro le pressioni del fiducioso primo ministro britannico Churchill, effettuarono uno sbarco ad Anzio, sulla costa a sud di Roma, incontrando inizialmente una resistenza debole: nelle prime ore sembr\u00f2 che la strada fosse aperta per un'avanzata rapida fino a Roma. Tra la popolazione e all'interno dei gruppi della Resistenza si diffuse l'euforia e l'attesa di un'imminente liberazione; si prepararono piani per un'insurrezione. In realt\u00e0, in breve tempo la situazione cambi\u00f2 completamente; le truppe anglo-americane sbarcate invece di avanzare rimasero ferme per consolidare la testa di ponte e diedero tempo al feldmaresciallo Kesselring di far affluire potenti forze di riserva e contrattaccare; l'apparato repressivo nazifascista a Roma entr\u00f2 in azione e colp\u00ec duramente i gruppi di Resistenza.\nMentre i contrattacchi tedeschi ad Anzio furono alla fine respinti dalle truppe anglo-americane che tuttavia rimasero bloccate per mesi nell'angusta testa di ponte bersagliata dall'artiglieria nemica, fallirono invece completamente i tentativi del generale Clark di sfondare la linea Gustav. Le offensive alleate del gennaio e del marzo 1944 contro il caposaldo di Cassino terminarono con costosi insuccessi. Durante questa fase di logoramento dei combattimenti sul fronte, la Resistenza romana cerc\u00f2 di reagire alla repressione e sferr\u00f2 l'attacco pi\u00f9 duro all'occupante tedesco con il sanguinoso attentato di via Rasella del 23 marzo 1944 che scaten\u00f2 la durissima rappresaglia delle fosse Ardeatine, pretesa immediatamente da Hitler e approvata dal feldmaresciallo Kesselring, dal generale Eberhard von Mackensen e dal generale M\u00e4lzer.\nOperazione Diadem.\nNel mese di aprile 1944 il generale Clark, fortemente scosso dopo i ripetuti insuccessi, ritorn\u00f2 in segreto negli Stati Uniti dove rimase per due settimane; i dirigenti americani illustrarono al generale la prevista pianificazione alleata: l'operazione Overlord, il grande sbarco in Francia, era previsto per il 5 giugno e sarebbe stato propagandisticamente importante che prima di quella data le truppe americane fossero riuscite a liberare Roma. Il generale Clark, sempre deciso anche per ambizione personale a conquistare Roma, ritorn\u00f2 in Italia risoluto a sferrare una nuova offensiva. Contemporaneamente anche Winston Churchill e il generale Harold Alexander, comandante di tutte le forze alleate in Italia, erano intenzionati a riprendere le operazioni contro la linea Gustav; essi miravano ad ottenere un grande successo strategico e continuare la campagna in Italia, evitando possibilmente lo sbarco previsto in Provenza, ritenuto inutile e dispendioso. Durante la primavera numerose divisioni fresche anglo-americane arrivarono al fronte mentre il generale John Harding, capo di stato maggiore del generale Alexander, pianific\u00f2 la nuova offensiva, denominata in codice operazione Diadem.\nIl progetto studiato dal generale Harding prevedeva di trasferire in segreto sul fronte di Cassino gran parte dell'8\u00aa Armata britannica del generale Oliver Leese che avrebbe dovuto svolgere il compito principale nella grande offensiva; l'armata del generale Leese costituita da 300.000 soldati britannici, canadesi, neozelandesi, indiani e polacchi, avrebbe attaccato lungo la valle del Liri. La 5\u00aa Armata del generale Clark con 170.000 soldati del II corpo d'armata del generale Geoffrey Keyes e del Corpo di spedizione francese del generale Alphonse Juin si sarebbe concentrata in un settore ristretto di soli 32 chilometri a sud di Cassino e avrebbe attaccato tra la costa tirrenica e il terreno montuoso dei monti Aurunci. Nella testa di ponte di Anzio-Nettuno il VI corpo d'armata del generale Lucian K. Truscott, rinforzato con nuove divisioni, in un secondo momento sarebbe passato all'offensiva in direzione dei colli Albani per intercettare le linee di ritirata dei tedeschi.\nArrivo delle truppe americane del generale Clark.\nDopo lo sfondamento nel settore di Cassino e nel settore della testa di sbarco di Anzio e Nettuno, il comandante tedesco, feldmaresciallo Albert Kesselring, mise in atto un ripiegamento delle sue forze sulla Linea gotica, abbandonando cos\u00ec Roma, che l'Italia aveva proclamato da tempo citt\u00e0 aperta, ma che i tedeschi avevano continuato ad usare come sede di comandi e di truppe nonch\u00e9 come nodo di comunicazioni e trasporti.\nLa citt\u00e0 fu infine liberata il 4 giugno 1944 dalla 5\u00aa Armata statunitense, proveniente dal settore tirrenico.\nConseguenze.\nLa liberazione della capitale ebbe degli effetti sul Regno del Sud, essendo gi\u00e0 terminata dal febbraio 1944 come in quasi tutto il resto dell'Italia sotto controllo Alleato la subordinazione all'AMGOT, \"Amministrazione militare alleata dei territori occupati\". Il re Vittorio Emanuele III nomin\u00f2 suo figlio Umberto \"Luogotenente del regno\" e si ritir\u00f2 a vita privata. Il Governo Badoglio II si dimise e Umberto, insediatosi al Quirinale, affid\u00f2 l'incarico di formare il nuovo governo ad Ivanoe Bonomi, anziano leader politico gi\u00e0 presidente del consiglio prima dell'avvento del fascismo. Con il governo Bonomi, Salerno divenne a tutti gli effetti capitale del Regno d'Italia e non solo del momentaneo Regno del Sud.\nL'operazione Diadem si concluse con il successo alleato e la liberazione di Roma, che ebbe un indubbio significato simbolico e politico, non raggiunse per\u00f2 risultati decisivi dal punto di vista strategico; i tedeschi persero circa 10.000 uomini ed ebbero 20.000 prigionieri ma anche le forze di Alexander subirono perdite elevate (18.000 americani, 14.000 britannici e 10.000 francesi), senza riuscire a distruggere le due armate del feldmaresciallo Kesselring che ripiegarono con ordine a nord di Roma rimanendo coese. Inoltre, a causa delle scelte strategiche fondamentali della dirigenza politico-militare alleata, Alexander dovette rinunciare ai suoi piani per sfruttare la vittoria con un'ambiziosa marcia verso l'Italia nord-orientale e l'Austria: i capi americani si opposero a questo progetto e imposero l'esecuzione entro il 15 agosto 1944 della gi\u00e0 programmata operazione Anvil, che prevedeva uno sbarco in Francia meridionale con truppe che sarebbero state sottratte a Clark. I generali Truscott e Juin lasciarono il fronte italiano e tre divisioni americane e quattro francesi vennero ritirate per preparare lo sbarco in Provenza; Alexander dovette rinunciare anche a buona parte delle forze aeree di appoggio tattico.\nIl generale britannico pot\u00e9 quindi riprendere l'avanzata a nord di Roma fin dal 5 giugno 1944, ma le sue forze si indebolirono progressivamente a causa della partenza delle divisioni franco-americane; inoltre l'offensiva alleata venne condotta con insufficiente determinazione e diede modo all'alto comando tedesco di riorganizzare le sue forze con l'afflusso di quattro nuove divisioni provenienti da altri fronti. Albert Kesselring riusc\u00ec ancora una volta a controllare la situazione ed evitare una disfatta irreversibile, conducendo con notevole abilit\u00e0 la ritirata combattuta delle sue truppe attraverso l'Italia centrale grazie all'elevato spirito combattivo dei suoi soldati e ad alcuni errori alleati: in particolare nelle sue memorie il feldmaresciallo ha evidenziato come gli anglo-statunitensi non impegnarono a fondo l'aviazione, non effettuarono sbarchi per aggirare le sue forze e non coordinarono l'avanzata con le attivit\u00e0 dei partigiani italiani nelle retrovie del fronte tedesco. Kesselring ripieg\u00f2 con ordine prima verso il lago di Bolsena e poi sulla nuova linea del lago Trasimeno, la cosiddetta linea Albert; il feldmaresciallo riusc\u00ec a convincere Hitler a rinunciare a una resistenza a oltranza per evitare nuove perdite e a continuare una difesa elastica per guadagnare tempo."}
{"id": "709095", "revid": "36426", "url": "https://it.wikipedia.org/wiki?curid=709095", "title": "Castello di Monguelfo", "text": "Il castello di Monguelfo (in tedesco: Schloss Welsberg) \u00e8 un castello sito nei pressi dell'omonimo paese di Monguelfo, all'inizio della valle di Casies, laterale della val Pusteria.\nStoria e descrizione.\nIl castello sorge su un'altura a pochi minuti di distanza dai centri abitati di Monguelfo e Tesido. L'altura si presenta come un pianoro roccioso che scende a strapiombo verso il torrente rio di Casies, che scorre ai piedi del maniero. La posizione impervia fu scelta appositamente dai padroni del castello per garantirsi una difesa naturale.\nIl nucleo originale del castello, l'alto mastio, fu fatto costruire tra il 1126 e il 1140 dai fratelli Schwikher e Otto von Welsperg. In seguito venne costruito anche il palazzo residenziale e una cappella romanica.\nGrazie ai buoni affari e all'aumentato potere, nel 1359 Georg von Welsperg compr\u00f2 il vicino Castel Thurn.\nTra la fine del XV e l'inizio del XVI secolo, il maniero fu notevolmente ampliato.\nNel 1765 un incendio doloso distrusse gran parte del castello. Si procedette quindi a importanti lavori di restauro, come ad esempio l'abbassamento del palazzo all'altezza attuale, ma il maniero perse ben presto di importanza e non fu pi\u00f9 abitato.\nOggi il castello viene mantenuto e gestito dall'associazione Kuratorium Schloss Welsberg, una associazione culturale sorta nel 1987 per iniziativa del dottor Josef Sulzenbacher, che vi organizza concerti, esposizioni e cerimonie soprattutto nel periodo estivo. Il Kuratorium ha come obiettivo anche il restauro e la rivitalizzazione dei vari locali del castello e del mastio, la parte pi\u00f9 antica, rispettando tradizione ed innovazione."}
{"id": "709096", "revid": "125168808", "url": "https://it.wikipedia.org/wiki?curid=709096", "title": "Patch panel", "text": "Il patch panel o sezionatore \u00e8 un sistema che interfaccia tra di loro sezioni diverse di un cablaggio. Tipicamente \u00e8 composto da una serie di pannelli forati sul retro dei quali sono raccordate le sezioni di cablaggio. Tra un foro e l'altro, cio\u00e8 tra due sezioni, \u00e8 possibile realizzare un collegamento tramite un tratto di cavo, chiamato anche \"patch cord\" o \"corda\".\nIl cablaggio del patch panel \u00e8 progettato in modo tale da raggruppare in maniera logica, per tipo e per utilizzo, tutti i cablaggi raccordati, in modo che sia agevole testarli, monitorarli o interconnetterli, con una flessibilit\u00e0 di impiego maggiore rispetto a un impianto fisso.\nCampi di utilizzo di un patch panel.\nLo scopo principale di un cablaggio sezionato \u00e8 di permettere la realizzazione di diverse connessioni tra i segnali in maniera semplice ed economica, evitando l'impiego di strumenti di commutazione pi\u00f9 complessi. Il patch panel \u00e8 un dispositivo di tipo passivo.\nUna prima forma di patch panel si ha con i centralini telefonici manuali, in cui le connessioni venivano realizzate manualmente. Con il tempo, questo impiego \u00e8 stato abbandonato a favore di impianti di commutazione automatica.\nL'impiego dei patch panel \u00e8 invece ampio nel settore dello spettacolo e pi\u00f9 in particolare in quello televisivo, ed \u00e8 molto diffuso anche nelle reti informatiche.\nTipi di connessione.\nOgni tipo di cablaggio \u00e8 adatto in teoria all'impiego di un patch panel. A seconda del tipo di segnale, cambia il tipo di cavo che lo trasporta e il tipo di connettore utilizzato. Esempi comuni di patch panel sono:\nNelle connessioni di rete il patch panel \u00e8 un apparato passivo usato per facilitare la combinazione del cablaggio orizzontale ovvero l'insieme di cavi provenienti dalle prese di rete (o del telefono) di un piano o zona dell'edificio. Agendo sui \"patch cord\" si pu\u00f2 facilmente separare e modificare (grazie alla numerazione ingresso-utenza) i collegamenti tra utenti (cio\u00e8 le prese di rete o del telefono) e switch (ad esempio) o centralino, invece che agire direttamente sul cablaggio distribuito (e, per questo, detto strutturato). Un'altra funzione possibile \u00e8 quella di separare il cablaggio verticale da quello orizzontale. Spesso sono usati i patch panel anche per variare la distribuzione agli utenti di connessioni dati o fonia, senza dover appunto mettere mano al cablaggio.\nStruttura.\nI patch panel pi\u00f9 sofisticati hanno una struttura modulare: su ogni pannello sono montati dei moduli che sul lato posteriore ricevono due sezioni di cavo e su quello ANTERIORE hanno due fori sovrapposti corrispondenti alle due sezioni. La struttura modulare permette di comporre patch panel in grado di instradare connessioni di diversi tipi di segnale sullo stesso pannello, risparmiando spazio se il numero dei segnali \u00e8 limitato. Tipicamente, in un pannello alto un'unit\u00e0 rack \u00e8 possibile alloggiare 24/26 moduli. \u00c8 possibile realizzare un pannello con, per esempio, 8 connessioni video, 10 audio e 6 seriali. Naturalmente non \u00e8 possibile incrociare tra di loro due tipi di segnali diversi.\nCome norma generale, anche se non si tratta di una regola fissa, la riga superiore del pannello riceve le connessioni in ingresso al patch panel (e quindi le uscite dalle macchine), mentre quella inferiore invia le connessioni in uscita (e quindi gli ingressi alle macchine).\nNormalizzazione.\nA seconda dell'uso esistono tre tipi di sezionatori, la cui normalizzazione dei segnali pu\u00f2 essere assente o completa, oppure pu\u00f2 trattarsi di sezionatori seminormalizzati. La normalizzazione indica il modo in cui gli elementi di un singolo modulo sono cablati internamente.\nIn un modulo senza normalizzazione, \u00e8 necessaria una corda per il transito del segnale (oppure un apposito cavo corto a \"U\"), mentre in un modulo normalizzato il segnale in ingresso al patch panel \u00e8 sempre connesso verso l'uscita corrispondente.\nA sua volta, in un modulo a normalizzazione completa \u00e8 possibile prelevare il segnale senza interromperne il transito. Una forzatura dell'uscita interromper\u00e0 comunque il segnale. Nel caso di un modulo seminormalizzato invece, sia una corda inserita in ingresso che una in uscita interromperanno il transito del segnale.\nA seconda del campo di applicazione e delle esigenze di impianto, \u00e8 preferibile uno dei tre tipi di normalizzazione del segnale. Per esempio, le connessioni seriali e di rete non sono di solito normalizzate, mentre il video molto spesso \u00e8 seminormalizzato.\nComparazione tra patch panel e matrici.\nNel campo televisivo, l'instradamento dei diversi segnali pu\u00f2 cambiare frequentemente, a seconda delle esigenze produttive. Un patch panel \u00e8 un sistema piuttosto flessibile per realizzare le connessioni richieste, anche se l'impiego di una matrice dedicata \u00e8 pi\u00f9 semplice ed efficiente.\nA vantaggio della matrice, c'\u00e8 il fatto che ogni segnale pu\u00f2 essere inviato a ogni destinazione senza nessun limite alla quantit\u00e0 di volte che viene utilizzato, mentre il patch panel \u00e8 per forza di cose limitato dalla disponibilit\u00e0 di pi\u00f9 copie di un segnale, in genere provenienti da un distributore ma comunque presente in un numero limitato di copie.\nCon la matrice, inoltre, \u00e8 possibile realizzare commutazione in maniera pi\u00f9 rapida e senza interrompere il segnale, mentre il patch panel richiede un certo tempo di intervento fisico sui pannelli e l'interruzione nel segnale tra una connessione e l'altra.\nA vantaggio del patch panel ci sono il costo molto pi\u00f9 basso, l'affidabilit\u00e0 e il transito totalmente passivo del segnale, a prescindere dall'alimentazione elettrica e dal corretto funzionamento di qualsiasi apparato elettronico.\nNella pratica comune, in ogni caso, il patch panel e le matrici convivono, in genere sezionando tutti gli ingressi e le uscite della matrice. Questo permette di realizzare semplici by-pass in caso di emergenza. C'\u00e8 inoltre il vantaggio di non dover mettere in matrice segnali utilizzati raramente, che all'occorrenza sono comunque disponibile sul patch panel."}
{"id": "709102", "revid": "254059", "url": "https://it.wikipedia.org/wiki?curid=709102", "title": "Castel Moos", "text": "Il Castel Moos (ted.: Schloss Moos) \u00e8 un castello che sorge nella zona collinare dell'Oltradige, vicino ad Appiano sulla Strada del Vino (BZ). \nStoria.\n\u00c8 conosciuto anche come Residenza Moos-Schulthaus o, ancor pi\u00f9 semplicemente, Schulthaus, dal nome della famiglia che lo possedette tra il XVII e il XIX secolo.\nPi\u00f9 che un castello vero e proprio, si presenta come una dimora nobiliare.\nLa parte pi\u00f9 antica \u00e8 la torre di guardia, di et\u00e0 romanica, databile intorno al 1250. Nel 1328 \u00e8 attestato il toponimo Moos quale \"in plebe Epiani in loco ubi dicitur Mos\", da cui prende nome la struttura. Di certo nel 1356 Enrico di Rottenburg fece ampliare la costruzione, che divenne palazzo di caccia. Poi fino al XVI secolo fu residenza della nobilt\u00e0 locale.\nIn seguito pass\u00f2 spesso di mano, finch\u00e9 - attorno al 1650 - non divenne la residenza della famiglia Schulthaus, che vi rimase fino al 1850.\nIn tutto questo tempo non sub\u00ec grandi modifiche, se si eccettuano due ampliamenti nel 1550 e nel 1650. Tuttavia tutte le famiglie vi lasciarono un proprio segno. Ne deriva una struttura irregolare, ricca di scale ed ambienti a livelli sfasati, eppure che riesce a conservare il cosiddetto \"stile d'Oltradige\", caratterizzato da elementi tardo gotici sudtirolesi mescolati con lo stile rinascimentale portato dalle maestranze. La stube infatti risulta gotica, la cucina invece di epoca barocca.\nDopo gli Schulthaus, il castello pass\u00f2 ad una famiglia contadina, finch\u00e9 nel 1958 non fu acquistato da Walter Amonn. Durante i lavori di restauro furono riportati alla luce affreschi quattrocenteschi. Il castello fu poi affidato alle cure della Fondazione Walter Amonn (1984), che lo ha reso accessibile al pubblico."}
{"id": "709109", "revid": "79227", "url": "https://it.wikipedia.org/wiki?curid=709109", "title": "Elettra (Sofocle)", "text": "Elettra (, \"El\u00e9ktra\") \u00e8 una tragedia di Sofocle. La data di rappresentazione \u00e8 incerta, ma alcune somiglianze stilistiche con il \"Filottete\" (409 a.C.) suggeriscono una datazione avanzata, all'incirca negli stessi anni in cui venne rappresentata l'omonima tragedia di Euripide.\nTrama.\nOreste, figlio di Agamennone, torna dopo molti anni a Micene, in compagnia di Pilade e del Pedagogo. Egli, su ordine di Apollo, deve vendicare la morte del padre, ucciso dalla moglie Clitennestra e dal suo amante Egisto per usurparne il trono. Da bambino Oreste, che correva il rischio di essere anch'egli ucciso in quanto erede al trono, era stato salvato dalla sorella Elettra. Questa infatti l'aveva affidato ad un uomo focese, che lo aveva tenuto lontano dagli intrighi di palazzo. Da quel giorno Elettra, che provava un odio profondo (e ricambiato) verso i due assassini, era vissuta nella speranza che Oreste un giorno potesse tornare a vendicare il padre.\nOreste dunque torna a Micene all'insaputa di tutti, e organizza un tranello: diffonde la falsa notizia della propria morte, che gli permette di constatare la gioia (e quindi la malvagit\u00e0) della madre Clitennestra. Elettra, al contrario, \u00e8 disperata (dimostrando quindi il suo immutato affetto per il fratello), ma si fa coraggio e decide che sar\u00e0 lei a vendicare il padre. Ottenuta la prova della fedelt\u00e0 della sorella, Oreste le rivela la propria identit\u00e0, ed insieme i due organizzano un piano per attuare la loro vendetta. Oreste penetra nel palazzo e uccide senza piet\u00e0 la madre supplicante, poi incontra Egisto. Lo trascina fuori scena per ucciderlo, e proprio su questa immagine si chiude la tragedia.\nCommento.\nElettra.\nNonostante sia Oreste a compiere le azioni pi\u00f9 importanti, tutta la tragedia ruota indiscutibilmente attorno al personaggio che d\u00e0 il titolo all'opera. Elettra \u00e8 qui una donna molto diversa da quella che ritroviamo nella omonima tragedia di Euripide, o nelle \"Coefore\" di Eschilo. Nell\"'Elettra\" euripidea ella \u00e8 rosa dai sensi di colpa, mentre nel dramma di Eschilo \u00e8 una ragazzina che si dispera, ma \u00e8 inerme, incapace di ribellarsi. L'Elettra di Sofocle \u00e8 invece una donna determinata, che non rinuncia ai propri propositi di vendetta n\u00e9 quando, prima del ritorno di Oreste, vive in casa propria come una schiava (lei, che \u00e8 in realt\u00e0 una principessa), n\u00e9 quando le viene detto che suo fratello \u00e8 morto. Anzi, proprio in quel momento nasce in lei il proposito di farsi giustizia da sola, mossa dal suo incrollabile odio per Egisto e Clitennestra.\nIl dramma dell'odio.\nQuest'opera \u00e8 dunque il dramma dell'odio, in cui non c'\u00e8 spazio per rimorsi o pentimenti: i due fratelli compiono la loro vendetta senza alcuno scrupolo, con un crudele senso di gioia e di liberazione. L'odio \u00e8 ci\u00f2 che divora interiormente Elettra, ma che al tempo stesso le d\u00e0 la forza di andare sempre avanti, nell'attesa e poi nella pianificazione dell'assassinio. A riprova di ci\u00f2, il dramma si chiude non appena la vendetta \u00e8 compiuta, come a voler sottolineare che dopo il duplice omicidio nulla di importante resta da dire. La determinazione di Elettra risalta ancor di pi\u00f9 se confrontata con la sorella Crisotemi, pavida e rassegnata, e ricorda da vicino un altro importante personaggio di Sofocle: Antigone."}
{"id": "709113", "revid": "1543377", "url": "https://it.wikipedia.org/wiki?curid=709113", "title": "Giacomo Medici", "text": "La sua \u00e8 la figura di uno dei pi\u00f9 valenti e costanti ufficiali di Giuseppe Garibaldi e in seguito vittorioso generale dell'Esercito Regio nella Terza guerra di indipendenza, nominato successivamente prefetto in Sicilia, e senatore del Regno d'Italia.\nBiografia.\nGli esordi.\nGiacomo Medici nacque a Milano, citt\u00e0 dove crebbe e dove visse fino all'esilio in Portogallo, che cominci\u00f2 nel 1836. Qui combatt\u00e9 contro i Carlisti a Porto per quattro anni, assieme al padre emigrato con lui. Trasferitosi a Londra nel 1840, prese contatto col neonato movimento della Giovine Italia, e nella capitale del Regno Unito conobbe Giuseppe Mazzini. L'eco dei moti rivoluzionari in America Latina lo port\u00f2 in Uruguay, dove conobbe Garibaldi a Montevideo nel 1846.\nLa prima guerra di indipendenza.\nQuando giunsero notizie delle riforme di Pio IX e di Carlo Alberto, Medici e Garibaldi fecero ritorno in Italia (prima a Nizza, poi a Genova, dove sbarcarono il 29 giugno 1848) sulla nave \"Bifronte\", ribattezzata \"Speranza\".\nNello stesso anno Medici (non immune da simpatie federaliste) sugger\u00ec a Garibaldi di recarsi a Milano, per offrire i suoi servigi al \"Governo provvisorio di Lombardia\", che di fatto rimpiazzava l'amministrazione austriaca: i due giunsero a Milano il 14 luglio. Nei giorni seguenti organizzarono, nella caserma di San Francesco, il \"Battaglione Anzani\" (dal nome del colonnello Francesco Anzani, gi\u00e0 comandante in seconda della Legione Italiana di Montevideo, morto di malattia alcuni giorni prima a Genova) composto di volontari, al comando dello stesso Medici. Egli fu col Garibaldi lungo l'intera campagna dei volontari in Lombardia, nel corso della guerra.\nLa difesa della Repubblica Romana.\nNel 1849 Medici giunse a Roma con Giuseppe Garibaldi, alla guida della cosiddetta \"Legione Medici\", composta da circa trecento lombardi, studenti o cadetti di famiglie nobili e benestanti.\nQuando, il 29 giugno, i Francesi del maresciallo Nicolas Charles Oudinot attaccarono le posizioni fuori dalle mura di Roma, occupando Villa Corsini, il Casino dei Quattro Venti e Villa Pamphili, Medici riusc\u00ec a resistere solo all'avamposto del Vascello, presso porta San Pancrazio.\nIl Governo della Repubblica Romana gli assegn\u00f2 la medaglia d'oro al valore militare: un onore spartito con Garibaldi, Luciano Manara (per la difesa di Villa Spada) e Giacinto Bruzzesi (per la difesa dei Monti Parioli).\nLa seconda guerra di indipendenza.\nNel 1859 Medici fu coinvolto, sin dall'inizio, nell'organizzazione dei Cacciatori della Stura: il 20 marzo venne promosso tenente colonnello, gli venne affidato il comando (assieme a Nicola Arduino) dei due depositi costituiti a Savigliano il 29 marzo e il 7 aprile, e fu messo a capo del secondo dei due primi reggimenti dei Cacciatori delle Alpi, in linea gi\u00e0 dal 24 aprile.\nDurante la Seconda guerra di indipendenza, Giacomo Medici si distinse nella battaglia di Varese, partecip\u00f2 alla battaglia di San Fermo e guid\u00f2 l'avanguardia nelle operazioni di Valtellina alla liberazione di Bormio.\nLa spedizione dei Mille.\nIl 4 maggio 1860 fu Medici a stipulare, a Torino e alla presenza del notaio Gioachino Vincenzo Baldioli, il contratto con il quale Raffaele Rubattino cedeva i due vapori \"Piemonte\" e \"Lombardo\", coi quali venne compiuta la spedizione dei Mille.\nNella notte tra l'8 ed il 9 giugno part\u00ec l'avanguardia della Spedizione Medici, il gruppo Corte costituito dalle navi \"Utile\", con circa 60 volontari e \"Charles and Jane\", con circa 900 volontari; questa avanguardia fu per\u00f2 intercettata dalla nave borbonica \"Fulminante\", che condusse le due navi a Gaeta, dove i volontari furono internati. Successivamente rilasciati, torneranno in Sicilia il 15 luglio con la nave \"Amazon\".\nIl gruppo principale delle Spedizione Medici, con altri volontari, part\u00ec nella notte tra il 9 e 10 giugno con tre navi, che salparono due da Genova ed una da Livorno; le navi erano state acquistate da una compagnia francese nominalmente da parte di un certo De Rohan, un cittadino statunitense sostenitore della causa italiana, e successivamente ribattezzate \"Washington\" (nave del Medici), \"Oregon\" (nave di Caldesi) e \"Franklin\" (nave di Malenchini da Livorno); quindi a Genova il console degli Stati Uniti, accompagnato da Peard, \u201cl\u2019inglese di Garibaldi\u201d e suo \"sosia\", sal\u00ec a bordo del Washington ed iss\u00f2 la bandiera a stelle e strisce. Sul \"Washington\" si trovavano anche il polesano Alberto Mario, che al sud sar\u00e0 tra i pi\u00f9 importanti luogotenenti del Generale, e la moglie Jessie M. White, che prester\u00e0 servizio nell'ambulanza di Pietro Ripari.\nDopo la sosta nel porto di Cagliari, dove il Medici attese inutilmente l\u2019arrivo delle altre due navi del gruppo Corte, il piccolo bastimento Utile e la nave Charles and Jane, catturate dalla Marina borbonica, le tre navi della Spedizione Medici si diressero verso la Sicilia, quando vennero affiancate dalla nave piemontese Gulnara, il cui capitano dichiar\u00f2 di volerle scortare fino a Castellammare, come da accordi tra Cavour e Garibaldi.\nSu disposizione del Persano Il capitano del Gulnara si inform\u00f2 anche se fosse a bordo il Mazzini, che in tal caso doveva essere consegnato all\u2019ufficiale piemontese.\nNominato colonnello della I brigata della 16\u00aa divisione dell'Esercito meridionale, entr\u00f2 a Palermo il 21 giugno.\n A luglio combatt\u00e9 alla battaglia di Milazzo, costrinse Messina alla resa dopo un assedio di otto giorni e ne firm\u00f2 la relativa convenzione; fu promosso maggior generale della 17\u00aa divisione e fu presente alla battaglia del Volturno.\nLa carriera militare nell'Esercito Regio.\nAmmesso nel Regio Esercito, fu nominato comandante militare della piazza di Palermo, ove facilit\u00f2 l'impresa garibaldina all'Aspromonte nel 1862 e si spinse a presentare una supplica al re e a Urbano Rattazzi affinch\u00e9 non fermassero i volontari, come invece avvenne nella giornata dell'Aspromonte.\nSotto la prefettura palermitana dell'umbro Filippo Antonio Gualterio (che rest\u00f2 in carica tra il 1865 e il 1866) egli condusse una serie di operazioni militari nelle quattro province della Sicilia occidentale. La durissima repressione produsse in sei mesi l'arresto di 2384 uomini e 180 donne nella sola provincia di Palermo.\nLa terza guerra di indipendenza.\nNel 1866, nel corso della Terza guerra di indipendenza, Medici comand\u00f2 una colonna dell'Esercito Regio in una brillante avanzata da Padova, lungo la Valsugana, sino alle porte di Trento.\nPer i suoi meriti merit\u00f2 la Medaglia d'Oro al Valor Militare e fu quindi nominato Grande Ufficiale dell'Ordine Militare d'Italia.\nAlla prefettura di Palermo.\nIn seguito alla dura repressione operata dal generale Raffaele Cadorna della rivolta di Palermo del 1866, nel 1868 ritorn\u00f2 a Palermo come prefetto: era dotato di poteri insolitamente ampi e, soprattutto, della piena fiducia del re. Vi rest\u00f2 sino al 1873. \nNel corso del suo mandato, in collaborazione con il suo ex compagno della spedizione dei Mille Domenico Peranni, sindaco della citt\u00e0, Medici piuttosto diede impulso alle opere pubbliche, soprattutto alla rete viaria e ferroviaria, istruzione e pubblica sicurezza. Egli era infatti fermamente convinto che il progresso economico e sociale dell'isola fosse legato allo sviluppo delle infrastrutture; decise pertanto di assecondare le numerose richieste che riguardavano l'avanzamento delle strade, il miglioramento dei porti, lo sviluppo delle linee ferroviarie Palermo-Messina e Palermo-Trapani, minacciando pi\u00f9 volte di dimettersi dalla carica di prefetto nel caso in cui non si fossero eseguiti a questi interventi.\nA Palermo conobbe e spos\u00f2 la nobile inglese Lady Ingham, vedova del primo marito Lord Ingham-Whitaker (il cui nonno aveva inventato il Marsala) e proprietaria del palazzo pi\u00f9 tardi trasformato nell'attuale \"Grand Hotel et Des Palmes\", in Via Roma a Palermo.\nLa carriera politica.\nFu eletto la prima volta deputato del Regno di Sardegna dall'agosto al dicembre 1860. Una seconda volta nel 1863 deputato del regno d'Italia fino al 1865, nel febbraio del 1866 venne candidato alla Camera al collegio di Messina, in contrapposizione a Giuseppe Mazzini, il quale era stato gi\u00e0 eletto in regolare consultazione, annullata d'imperio dal Governo. Medici perse le elezioni, che andarono a favore di Mazzini.\nFu eletto deputato una terza volta nel 1868 nel collegio di Bologna.\nVenne nominato senatore del Regno da Vittorio Emanuele II di Savoia il 2 giugno 1870 e, nel 1876, marchese del Vascello e primo aiutante di campo del Re.\nFece parte della massoneria. Il nipote Giacomo Medici Del Vascello sar\u00e0 deputato e sottosegretario alla presidenza del Governo Mussolini."}
{"id": "709116", "revid": "871355", "url": "https://it.wikipedia.org/wiki?curid=709116", "title": "Capitaneria templare", "text": "Una capitaneria templare non si distingueva da una Casa Fortezza dei signori di media importanza, sparse per le campagne europee medioevali.\nSolitamente avevano la forma di un grande rettangolo delimitato da mura ben salde, merlate e circondate da un fossato. L'ingresso era ad Occidente. \nNella parte interna, sulla destra, erano le cucine, il refettorio ed i depositi vari; a mezzo di una scala si saliva al primo piano, destinato ai dormitori ed ai servizi; al centro era la cappella ad una sola navata; a sinistra il dormitorio per i pellegrini e, in fondo, la sala d'armi. Di fronte erano i granai, le fucine, la falegnameria e l'armeria. Ai due fianchi le scuderie. Sul pennone della cappella sventolava il gonfalone con in mezzo la croce vermiglia.\nLa vita, regolata dai rintocchi della campana della cappella, si divideva tra esercizi spirituali ed addestramento militare. All'alba le pattuglie uscivano dalla fortezza, ognuna con un suo compito ben preciso come sorvegliare le strade, raccogliere la legna, proteggere pellegrini e viandanti.\nA capo di ciascuna casa era eletto un capitano che rimaneva in carica per un periodo abbastanza breve.\nNella casa vivevano, oltre ai monaci, anche scudieri, aiutanti ed operai. Intorno al tempio si estendevano i poderi, spesso molto ampi, punteggiati di case coloniche di propriet\u00e0 dell'ordine ma abitate da fattori.\nI cavalieri templari avevano il diritto di esigere tasse sulle fiere e l'imposta sui \"donati\", cio\u00e8 piccoli proprietari terrieri che si donavano al Tempio per sfuggire all'autorit\u00e0 del signorotto del luogo. In cambio questi donati ricevevano protezione e soprattutto aiuti in caso di carestia.\nPer donarsi al tempio occorreva pronunciare il seguente giuramento: \"Io dono il mio corpo e la mia anima, la mia terra ed i miei onori alla Case del Tempio nelle mani del fratello...\" (e seguiva il nome del capitano)."}
{"id": "709117", "revid": "1862310", "url": "https://it.wikipedia.org/wiki?curid=709117", "title": "Kangaatsiaq", "text": "Kangaatsiaq (o Kang\u00e2tsiaq) \u00e8 un villaggio di 669 abitanti (7 luglio 2005) nel comune di Qeqertalik . Le attivit\u00e0 principali sono la pesca (pesci e granchi), la caccia e ultimamente anche il turismo; per quanto sia un paese piccolo, qui si possono trovare ben due stadi: uno stadio di calcio (il \"Kajortoq\") e un piccolo stadio sportivo usato dalla scuola locale.\nKangaatsiaq fu anche a capo di un comune, il comune di Kangaatsiaq. Questo comune, fondato il 18 novembre 1950, cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna della Groenlandia; il comune si fuse con altri 7 a formare il comune di Qaasuitsup, successivamente soppresso."}
{"id": "709122", "revid": "363629", "url": "https://it.wikipedia.org/wiki?curid=709122", "title": "Ferrata Tridentina", "text": "La ferrata Tridentina \u00e8 una via ferrata dolomitica, che si trova nel Gruppo del Sella, poco sotto il passo Gardena, sul versante della Val Badia. Soprattutto nel periodo estivo \u00e8 molto affollata.\nGeneralit\u00e0.\nMolti sono i fattori che la rendono una delle pi\u00f9 popolari ferrate delle Dolomiti. Primo fra tutti la bellezza delle pareti del Gruppo del Sella, con la \"cascata del Pisciad\u00f9\" che scroscia accanto al percorso della ferrata. Poi il panorama che si gode durante tutta l'ascesa, con l'abitato di Colfosco che si allontana sempre pi\u00f9 sotto i propri piedi. \nInoltre si ha la comodit\u00e0 della via del ritorno, con due opzioni di discesa: attraverso il sentiero 666 discendendo la \"Val Setus\", in parte attrezzato e abbastanza ripido (attenzione in caso di pioggia), ma che conduce direttamente al parcheggio di partenza; o attraverso il sentiero 676 anche questo in parte attrezzato, ma meno ripido e difficoltoso che si congiunge con la \"Val di Mesd\u00ec\" e conduce all'abitato di Colfosco. Ma il fattore pi\u00f9 determinante \u00e8 sicuramente il ponte sospeso sopra una profonda spaccatura rocciosa che porta dalla Torre Exner (2.496\u00a0m) all'altopiano del Pisciad\u00f9, dove si scorge il Masores de Pisciad\u00f9 e il massiccio roccioso del Gruppo del Sella.\nDescrizione percorso.\nIl punto di partenza \u00e8 generalmente l'apposito parcheggio che si trova otto tornanti al di sotto del Passo Gardena, nel versante della val Badia. Da qui si imbocca sulla sinistra un sentiero indicato dal cartello \"Via Ferrata Brigata Tridentina\", che porta in 5 minuti all'attacco della via ferrata. Questa via ferrata si pu\u00f2 suddividere in tre parti, che offrono al termine di ognuna una via di fuga, per proseguire su un normale sentiero o per tornare al parcheggio.\nPrimo tratto.\nIl primo tratto dell'ascesa \u00e8 il pi\u00f9 breve, principalmente formato da alcune fila di gradini affiancati da una corda metallica, che permettono il superamento di questa prima parete di roccia. Questa breve prima parte d\u00e0 un'idea della difficolt\u00e0 della via ferrata.\nA chi trovasse gi\u00e0 qui difficolt\u00e0, \u00e8 vivamente consigliato ridiscendere al parcheggio, percorrendo il sentiero che si incontra superato questo primo tratto. Prendendo questo sentiero che proviene dal passo Gardena, si pu\u00f2 invece che discendere nuovamente al parcheggio, risalire la val Set\u00f9s, arrivando ugualmente al rifugio.\nSecondo tratto.\nSuperato quindi il primo grosso gradone, si prosegue in cammino, superando due grossi massi rocciosi lungo un sentiero pianeggiante che conduce alla seconda parte, l'attacco vero e proprio della ferrata, dove troviamo sulla sinistra il salto della cascata Pisciad\u00f9. Questa parte \u00e8 la pi\u00f9 lunga delle tre, e risale una parete verticale, che grazie ai sempre numerosi appigli, funi metalliche e pioli, arriva su un'ampia conca. Qui \u00e8 possibile decidere se proseguire la salita su un normale sentiero, o continuare a risalire la cima della torre Exner (2.496\u00a0m). Quest'ultima parte non \u00e8 cos\u00ec lunga come la seconda parte della ferrata, ma presenta alcuni punti molto esposti, seppur sempre ben messi in sicurezza.\nTerzo tratto.\nIl terzo tratto della ferrata inizia con alcune corde, scalette e passaggi un po' pi\u00f9 esposti e verticali, ma molto appaganti, soprattutto quando quasi in cima alla Torre Exner (2.496\u00a0m), si deve attraversare uno stretto ponte sospeso che porta dalla torre all'altopiano del Pisciad\u00f9, dopodich\u00e9 in 10 minuti si raggiunge su comodo sentiero il rifugio Cavazza al Pisciad\u00f9.\nProseguimento.\nEsistono alcune possibilit\u00e0 per continuare l'escursione:\nDiscesa.\nPer ridiscendere al parcheggio \u00e8 consigliabile percorrere il sentiero n. 666 che discende per la val Setus, arrivando fino al parcheggio in un'ora e mezza, o eventualmente al passo Gardena. Il sentiero \u00e8 molto scosceso e per tutto il tratto iniziale \u00e8 attrezzato con funi metalliche per dare sicurezza nella discesa. L'ultimo tratto della discesa \u00e8 in mezzo al ghiaione della stretta valle. In caso di pioggia o di neve residua o fresca prestare particolare attenzione.\nEventualmente dal rifugio si pu\u00f2 optare per una discesa lungo il sentiero n. 676 che scende verso la Val di Mesd\u00ec fino a Colfosco, ottima alternativa meno frequentata. Anche questo sentiero \u00e8 parzialmente attrezzato con funi metalliche ma le difficolt\u00e0 sono minori rispetto alla Val Setus. Dopo l'incrocio con la Val di Mesd\u00ec l'ultimo tratto di discesa verso l'abitato di Colfosco \u00e8 un po' scosceso e occorre prestare particolare attenzione. In circa due ore si raggiungono le cascate di Colfosco (originate dalla cascata Pisciad\u00f9 e dall'omonimo laghetto) ed il vicino abitato."}
{"id": "709123", "revid": "297059", "url": "https://it.wikipedia.org/wiki?curid=709123", "title": "Lega di Smalcalda", "text": "La Lega di Smalcalda fu una lega difensiva di principi protestanti del Sacro Romano Impero, istituita nella met\u00e0 del XVI secolo. La Lega prende il nome dalla citt\u00e0 in cui venne fondata, ossia Smalcalda (\"Schmalkalden\"), in Turingia.\nStoria.\nLa diffusione della Riforma aveva offerto agli stati tedeschi dell'Impero un pretesto per affermare la propria autonomia non solo sul piano religioso, ma anche e soprattutto su quello politico. Venerd\u00ec 27 febbraio 1531 venne pertanto ufficialmente costituita a Smalcalda una federazione di principi uniti dall'opposizione al potere imperiale e dalla volont\u00e0 di difendere il luteranesimo dai tentativi di restaurazione cattolica attuati dall'imperatore Carlo V; i fondatori furono Filippo I d'Assia e Giovanni Federico, elettore di Sassonia, che giurarono di difendersi reciprocamente se i loro territori fossero stati attaccati da Carlo. Anhalt, Brema, Brunswick-L\u00fcneburg, Magdeburgo, Mansfeld, Strasburgo ed Ulma furono gli altri membri originari della Lega, mentre Costanza, Reutlingen, Memmingen, Lindau, Biberach an der Ri\u00df, Isny im Allg\u00e4u e Lubecca si unirono in seguito. La Lega si accord\u00f2 per fornire 10.000 uomini e 2.000 cavalieri per la mutua protezione.\nDopo la morte di Ulrico Zwingli alcune citt\u00e0 della Germania meridionale cercarono l'appoggio della Lega, che divenne il centro dell'opposizione anti-asburgica: nel 1532 la Lega si alle\u00f2 con la Francia e nel 1538 con la Danimarca. Raramente la Lega provoc\u00f2 Carlo V direttamente, ma confisc\u00f2 terreni alla Chiesa, espulse vescovi e principi cattolici e aiut\u00f2 a diffondere il Luteranesimo nella Germania settentrionale.\nLa crisi tra la Lega e l'impero scoppi\u00f2 nel 1542: nella Dieta di Spira i principi protestanti chiesero all'imperatore il riconoscimento ufficiale della loro posizione e a esso condizionarono gli aiuti militari e finanziari necessari per la guerra contro i turchi: la crisi era ormai alle porte, ma la condizione che rese possibile a Carlo affrontare direttamente i principi protestanti che gli si opponevano fu la stipulazione nel 1544 della pace di Cr\u00e9py, che priv\u00f2 la Lega del sostegno internazionale del Regno di Francia.\nCarlo V (che era riuscito ad ottenere, sfruttando dei contrasti di natura dinastica e territoriale, l'appoggio di Maurizio di Wettin, cugino dell'Elettore di Sassonia Giovanni Federico) e papa Paolo III iniziarono pertanto a radunare un esercito, mentre i membri della Lega acuivano le loro divisioni, incapaci di unirsi in un progetto di difesa comune come avevano originariamente previsto. Nonostante l'imprevista defezione delle truppe papali, Carlo entr\u00f2 in Germania alla testa delle sue truppe nel 1546 e, dopo aver sottomesso Ulma e il Ducato del W\u00fcrttemberg e sconfitto l'Elettore Palatino, si spinse fino in Sassonia alla ricerca dello scontro con Giovanni Federico; lo scontro decisivo si svolse a M\u00fchlberg il 24 aprile 1547, dove l'imperatore sbaragli\u00f2 l'esercito sassone e cattur\u00f2 lo stesso Elettore, ottenendone la sottomissione. Questo segn\u00f2 simbolicamente la fine della Lega, il cui ultimo rappresentante, Filippo d'Assia, rimasto solo nella sua opposizione all'imperatore dopo la resa dell'alleato sassone, accett\u00f2 di firmare un atto di pace poco dopo.\nLa Lega di Smalcalda si dissolse ufficialmente dopo la resa di Filippo; nonostante la vittoria militare per\u00f2, Carlo V non riusc\u00ec mai a placare il dissidio che la Riforma aveva creato in seno alle terre dell'Impero. L'opposizione dei principi protestanti tedeschi e la concomitante ripresa delle ostilit\u00e0 contro i turchi ed i francesi costrinse l'imperatore a stipulare, nel 1555, la pace religiosa di Augusta, che stabil\u00ec definitivamente la divisione religiosa della Germania, affermando il principio del \"cuius regio, eius religio\"."}
{"id": "709125", "revid": "105182870", "url": "https://it.wikipedia.org/wiki?curid=709125", "title": "Essercizi per gravicembalo", "text": "Gli Essercizi per gravicembalo sono una raccolta di trenta sonate per clavicembalo, composte da Domenico Scarlatti.\nLa raccolta fu pubblicata presumibilmente a Londra tra il 21 aprile 1738, quando Scarlatti venne insignito del Cavalierato dell'Ordine di San Giacomo citato nel frontespizio degli Essercizi e il 31 gennaio del 1739, quando apparve la riedizione degli \"Essercizi\" curata da Thomas Roseingrave e dedicata dall'artista al Re del Portogallo. Questi \"esercizi\" sono le uniche fra le sue 555 sonate pubblicate con la sua partecipazione, mentre il resto delle sue opere furono stampate lontano da lui o dopo la sua morte.\nInsieme a tutta la produzione clavicembalistica di Domenico Scarlatti le sonate qui raccolte hanno dato un contributo tecnico innovativo e spunti di ispirazione a tutti i compositori del suo tempo e ai posteri. Le principali novit\u00e0 delle sue opere consistono negli arpeggi, note ribattute, mani incrociate, doppie terze e doppie seste, ottave percosse e spezzate, caratteristiche che le rendono ancora oggi un passaggio tecnico essenziale per gli studenti di strumenti a tastiera.\nQui sotto sono riportate le sonate contenute nella raccolta secondo la classificazione numerica operata da Kirkpatrick, Longo, Fadini.\nBrani.\nK- Kirkpatrick\nL- Longo\nF- Fadini"}
{"id": "709127", "revid": "1543377", "url": "https://it.wikipedia.org/wiki?curid=709127", "title": "Eneide (Caro)", "text": "L'Eneide \u00e8 la traduzione di Annibale Caro dell'opera di Publio Virgilio Marone.\nFu composta fra il 1563 e il 1566 e pubblicata postuma a Venezia, nel 1581."}
{"id": "709132", "revid": "76963", "url": "https://it.wikipedia.org/wiki?curid=709132", "title": "Scott Hicks", "text": "Biografia.\nNato in Uganda da genitori inglesi, ma cresciuto in Kenya e in Inghilterra, per poi stabilirsi ad Adelaide, nel sud dell'Australia. Si \u00e8 laureato alla Flinders University nel 1975, un'universit\u00e0 che nel 1997 gli confer\u00ec una laurea honoris causa. Inizia la sua carriera lavorando nel campo dei videoclip e dei documentari, realizzandone anche uno per la band degli INXS.\nNel 1996, dopo una serie di film indipendenti, conquista la fama internazionale con \"Shine\", di cui \u00e8 regista, presentato con successo al Sundance Film Festival e ottenendo vari riconoscimenti tra una nomination all'Oscar e un Oscar all'attore protagonista Geoffrey Rush.\nIn seguito dirige i film \"La neve cade sui cedri\" e \"Cuori in Atlantide\", per poi realizzare diversi spot per la televisione americana.\nDopo quasi sei anni torna dietro la macchina da presa e dirige la commedia \"Sapori e dissapori\" remake del film tedesco \"Ricette d'amore\".\nRisiede ad Adelaide assieme alla moglie Kerry Heysen e ai figli, Scott Jr. e Jethro."}
{"id": "709133", "revid": "1543377", "url": "https://it.wikipedia.org/wiki?curid=709133", "title": "Monte Paterno", "text": "Il monte Paterno (\"Paternkofel\" in tedesco) \u00e8 una montagna delle Dolomiti alta 2.746\u00a0m s.l.m.. Posto nelle Dolomiti di Sesto al confine tra Veneto e Alto Adige, a fianco delle pi\u00f9 rinomate Tre Cime di Lavaredo, \u00e8 storicamente famoso dato che durante la prima guerra mondiale si trovava lungo la frontiera tra il confine italiano e quello austriaco e al suo interno furono quindi scavate alcune gallerie, tra cui la famosa galleria Paterno, per raggiungere la cima.\nDescrizione.\nIl Paterno \u00e8 formato dall'intersezione di 3 creste: il Paterno vero e proprio a nord-ovest, la Croda Passaporto a sud e la cresta est, protesa verso il Pian di Cengia. Queste tre creste presentano diverse elevazioni e sono tutte attraversate dai resti dei camminamenti della Grande Guerra.\nStoria.\nIl Paterno propriamente detto venne conquistato nel 1882 da E. Kunigl e dalla guida F. Innerkofler dalla Forcella del Camoscio, tramite quella che anche oggi \u00e8 la via Comune e nel decennio immediatamente successivo vennero esplorati sistematicamente tutti i versanti del monte. La Croda Passaporto fu scalata per la prima volta nel 1889 da H. Helversen e la guida Sepp Innerkofler e sulle pareti dei suoi torrioni, rivolti verso le Tre Cime di Lavaredo si cimentarono nel corso degli anni '30 del XX secolo alcuni nomi illustri dell'alpinismo Dolomitico quali Mario Salvadori, Gino Sold\u00e0, Guglielmo del Vecchio ed altri, che aprirono alcuni itinerari di notevole difficolt\u00e0.\nNel periodo 1915-1917 il Paterno fu aspramente conteso dagli eserciti italiano ed austro-ungarico essendo in posizione strategica a dominio di ben tre forcelle.\nFin dall'inizio della prima guerra mondiale, sul fronte delle Dolomiti di Sesto, era chiara la posizione strategica del Paterno, ma solo agli esperti di montagna, e non alle alte cariche austriache, che decisero di trascurarlo, almeno inizialmente. Fu cos\u00ec occupato dagli italiani.\nSolo il 4 luglio 1915 l'esercito austriaco decise di tentare un'azione per cacciare gli italiani dalla vetta. La notte del giorno precedente, la \"pattuglia volante\" di Sepp Innerkofler si avvicin\u00f2 in assoluto silenzio alla vetta. Al mattino del giorno 4, l'artiglieria austriaca inizi\u00f2 un massiccio attacco sulla cima del Paterno.\nNell'agosto del 1915 gli Alpini attaccarono massicciamente l'avvallamento sotto il Paterno riuscendo a conquistare il Sasso di Sesto e la linea si stabilizz\u00f2 a nord del massiccio con le tre forcelle principali in mano agli Italiani.\nIl 9 luglio 1974 cadde tra le Tre Cime di Lavaredo ed il monte Paterno un elicottero Bell 206 dell'Esercito Italiano (sigla \"EI613\"), pilotato dal Capitano Pier Maria Medici dell'ALE. A bordo inoltre vi erano due Ufficiali di SM della Brigata alpina \"Tridentina\" (Ten. Col. Renzo Bulfone, Ca. S.M. della Brigata e il Magg. Gianfranco Lastri, Capo Ufficio OAIO). A memoria dell'incidente, tra i due monti si trova una lapide commemorativa, composta anche dalle pale dell'elicottero.\nLa morte di Sepp Innerkofler.\nSulla cima del Monte Paterno rimase uccisa il 4 luglio 1915 una delle pi\u00f9 famose guide alpinistiche della zona: Sepp Innerkofler, il comandante della \"Pattuglia Volante\". Non accertate le cause della sua morte; colpito da una pallottola in fronte o ucciso con una pietra dall'Alpino calaltino del battaglione Val Piave, Pietro De Luca, che tentava di difendere la vetta del monte mentre una pattuglia di 6 uomini (tra cui Innerkofler) cercava di conquistarla.\nLa causa della morte di Innerkoler non \u00e8 ancora certa, altre tesi dicono che sia morto in conseguenza di tiri mal direzionati dell'artiglieria austriaca.\nVia ferrata.\nPer raggiungere la vetta del monte Paterno, si deve percorrere la via ferrata De Luca-Innerkofler, una via ferrata non troppo complicata, ma pur sempre un sentiero per soli esperti.\nUna volta scesi dalla vetta si ha la possibilit\u00e0 di concludere la via per il sentiero delle forcelle."}
{"id": "709135", "revid": "31886", "url": "https://it.wikipedia.org/wiki?curid=709135", "title": "Antonio Elia", "text": "Biografia.\nNascita e descrizione.\nNacque ad Ancona il 3 settembre 1803 da Sante e da Caterina Blasi, in una famiglia dedita da molte generazioni ad attivit\u00e0 marinaresche. Continuando la tradizione del nonno Andrea e del padre Sante fu avviato anch'egli, all'et\u00e0 di quattordici anni, alla vita di mare, alla quale spirito di avventura, coraggio e resistenza fisica lo rendevano particolarmente adatto. Il suo aspetto viene descritto in maniera particolareggiata da Giuseppe Garibaldi e dal figlio Augusto, che ci informano circa la sua statura e la sua perfetta forma fisica (agile, disinvolto, svelto nei movimenti): \"Elia non era alto di statura, non era un Ercole, un Anteo, ma le sue forme avrebbero servito di modello allo scultore per scolpire Achille...\". Insomma: si trattava del vero \"tipo del marinaio italiano\", secondo i canoni dell'epoca. La sua barba sappiamo essere stata folta e di colore rosso acceso, grazie alla meticolosit\u00e0 dei pubblici ufficiali dell'epoca, adoperatisi a riportare nomi, cognomi e soprannomi dei vari capifamiglia. In questo caso la burocrazia ottocentesca, solitamente lacunosa e zeppa di errori, ha saputo rendersi utile, informandoci del nomignolo attribuito ad Antonio, \"\"Barbarossa\", condiviso col padre Sante, che godeva anche di quello di \"Barbalunga\". Altro soprannome diffuso tra gli amici era quello di \"Cuor di Leone\"; Antonio inoltre era detto \"il Mondezzaro\", secondo alcuni per l'abitudine consolidata di fermarsi ad un angolo tipico del suo quartiere dedicato a quelle operazioni, secondo altre fonti invece per aver vinto una gara d'appalto per lo smaltimento dei rifiuti. In ogni caso \u00e8 cos\u00ec che viene definito nel documento della sua ingiusta condanna a morte.\nL'azione contro i pirati barbareschi.\nAntonio divent\u00f2 subito un abile navigatore, anche se, essendo analfabeta, non pot\u00e9 diventare ufficiale di marina.\nSi distinse per un episodio di eccezionale audacia e coraggio in mare: la sera del 14 settembre 1825 il naviglio \"L'Aurora\"\" sul quale egli era imbarcato in qualit\u00e0 di mozzo, un \u201cpielego\u201d o \u201ctrabaccolo\u201d, grosso barcone a due alberi tipico del medio e alto Adriatico per il trasporto merci, nel viaggio di ritorno da Livorno, presso Durazzo, venne assalito in mare da pirati barbareschi. L'equipaggio fu fatto prigioniero e rinchiuso nella stiva, tranne il capitano Giovanni Battista Dal Monte, lasciato a governare il timone sotto sorveglianza, e il giovane Antonio, considerato dagli assalitori poco pericoloso, data la giovane et\u00e0, e da essi adoperato per manovrare la vela latina, di cui ignoravano il maneggio. Antonio si dimostr\u00f2 docile e disponibile con i corsari, assecondandoli nelle loro richieste, ma poi, con estrema freddezza, non esit\u00f2 ad approfittare dell'improvvisa occasione di liberarsi. Il comandante Dal Monte, scoperto nella notte a deviare dalla rotta verso Valona imposta dai barbareschi, riusc\u00ec a prendere la sua pistola scaricandola contro il capo corsaro che minacciava di ucciderlo. Contemporaneamente il giovane Elia estrasse da sotto il bompresso una mannaia con cui colp\u00ec uno dei pirati e ne uccise un altro, correndo subito dopo ad aprire il boccaporto per liberare i compagni prigionieri, che quindi ripresero il controllo dell'imbarcazione, rendendo inoffensivi i pirati rimasti.\nQuesto gesto gli frutt\u00f2 l'assegnazione della \"Medaglia dei Benemerenti\" e una ricompensa in denaro, ma soprattutto una grande popolarit\u00e0, grazie anche al romanzo \"Cantoni il Volontario\" di Giuseppe Garibaldi, nel quale viene narrato l'accaduto con spirito epico, allo scopo di sottolineare il coraggio di Elia, facendone il solo eroico protagonista della vicenda, in una visione assolutistica del bene e del male.\nL'adesione alla Carboneria e alla Giovine Italia.\nVenuto a contatto durante i suoi viaggi con esponenti della Carboneria, Elia ader\u00ec a questa societ\u00e0 segreta nel 1829.\nAttento all'evoluzione della situazione politica, partecip\u00f2 ai moti insurrezionali scoppiati nello Stato pontificio nel 1831.\nPoco tempo dopo si iscrisse alla Giovine Italia, istituita ad Ancona il 1\u00ba marzo 1832.\nFrattanto si era sposato con Maddalena Pelosi, da cui ebbe sette figli, due maschi e cinque femmine. Il maggiore era Augusto, nato nel 1829 ed avviato alla vita marinaresca sin da fanciullo al seguito del padre. Nacquero poi Maria, Filomena, Teresa, Marianna, Nazzareno, che mor\u00ec in fasce, e Giuseppa, nata alcune settimane dopo la morte del padre e morta durante la fanciullezza, a nove anni.\nAvanz\u00f2 nella sua carriera passando da marinaio semplice a nostromo. Veniva acquistando sempre maggiore autorit\u00e0 presso la gente di mare; capeggi\u00f2 tra l'altro una vittoriosa agitazione di natura rivendicativa contro gli armatori.\nSpesso in navigazione nel Mediterraneo e sugli oceani per il suo mestiere di marinaio, si adoper\u00f2, in qualit\u00e0 di messaggero, per mantenere i contatti tra i patrioti esuli in Inghilterra e Francia, acquistando sui suoi compagni \"un forte ascendente\" per le imprese coraggiose e lo sprezzo del pericolo. Anche il figlio Augusto, che aveva otto anni quando sal\u00ec per la prima volta, come mozzo, sulla barca del padre, si associ\u00f2 giovanissimo alla Carboneria, come il padre. In seguito aderir\u00e0 anche alla Giovine Italia e alla Massoneria.\nCon la morte di papa Gregorio XVI e l'elezione al pontificato di Pio IX, nuovi fervori di libert\u00e0 serpeggiarono dentro e fuori l'Italia. Nacquero circoli culturali e politici anche ad Ancona, come il Circolo Anconitano, di stampo prettamente culturale, cui aderivano i moderati, sostenitori della politica riformatrice di Pio IX, e, nel 1847, il Circolo Popolare, di stampo politico, cui aderivano i Carbonari e i Mazziniani e al quale poco dopo parteciperanno anche gli Elia (Antonio, suo figlio Augusto e il fratello Fortunato).\nSempre acceso sostenitore degli ideali patriottici, Antonio si era lasciato coinvolgere in una rissa in un locale del porto di Trieste scampando poi all'arresto.\nL'impegno nella prima guerra d'indipendenza.\nAntonio si trovava in Inghilterra con il figlio Augusto - destinato a seguire le orme paterne come uomo di mare e soprattutto come combattente per la causa risorgimentale - quando nel marzo 1848 scoppiarono le cinque giornate di Milano. Alla notizia dei moti italiani e della dichiarazione di guerra all'Austria da parte di Carlo Alberto, padre e figlio rientrarono in Italia per arruolarsi come volontari nelle legioni che si organizzavano un po' in tutto lo Stato Pontificio, poich\u00e9, sebbene convinti sostenitori dell'idea mazziniana, desideravano comunque partecipare agli eventi bellici che si svolsero nell'alto Adriatico e alla sperata liberazione dell'Italia dall'oppressione straniera.\nS'imbarcarono assieme sul piroscafo \"Roma\". I primi entusiasmi per\u00f2 si spensero fulmineamente alla fine di aprile, quando papa Pio IX, che, con la sua adesione al progetto politico di Carlo Alberto, aveva suscitato moti d'entusiasmo tra i federalisti neoguelfi, si dissoci\u00f2 platealmente dalla guerra all'Austria, facendo cos\u00ec precipitare gli eventi.\nI repubblicani anconetani, lontani dall'idea di abbandonare la causa dell'indipendenza, si unirono alle truppe piemontesi, e tentarono il tutto per tutto, con la tenue speranza di ritardare il pi\u00f9 possibile l'arrivo degli imperiali a Roma.\nAntonio partecip\u00f2, assieme al figlio Augusto, di soli diciannove anni, al blocco delle forze navali austriache a Trieste (giugno-agosto 1848).\nAntonio Elia e Giuseppe Garibaldi.\nDopo la firma il 9 agosto dell'armistizio Salasco, rimase solo Venezia nel Lombardo-Veneto ad opporre una eroica resistenza alle truppe straniere.\nGiuseppe Garibaldi si trovava in Emilia-Romagna in attesa di partire con le sue modeste truppe (90 uomini circa) per dare man forte agli assediati in laguna, quando la situazione precipit\u00f2 anche a Roma. Il 15 novembre nella capitale fu assassinato Pellegrino Rossi; il suo governo fu sostituito da un Governo democratico presieduto da mons. Carlo Emanuele Muzzarelli (un alto prelato sensibile alle istanze liberali), nominato dal papa, ma, dopo nove giorni, il 24 novembre Pio IX decise di fuggire a Gaeta.\nLa sera del 9 dicembre 1848 Garibaldi arriv\u00f2 in Ancona, per una breve tappa, mentre si stava dirigendo a Roma per mettersi al servizio del nuovo governo. In quell'occasione Antonio Elia con il fratello Fortunato, detto \u201cPurgatorio\u201d, e il figlio Augusto, fecero da scorta all'Eroe dei Due Mondi lungo le pericolose vie del quartiere del Porto, da loro ben conosciute. Garibaldi era arrivato nel tardo pomeriggio; dopo essersi ristorato all'Albergo della Pace ed essersi recato dal comandante della seconda divisione Luigi Lopez, aveva portato il suo saluto al gonfaloniere della citt\u00e0, conte Filippo Camerata, e si era poi recato al vicino Circolo Anconetano, dove appunto ebbe modo di ritrovare gli Elia.\nAntonio aveva conosciuto Garibaldi verso il 1834 a Marsiglia; il Generale era rimasto colpito dalle sue gesta contro i corsari in Adriatico, poi narrate nel suo romanzo \"Cantoni il Volontario\", e subito un'ammirazione reciproca aveva creato un forte legame tra i due, accomunati dall'amore per il mare e per la libert\u00e0. Antonio ne rest\u00f2 amico e sostenitore per tutta la vita. Durante le poche ore di permanenza ad Ancona, Garibaldi, che era giunto in gran segreto desiderando ripartire per Roma al pi\u00f9 presto, rischi\u00f2 di essere riconosciuto, ma Antonio dimostr\u00f2 ancora una volta l'innegabile prontezza di riflessi di cui era dotato e, avvicinandosi all'uomo sospetto che li stava seguendo, lo esort\u00f2 \"con fare suggestivo\" a mantenere il silenzio; questi \"che ben conosceva i costumi dei suoi tempi e la risposta da darsi a certe domande\", non pot\u00e9 far altro che obbedire e tornare sui suoi passi. \u00c8 forse proprio questo piglio sicuro e l'atteggiamento impavido, d'uomo coraggioso e pronto a tutto, che suscit\u00f2 nella maggior parte della popolazione anconetana una stima incondizionata per Elia, e in alcuni una violenta e meschina gelosia nei suoi confronti.\nSuccessivamente, nel gennaio 1849, Antonio raggiunse Garibaldi - che stava organizzando a Macerata una colonna di volontari per la difesa di Roma - per mettersi a sua disposizione. Questi, tuttavia, avendo ben considerato il carisma di Antonio nello spronare l'animo del popolo anconetano e della gente del porto, lo incoraggi\u00f2 a tornare ad Ancona per dare sostegno all'impresa politica e militare della prima guerra d'indipendenza, assegnandogli, involontariamente, quel ruolo grazie al quale Elia sar\u00e0 soprannominato il \"Ciceruacchio anconetano\".\nAntonio Elia oper\u00f2 con intelligenza ed equilibrio: in particolare evit\u00f2 che un incidente occorso tra gente del posto e un gruppo di marinai della flotta sarda si gonfiasse fino a divenire un caso politico.\nSvolse con successo opera di proselitismo, vincendo le ritrosie e le superstizioni pseudoreligiose del popolo marinaro, fino al punto di raccogliere il 9 febbraio 1849 una gran folla per festeggiare la proclamazione della Repubblica romana - cui la citt\u00e0 di Ancona fece atto di adesione - nella piazza di S. Primiano, dove egli aveva fatto sorgere, di sua iniziativa, \"l'Albero della libert\u00e0\".\nIntanto, il 5 febbraio 1849 aveva indirizzato al Ministro del Commercio e Lavori Pubblici a Roma, un'istanza, conservata nell'archivio di Stato di Roma, nella quale egli, in qualit\u00e0 di nostromo, ossia basso ufficiale a bordo di bastimenti quadri e vapore, avendo viaggiato in quasi tutti i mari del mondo e avendo dato prove di non dubbie capacit\u00e0 nell'arte del commercio e della marina, chiedeva che gli venisse concessa, in via di grazia, la patente di piccolo cabotaggio, anche se non sa n\u00e9 leggere n\u00e9 scrivere. La petizione fu caldeggiata dal Presidente della Provincia di Ancona G. Camillo Mattioli, il quale sosteneva che la lunga pratica suppliva nelle persone di mare a studi teorici. Antonio veniva segnalato come \u201cuno dei primi nostromi della Marina Romana\u201d nel tentativo, riuscito, di fargli ottenere una deroga perch\u00e9 potesse sostenere il solo esame di pratica, pi\u00f9 complesso poich\u00e9 includeva il non sostenibile esame teorico. Gli eventi politici, per\u00f2, evolvevano rapidamente e non \u00e8 certo che Antonio sia riuscitp a sottoporsi alla prova.\nEgli, pur fervente repubblicano, si adoper\u00f2, collaborando fattivamente con il commissario inviato dalla Repubblica romana, Felice Orsini, alla repressione degli eccessi antipapalini cui si abbandonarono i pi\u00f9 facinorosi, aderenti alla cosiddetta compagnia degli \"ammazzarelli\"\nL'impegno durante l'assedio austriaco alla citt\u00e0.\nIl 25 maggio 1849 le truppe austriache del generale Franz von Wimpffen posero Ancona in stato di assedio: Ancona - unico centro che rimaneva alla Repubblica Romana sul litorale adriatico per ritardare la marcia austriaca su Roma - era considerata \u201cpiazzaforte di molta importanza strategica\u201d non solo per il governo del triunvirato, ma anche per gli austriaci che, occupandola, avrebbero potuto intercettare aiuti e rifornimenti per Venezia, affrettando cos\u00ec la sua resa.\nLa citt\u00e0 era una piazzaforte ben munita, ma difesa da appena quattromila soldati volontari, provenienti da varie regioni d'Italia, guidati dal coraggioso Livio Zambeccari. L'attacco da terra e da mare cominci\u00f2 il 27 maggio. Antonio e suo figlio Augusto ebbero una parte di rilievo nella difesa della citt\u00e0.\nAntonio era imbarcato come nostromo sul vapore nazionale \"Roma\", con Augusto in qualit\u00e0 di timoniere, e Raffaele Castagnola comandante; essi il 5 giugno 1849 catturarono una lancia austriaca senza bandiera.\nLa citt\u00e0, in stato d'assedio, trov\u00f2 in Antonio uno dei suoi pi\u00f9 strenui difensori, anche contro il parere del fratello Pietro, che vedeva la situazione farsi sempre pi\u00f9 difficile. Raccont\u00f2 Augusto che durante l'assedio vi era \"tutti i giorni un combattimento; sui forti, sui baluardi, sulle barricate, all'aperto\". Secondo il Santini, \"la marina mercantile anconitana della quale era a capo Antonio Elia fece nella difesa del patrio suolo bravamente il suo dovere\". Il 16 giugno, ventitreesimo giorno di combattimenti, gli assediati erano ormai allo stremo. Antonio contribu\u00ec notevolmente al mantenimento della disciplina fra gli assediati, sedando un'insurrezione fra i venti cannonieri della Lanterna, dove si trovava dislocato il fratello Fortunato, contro il capitano Costa, che voleva mandare gli artiglieri di marina ai forti per il cambio della difesa terrestre, mentre la situazione avrebbe richiesto invece nuovi e pi\u00f9 prestanti rinforzi alla batteria della Lanterna. Vi era inoltre un grande malumore a causa della diminuzione del soldo, che per altro essi gi\u00e0 ricevevano non in contante, ma in una sorta di credito cartaceo. Il giorno successivo la citt\u00e0, esausta per i bombardamenti delle ultime quarantott'ore, fu costretta, anche contro il parere di molti, a cedere.\nElia fu tra i promotori di una manifestazione popolare che invitava i cittadini ad una difesa ad oltranza: \"Nessuno parl\u00f2 di resa e nemmeno il popolo, il quale capitanato dal patriotta Antonio Elia, acclamava in pubblica dimostrazione alla resistenza\u2026\". Ma la situazione era ormai compromessa e la citt\u00e0, priva delle forze che le sarebbero state necessarie per resistere ancora, si arrese.\nCos\u00ec, dopo 24 giorni di assedio, due settimane di bombardamenti e vari episodi di eroismo (che fecero conquistare alla citt\u00e0, una volta entrata nel Regno d'Italia, la medaglia d'oro come \"benemerita del Risorgimento nazionale\" nel 1898) , il 17 giugno Zambeccari accett\u00f2 la proposta di resa avanzata dal Wimpffen, che venne firmata il 19.\nI compagni di Antonio, tra i quali il poeta Barattani ed il figlio Augusto, temevano per la sua vita, in quanto era un personaggio scomodo, perch\u00e9 di grande ascendente sulle masse popolari, nonch\u00e9 fortemente compromesso dai suoi mai nascosti trascorsi carbonari e repubblicani, e lo invitarono e fuggire a Corf\u00f9 su un bastimento anconetano battente bandiera inglese fatto approntare dal patriota Nicola Novelli, assieme ad altri che non si reputavano sicuri nel restare in Italia. Egli, sottovalutando i rischi ai quali andava incontro, rifiut\u00f2 decisamente una fuga che riteneva del tutto inutile e anzi dannosa per il bene della sua famiglia, per la quale era fortemente preoccupato, anche per lo stato di avanzata gravidanza della moglie. Scrisse Augusto: \"\u2026.rispondeva di avere la coscienza tranquilla, di nulla avere a temere, non volere quindi volontariamente abbandonare la patria e la famiglia, e rest\u00f2\".\nIl 21 giugno i difensori della citt\u00e0 consegnarono la Cittadella ed i forti e furono salutati dai vincitori con l'onore delle armi; e, finch\u00e9 il Wimpffen fu comandante della guarnigione di occupazione della citt\u00e0, non ci furono atti di persecuzione nei confronti dei patrioti.\nL'arresto e la condanna a morte.\nQuando un mese dopo l\u2019occupazione fu nominato il nuovo capo della guarnigione: Pfanzelter. Antonio, ritenuto un personaggio scomodo e pericoloso, venne arrestato con un pretesto.\nSecondo il figlio Augusto, \"era necessario dare un terribile esempio alla popolazione, applicando la legge stataria su uno dei capi del popolo\". Considerato, dunque, il soggetto ideale da punire, per cancellare qualsivoglia velleit\u00e0 di ribellione potesse ancora albergare negli animi degli anconetani, fu fatto oggetto di una denuncia anonima, forse creata ad arte, che lo diceva possessore di un'arma da taglio. Secondo il Costantini sulla vicenda di Antonio Elia \"si fece in Ancona un gran discorrere e si form\u00f2 la convinzione che egli fosse la vittima di una delle tante denunce anonime, che l'onesto Wimpffen dispregiava, ma che il suo successore accettava e coltivava\".\nPertanto, nella notte del 20 luglio 1849 la sua abitazione fu circondata da gendarmi papalini e soldati austriaci e perquisita: in casa non si trov\u00f2 nulla di compromettente, ma nel condotto di una latrina che serviva la sua come altre tre abitazioni fu rinvenuta un'arma di incerta provenienza e ci\u00f2 bast\u00f2 per farlo arrestare. Dopo un processo sommario, Antonio Elia venne condannato a morte.\nNella \"notificazione\" della condanna, accanto all'imputazione relativa al possesso dell'arma, si faceva riferimento a una sua presunta appartenenza alla setta degli \"ammazzarelli\" e, in forma del tutto generica, a delitti politici commessi nei mesi precedenti. Quest'accusa \u00e8 confutata dal Giangiacomi, sulla base delle risultanze processuali contro i membri della setta fatti arrestare da Felice Orsini nell'aprile 1849 e rinchiusi nella Rocca di Spoleto. Nove di essi poi vennero fucilati dai soldati del papa nel Lazzaretto di Ancona il 25 ottobre 1852, previo regolare processo: \"Ho letto le ordinanze della Sacra Consulta contro i condannati a morte, a tempo, o in contumacia, per i delitti di Ancona e mai vi rinvenni, nemmeno per incidenza, il nome di Antonio Elia\" che pure nella sentenza \u00e8 accusato proprio di essere il principale autore di tali delitti. Riferisce inoltre numerose testimonianze a favore di Antonio. Enea Costantini riferisce che l'innocenza di Elia non solo era \"cosa notoria in Ancona\", ma che la prova della sua innocenza sta proprio in quelle sentenze della Sacra Consulta con cui si condannano i veri esecutori degli omicidi, con menzione di \"tutti, autori materiali e mandanti, detenuti e contumaci; ed i fatti sono esaminati con quella minuziosa analisi che era propria del sistema probatorio dei giudizi criminali d'allora\". A conferma ulteriore starebbe la confessione di uno dei fucilati del 1852, resa nel dicembre 1849. Allo scopo, vano, di conseguire l'immunit\u00e0, l'imputato rese una confessione assai completa, rivelando senza alcuna omissione, i nomi di tutti i settari di sua conoscenza, ma mai pronunci\u00f2 il nome di Antonio; tra l'altro \u00e8 da escludersi che tale omissione potesse derivare dal timore di nuocere all'Elia, gi\u00e0 fucilato pi\u00f9 di quattro mesi prima.\nAntonio fu fucilato il 25 luglio 1849, a soli cinque giorni dall'arresto, nel carcere anconetano di Santa Palazia, assieme a Giuseppe Magini (un contadino di Montesicuro reo di aver resistito alla forza pubblica esplodendo un colpo di fucile contro una pattuglia notturna), mentre sua moglie Maddalena Pelosi (in attesa di una bambina), che con le quattro figlie aveva appena ottenuto il permesso di visitarlo e stava entrando nel carcere, implorava le guardie di poter rivedere il marito per l'ultima volta; le fu risposto \"che era troppo tardi\".\nPoco tempo dopo il figlio Augusto, essendosi messo in luce per aver salvato una giovane dalla violenza di quattro mercenari, che egli \"aveva resi malconci\", fu costretto a fuggire a Malta, inizio di un lungo periodo di esilio e di viaggi. Torn\u00f2 in Italia per partecipare alla Spedizione dei Mille, durante la quale, a Calatafimi, salv\u00f2 la vita di Garibaldi, frapponendo il suo corpo ad una pallottola destinata al generale.\nLa moglie di Antonio, Maddalena, visse a lungo, con la figlia Teresa, ma abbandon\u00f2 la casa che aveva diviso con il marito subito dopo la sua morte, trasferendosi, dice il Giangiacomi, anche perch\u00e9 sui padri Paolotti, proprietari del fabbricato, gravava il sospetto di aver partecipato alla messinscena contro Antonio.\nIl corpo di Antonio Elia fu sepolto segretamente, per evitare che il popolo e la famiglia ne facessero un martire della reazione papalina; solo nel 1875 fu rivelato al figlio il luogo della sepoltura. Augusto pot\u00e9 cos\u00ec recuperare le spoglie paterne, che ora riposano nel cimitero delle Tavernelle, sotto un piccolo monumento dedicato all'eroe dalla cittadinanza anconetana.\nNel 1926 gli venne intitolato l'Istituto nautico di Ancona."}
{"id": "709136", "revid": "114071813", "url": "https://it.wikipedia.org/wiki?curid=709136", "title": "Panedigrano", "text": "Biografia.\nIn giovent\u00f9 era stato un pericoloso criminale condannato all'ergastolo per una decina di omicidi e altrettante rapine. Si trovava in prigione, a Messina, quando gli inglesi decisero di liberare tutti i condannati per arruolarli nell'Armata sanfedista approntata dal cardinale Fabrizio Ruffo per rimettere sul trono di Napoli re Ferdinando IV di Borbone.\nPanedigrano, sotto la guida del cardinale Fabrizio Ruffo, si fece notare per il suo coraggio e l'attitudine al comando. Nel 1799, con i suoi mille forzati, contribu\u00ec alla riconquista di molte citt\u00e0 meridionali, tra cui Napoli e, quindi, alla restaurazione della monarchia borbonica.\nNel 1806, richiamato dalla regina Maria Carolina d'Asburgo-Lorena, combatt\u00e9 in favore dei Borboni contro i francesi."}
{"id": "709138", "revid": "1318658", "url": "https://it.wikipedia.org/wiki?curid=709138", "title": "Mzab", "text": "Lo Mzab (o M'zab o anche Z\u0101b) \u00e8 una regione situata nel nord del deserto del Sahara, nella Provincia di Gharda\u00efa (Algeria), a circa 600 chilometri a sud di Algeri. I suoi abitanti, prevalentemente berberofoni, chiamano il loro paese \"Aghlan n Mzab\" (il vocabolo berbero \"a\u0263lan\", oggi conosciuto solo per questo toponimo era in origine un termine che significava \"canale\", \"vallata\"; esso \u00e8 poi stato adottato come neologismo presso i Berberi del resto del Nordafrica col valore di \"nazione\"); gli arabofoni la definiscono invece \"shebka\" (\"rete\", \"reticolo\"). Gli abitanti (mzabiti o mozabiti) chiamano se stessi \"At Yighersan\" (\"quelli dell'ordito\", allusione agli abiti tradizionali tessuti in casa).\nGeologia.\nLo Mzab \u00e8 un altopiano calcareo, situato nella regione dello uadi Mzab.\nStoria.\nLa regione, un tempo frequentata da berberi nomadi zeneti (wasiliti), ha cominciato ad essere abitata da sedentari nell'XI secolo, quando vi si stabilirono gli ultimi ibaditi superstiti dopo il crollo dell'imamato di Tahert ad opera dei Fatimidi (X secolo). In precedenza l'ibadismo aveva a lungo dominato nell'Africa settentrionale durante l'epoca rustumide.\nDopo essersi rifugiati in alcune oasi vicine, come Ouargla e Sedrata, essi vennero scacciati anche da queste localit\u00e0 ad opera degli Almoravidi prima e degli Almohadi poi, decidendo quindi di crearsi ex novo una sede facilmente difendibile in un luogo fino ad allora inospitale e privo di insediamenti stabili: lo Mzab. Qui essi fondarono, una dopo l'altra, le sette citt\u00e0 che ancor oggi vi si trovano. Si tratta nell'ordine di:\nLe ultime due citt\u00e0, fondate qualche secolo dopo i primi insediamenti, si trovano a una certa distanza da essi, rispettivamente a 100 e a 45\u00a0km verso nord.\nLo Mzab venne posto sotto il protettorato francese il 29 aprile 1853, e, dopo la repressione di una rivolta, fu definitivamente annesso il 1\u00ba novembre 1883 dalla Francia come parte delle sue colonie nordafricane. Dopo l'indipendenza algerina del 1962 il territorio divenne parte dell'Algeria.\nLingua.\nLa lingua parlata principalmente nello Mzab \u00e8 una variet\u00e0 di berbero, denominata \"tumzabt\" (Basset 1892, VI, cita anche la denominazione \"tagawbant\").\nOrganizzazione.\nL'organizzazione socio-politica degli ibaditi dello Mzab, bench\u00e9 oggi integrata nell'Algeria indipendente, \u00e8 ancora in gran parte legata a quella tradizionale. Il potere \u00e8 nelle mani dei religiosi, la \"halqa\" (berb. \"halqet\", \"cerchia\") degli \"cazzaba\" (berb. \"icazzaben\", sing. \"acazzab\" \"colui che ha rinunciato al mondo\"), in numero di dodici, che eleggono un loro \"cheikh\" (berb. \"eshshikh\"), di norma nominato a vita ma che pu\u00f2 anche dimettersi o essere anche sostituito. A un livello inferiore rispetto agli \"icazzaben\" stanno gli \"irwan\" (sg. \"iru\"), religiosi di grado intermedio, mentre gli \"imsurda\" (sg. \"amsurdi\" \"colui che segue la linea, la dottrina\") sono gli studenti alle prime armi che costituiscono il gradino pi\u00f9 basso del clero ibadita.\nArchitettura.\nSugli affioramenti rocciosi lungo lo uadi Mzab si trovano 5 villaggi fortificati, conosciuti collettivamente col nome di \"Pentapoli\". Essi sono Gharda\u00efa (oggi l'insediamento principale), Beni Isguen, Melika, Bounoura, ed El-Ateuf. Ad esse si sono poi aggiunte le citt\u00e0 di Berriane e Guerara, per formare l'odierna \"Ettapoli\".\nLe citt\u00e0, fondate ex novo sulla base di principi urbanistici consapevolmente elaborati, costituiscono un interessante modello studiato da molti architetti moderni, a partire da Le Corbusier che visit\u00f2 lo Mzab ne 1931, sia come esempio di pianificazione del territorio (con il centro, che coincide col punto pi\u00f9 elevato in cui si erge la moschea circondato dalle abitazioni dei religiosi e poi via via, da quelle degli appartenenti ai mestieri considerati meno spirituali), sia per il tipo di architettura abitativa, in cui predomina una concezione quasi ad alveare, piuttosto lontana dalla concezione di una citt\u00e0 formata da \"case\" distinte e separate tra loro.\nLa combinazione fra il purismo funzionale della fede ibadita con lo stile di vita proprio delle oasi ha portato ad una rigorosa organizzazione dello spazio e del territorio. Ogni citt\u00e0 possiede una moschea costruita sul modello delle fortezze, il cui minareto fungeva da torre di guardia. Intorno alla moschea vennero costruite abitazioni tutte uguali, a cerchi concentrici. Questo tipo di architettura venne sviluppato per scopi ugualitari, pur rispettando l'intimit\u00e0 familiare. Durante l'estate gli abitanti delle citt\u00e0 migravano verso 'citt\u00e0 estive', situate attorno a oasi con palmeti.\nLa valle dello Mzab \u00e8 stata inserita nel 1982 nell'elenco dei Patrimoni dell'umanit\u00e0 dell'UNESCO, come riconoscimento di un esempio intatto di un tradizionale \"habitat\" umano perfettamente adattato all'ambiente circostante.\nLa natura stessa della cultura ibadita ha fatto s\u00ec che quest'area si conservasse intatta, e gli ibaditi continuano tutt'oggi a dominare la vita sociale della regione.\nBibliografia.\nLingua\nVita tradizionale\nArchitettura, urbanistica\nTesti"}
{"id": "709142", "revid": "12222", "url": "https://it.wikipedia.org/wiki?curid=709142", "title": "Strada statale 342 Briantea", "text": "La strada statale 342 Briantea (SS 342), fino al 2020 strada provinciale ex strada statale 342 Briantea (SP ex SS 342) in provincia di Bergamo ed in provincia di Como e strada provinciale 342 Briantea (SP 342) in provincia di Lecco, \u00e8 una strada statale italiana che collega Bergamo a Varese via Como; il suo percorso si snoda interamente in territorio lombardo.\nPercorso.\nLa strada attraversa una regione collinare, la Brianza settentrionale. Per questa ragione ha un tracciato mediamente tortuoso (anche a testimonianza del fatto che essa \u00e8 il risultato dell'unione di varie tratte preesistenti, alcune di antica origine) e vario dal punto di vista altimetrico. Si presenta come una strada a carreggiata unica, con sede stradale abbastanza ampia e comoda, caratterizzata da numerosi e frequenti attraversamenti urbani e, come tipicamente avviene in Lombardia, parecchie rotatorie.\nOltre Pontida, la strada scende verso la valle dell'Adda passando per Caprino Bergamasco e Cisano Bergamasco dove \u00e8 situato il bivio con la strada statale 639 dei Laghi di Pusiano e di Garlate che conduce a Lecco. A Brivio attraversa il fiume entrando cos\u00ec in provincia di Lecco.\nA Calco la strada si immette in quello che era il tracciato della strada statale 36 del Lago di Como e dello Spluga prima che tale denominazione fosse assegnata alla \"Nuova Valassina\"; il percorso della vecchia SS 36 prosegue verso Merate come diramazione (ex strada statale 342 dir Briantea), mentre la statale Briantea si dirige verso Olgiate Molgora, Castello di Brianza e Nibionno ove interseca la strada statale 36 del Lago di Como e dello Spluga mediante uno svincolo, superato il quale entra in provincia di Como toccando Lurago d'Erba (svincolo per Erba) e Alzate Brianza, giungendo a Como dopo il bivio con la SS639.\nIn uscita da Como la strada incrocia la strada statale 35 dei Giovi e l'Autostrada A9. Successivamente attraversa Montano Lucino, Villa Guardia, Lurate Caccivio, Olgiate Comasco, Solbiate e Binago, ultimo centro prima del confine con la provincia di Varese. In territorio varesino, l'unico centro urbano attraversato \u00e8 Malnate, alle porte di Varese.\nGestione.\nIn seguito al decreto legislativo n. 112 del 1998, dal 2001 la gestione del tratto Bergamo-Como (cio\u00e8 fino al km 62,140) \u00e8 passata dall'ANAS alla Regione Lombardia, che ha provveduto al trasferimento dell'infrastruttura al demanio della Provincia di Bergamo, della Provincia di Lecco e della Provincia di Como per le tratte territorialmente competenti. A partire dal 2021 anche questo tratto \u00e8 tornato ad ANAS che la riclassificher\u00e0 per l'intero percorso strada statale 342 Briantea. Solo vicino a Bergamo il percorso \u00e8 stato dirottato su una nuova variante, con il vecchio percorso rimasto in gestione di Provincia di Bergamo.\nStrada statale 342 dir Briantea.\nLa ex strada statale 342 dir Briantea (SS 342 dir), ora \"strada provinciale ex strada statale 342 dir Briantea (SP ex SS 342 dir)\", \u00e8 una strada provinciale ed ex strada statale italiana.\nIl tracciato \u00e8 breve e si snoda lungo il vecchio percorso della strada statale 36 del Lago di Como e dello Spluga, tra i paesi di Calco ed Usmate Velate. Ha inizio dalla ex SS 342 nei pressi di Calco, e attraversa i comuni di Merate, Cernusco Lombardone e Osnago; prosegue quindi verso sud terminando ad Usmate Velate, dove si collega con il nuovo prolungamento della tangenziale Est di Milano.\nIn seguito al decreto legislativo n. 112 del 1998, dal 2001 la gestione del tratto lombardo \u00e8 passata dall'ANAS alla Regione Lombardia, che ha provveduto al trasferimento dell'infrastruttura al demanio della Provincia di Lecco e della Provincia di Milano per le porzioni territorialmente competenti. Con l'istituzione della Provincia di Monza e Brianza per scorporo dalla Provincia di Milano, dall'aprile 2009 la gestione del tratto competente \u00e8 passata alla neonata provincia."}
{"id": "709143", "revid": "77358", "url": "https://it.wikipedia.org/wiki?curid=709143", "title": "Rivolta di M\u00fcnster", "text": ""}
{"id": "709144", "revid": "1318658", "url": "https://it.wikipedia.org/wiki?curid=709144", "title": "Chris Noonan", "text": "Il suo documentario sulla disabilit\u00e0 \"Stepping Out\" (1980) vinse il premio UNESCO nel 1980.\n\u00c8 stato inoltre candidato al Premio Oscar come miglior regista nel 1996 per la direzione di \"Babe, maialino coraggioso (Babe)\", film che ha raccolto un successo internazionale ed ha avuto anche un seguito."}
{"id": "709146", "revid": "122755180", "url": "https://it.wikipedia.org/wiki?curid=709146", "title": "Trattato di Torino (1860)", "text": "Il trattato di Torino del 24 marzo 1860 sanc\u00ec l'annessione dell'ex Contea di Nizza e della Savoia alla Francia.\nIn seguito agli accordi di Plombi\u00e8res ( 21 luglio 1858), il primo ministro del Regno di Sardegna Cavour promise all'imperatore francese Napoleone III la cessione della Savoia in cambio del suo appoggio alla politica di unificazione italiana condotta dalla monarchia sabauda. La proposta venne poi ufficializzata per mezzo del trattato di alleanza sardo-francese del dicembre 1858 (in realt\u00e0 il trattato fu predatato, giacch\u00e9 la firma avvenne nel gennaio 1859). Con quest'ultimo patto, quale ulteriore compenso ai francesi, alla Savoia si aggiunse Nizza.\nNel giro di pochi mesi, nel corso della seconda guerra d'indipendenza, le truppe franco-piemontesi inflissero sconfitte all'esercito austriaco a Magenta e Solferino; il successivo armistizio di Villafranca obblig\u00f2 l'Austria a cedere la Lombardia alla Francia, che la gir\u00f2 al Regno di Sardegna. In compenso, Napoleone III chiese la Savoia e Nizza, come precedentemente promesso. Se in un primo momento il governo piemontese tent\u00f2 di rimangiarsi la parola perch\u00e9 l\u2019accordo originale prevedeva la conquista anche del Veneto, la situazione si sblocc\u00f2 quando l\u2019imperatore francese diede il via libera ai piemontesi a rivalersi come compensazione sull\u2019Emilia e la Toscana.\nIl 24 marzo 1860 venne perci\u00f2 siglato il trattato di Torino, col quale il Piemonte acconsentiva alla cessione degli antichi territori sabaudi, da confermare mediante plebiscito; nel contempo le truppe piemontesi iniziarono a ritirarsi dalla Savoia e da Nizza.\nIl trattato venne reso pubblico il 30 marzo successivo e, il 1\u00ba aprile, Vittorio Emanuele II sottoscrisse questo proclama alle popolazioni di Nizza e della Savoia:\nIl plebiscito ebbe luogo in aprile (il 15/16 nella Contea di Nizza e il 22/23 in Savoia) e le cifre ufficiali mostrarono percentuali elevatissime a favore dell'annessione alla Francia (rispettivamente, 99,4% e 99,8% dei votanti): come nel caso dei plebisciti avvenuti poche settimane prima negli stati italiani preunitari (ducato di Parma, ducato di Modena, legazioni pontificie della Romagna, granducato di Toscana), che avevano riportato analoghe percentuali.\nIl 29 maggio e il 10 giugno successivi, la Camera e il Senato torinesi ratificarono il trattato di Torino e la cessione dei territori alla Francia."}
{"id": "709148", "revid": "3831", "url": "https://it.wikipedia.org/wiki?curid=709148", "title": "Xfera", "text": ""}
{"id": "709150", "revid": "1728", "url": "https://it.wikipedia.org/wiki?curid=709150", "title": "Falange (militare)", "text": "La falange \u00e8 un'antica formazione di combattimento composta da fanteria pesante i cui soldati sono armati di lance o picche, scudi e spada.\nTipica del mondo greco ed ellenistico, venne adottata anche da altri popoli che ne modificarono le caratteristiche e le funzioni fino all'epoca rinascimentale, dove con l'avvento delle armi da fuoco perse di importanza.\nCerto \u00e8 che la compattezza della falange greca venne utilizzata negli eserciti mercenari fin dai tempi del faraone Psammetico I. Successivamente, per\u00f2, essa sub\u00ec numerose modifiche, fra cui la pi\u00f9 popolare fu quella che gener\u00f2 la falange macedone.\nOrigini.\nLa pi\u00f9 antica rappresentazione di una formazione di una falange si trova in una stele sumera (Stele degli avvoltoi), dove le truppe di Lagash sono armate con lance, elmi e larghi scudi che coprivano tutto il corpo. \nAnche la fanteria egizia utilizz\u00f2 questa tattica. \nTuttavia, gli storici non sono riusciti ad accordarsi se esista o meno correlazione tra la formazione greca e questi esempi precedenti.\nFalange greca.\nMolti storici datano la nascita della falange greca all'VIII secolo a.C., anche se secondo altri la datazione andrebbe posticipata al VII secolo a.C., periodo nel quale secondo il poeta spartano Tirteo, si preferisce l'utilizzo di formazioni coese a scapito delle gesta eroiche dei singoli. \u00c8 la citt\u00e0 di Argo a introdurre questa innovazione tattica e ad armare i suoi uomini con aspis argivo, definito \"hoplon\".\nL'hoplon divenne la caratteristica principale delle unit\u00e0 militari greche di fanteria pesante, i cui componenti vennero cos\u00ec chiamati opliti.\nLe truppe venivano addestrate per avanzare in formazione allineata, creando un'impenetrabile foresta frontale di lance, difesa da un muro di scudi che coprivano le parti pi\u00f9 vulnerabili del corpo.\nLa falange greca tradizionale era disposta su due file di opliti, armati con lance (dory) e spade (xiphos), indossavano un elmo (kranos), un'armatura di lino pressato o di bronzo che non proteggeva l'inguine e le cosce, e gli schinieri. \nQuesto corredo da combattimento era chiamato panoplia e, ad eccezione che per gli spartiati, variava da soldato a soldato, poich\u00e9 gli opliti si dovevano procurare autonomamente l'equipaggiamento e avevano quindi una certa libert\u00e0 di personalizzazione nello stesso.\nLa falange tendeva a spostarsi verso destra durante le marce e questo era dovuto alla tendenza dei soldati di coprire il proprio corpo con lo scudo di chi era posto alla propria destra. Questo modo di avanzare poteva risultare pericoloso poich\u00e9 permetteva ai nemici di accerchiarli sul fianco sinistro, e fu anche per questo che solitamente gli uomini migliori e maggiormente esperti venivano posti sul fianco destro della falange, divenuto cos\u00ec posto d'onore.\nSenofonte ci mette a conoscenza del fatto che i pi\u00f9 esperti venissero posti invece in prima linea e nelle retrovie per mantenere l'ordine della formazione.\nI giorni che precedevano lo scontro venivano scanditi dalle urgenze religiose, con i sacrifici mattutini, compiuti insieme allo stato maggiore da re, strateghi o beotarchi che fossero; seguiva il primo pasto della giornata, detto \"ariston\", la trasmissione della parola d'ordine e gli ordini per la giornata.\nAd Atene l'attendente dell'oplita veniva chiamato portatore di bagagli, \"skenophoros\", e di solito era un parente giovane dello stesso al fine di fare esperienza di guerra.\nLa dieta attica verteva di sale aromatizzato con il timo, cipolle, pesce salato in foglie di fico, il tutto conservato in un paniere di vimini detto \"gylios\"; era poi indispensabile uno spiedo dove arrostire la carne fresca acquisita con la paga fornita dalla citt\u00e0 gi\u00e0 dal 462 a.C.\nQuando due falangi oplitiche si affrontavano, le due formazioni prediligevano un terreno piatto e libero da alberi, adatto per mantenere la formazione unita e compatta (un terreno pi\u00f9 accidentato invece rendeva gli opliti pi\u00f9 vulnerabili). Esse si avvicinavano al passo, cantando il \"peana\" di guerra e giunte a uno stadio di distanza, allo squillo di tromba si caricavano a vicenda. Vi era uno scontro tra prime linee in cui ognuna delle due formazioni spingeva contro gli scudi dell'altra e intanto cercava di fare affondi di lancia.\nLo scontro fra falangi oplitiche era in pratica essenzialmente uno scontro d'attrito e pressione. Le due schiere opposte di opliti facevano affidamento sulla propria forza di spinta, facendo perno sui loro larghi scudi (i quali contemporaneamente proteggevano il corpo da spade o lance) e soprattutto sulla compattezza della formazione, pi\u00f9 che su di uno scontro corpo a corpo \"libero\" come nella tradizione pi\u00f9 arcaica.\nNon contavano le gesta individuali del singolo soldato, ciascuno era subordinato al gruppo e si ragionava in termini di reggimento e unit\u00e0. Questo proprio per mantenere il pi\u00f9 possibile unita la formazione: infatti era necessario che i soldati rimanessero coesi formando un muro di scudi, altrimenti un punto vulnerabile avrebbe potuto mettere a repentaglio l'intero gruppo. Una falange scompaginata e disunita era facile bersaglio per cavalleria (detta hippikon) e fanteria leggera (toxotes e peltasti). Ma in condizioni in cui i fianchi erano protetti e il fronte compatto, la falange si rivelava micidiale, soprattutto per le cariche di cavalleria.\nSolitamente durante l'impatto fra falangi non c'erano molte vittime, che sopraggiungevano in quantit\u00e0 invece quando uno dei due eserciti entrava in rotta, generando a quel punto le reali uccisioni. La prima delle due formazioni che si rompeva, infatti, causava lo scompaginamento dell'intero schieramento e la fine della battaglia.\nFinito lo scontro avveniva la spogliazione dei morti da parte dei vincitori; panoplie e valori facevano parte del bottino, poi venivano permesse le esequie ai vinti.\nBattaglie contro soldati non inquadrati nella falange oplitica vedevano invece il nemico costretto a far i conti contro le lance puntate, rischiando di finire trafitto, o contro la solidit\u00e0 del muro di scudi, che poteva cos\u00ec avanzare e schiacciarlo.\nL'arte ossidionale non era molto diffusa: sebbene gi\u00e0 esistessero arieti e scale d'assalto, si preferiva prendere le citt\u00e0 per fame. \u00c8 per questo motivo che si preferiva entrare in guerra durante il periodo del raccolto di frumento.\nLa falange oplitica aveva funzione offensiva ed era alla base della forza e supremazia militare di Sparta; ebbe fama di imbattibilit\u00e0 fino alla battaglia di Leuttra (371 a.C.), quando fu travolta dalla falange obliqua tebana adottata da Epaminonda, mentre alcune riforme del generale Ificrate misero in luce alcune debolezze tattiche degli opliti.\nIl pi\u00f9 famoso esempio sul campo di una falange oplitica \u00e8 dato dalla Battaglia delle Termopili, in cui secondo la tradizione 300 spartani guidati da Leonida assieme a diversi contingenti alleati (circa 5100, secondo lo storico Erodoto) riuscirono a tenere testa ad un esercito di migliaia di persiani prima di soccombere. Per via del ristretto spazio in cui erano posizionati, nelle Termopili gli opliti riuscirono a reggere con efficacia l'urto frontale dei soldati nemici e a spingerli via, uccidendone molti soprattutto per calpestamento o per \"compressione\" (di coloro i quali, presi dal panico per non esser riusciti a sfondare il muro di scudi, cercavano di fuggire dalla falange, ma si ritrovavano i compagni che invece stavano caricando).\nFalange Spartana.\nSenofonte fa menzione di \"lochoi\" composti da 144 elementi dove l\"'enomotia\" era formata da 3 file di 12 opliti o da 6 file di 6 opliti.\nErodoto non parla mai di mora, quindi si presume che i \"lochoi\" potessero essere unit\u00e0 anche maggiori.\nLa mora era anche l'unit\u00e0 di cavalleria aggregata alla fanteria, formata da 60 uomini e comandata da un \"hipparmost\u00e9s\"; venne in seguito divisa e ampliata in 2 unit\u00e0 di 50 uomini comandate da un \"oulamos,\" posizionate ai fianchi degli opliti, in 10 file da 5 elementi ciascuna, e denominate \"pemp\u00e0s\".\nVi era poi un contingente composto dall'\u00e9lite militare spartana i cui 300 uomini venivano aggregati alla prima mora e fungevano da guardia del corpo del re. Essi venivano infatti selezionati da 3 \"hippagretai\" scelti a loro volta dagli efori.\nLe reclute venivano inquadrate in un'apposita \"enomotia\" e posizionati nella mora di sinistra.\nIn occasione delle campagne militari gli efori, chiamati alle armi i coscritti, davano incarico al re di trarre gli auspici: se favorevoli un tedoforo portava il fuoco sacro ai confini della Laconia, dove spostato l'esercito ripeteva il sacrificio.\nLa marcia al di fuori della Laconia, scandita da una tromba o un corno, prevedeva che gli \"sciritai\" (montanari della Laconia armati alla leggera) svolgessero il compito di ricognizione; assistiti dopo le guerre persiane anche da un contingente di cavalleria.\nIn campo aperto procedevano in quadrato con la prima linea disposta a falange, come pure la retroguardia, mentre ai lati si marciava in colonna a protezione delle salmerie poste al centro. Mentre nelle strettoie si passava disposti in 2 colonne divise dalle salmerie, con i rispettivi \"lochoi\" disposti in 4 file.\nOgni combattente veniva seguito da un ilota, con fiocchi d'avena e orzo, formaggio, cipolle e carne salata per il sostentamento per 20 giorni. All'interno del proprio \"oplon\" vi era l'occorrente per dormire oltre al cambio d'abito; nelle salmerie vi era anche l'occorrente di fabbri, carpentieri e dottori.\nDurante le soste non veniva costruito un campo fortificato, ma si prestava attenzione che gli iloti non rubassero le armi.\nA ciascuna mora veniva assegnato uno spazio nell'accampamento, che nessuno era autorizzato a valicare nemmeno per gli esercizi fisici mattutini e serali. Al centro dell'accampamento vi era posizionato il re e lo stato maggiore, 3 spartiati vigilavano sulla sua incolumit\u00e0; vicino vi erano le tende di dottori, indovini, polemarchi, suonatori di flauto, araldi, 2 \"pythii\" (coloro che consultavano l'oracolo di Delfi) e la guardia del corpo, gli \"hippeis\".\nNel 400 a.C. circa, l'esercito spartano contava circa 4000 opliti Spartiati, meno della met\u00e0 di quanti ve ne fossero tre secoli prima.\nInnovazioni di Epaminonda e Ificrate.\nCi\u00f2 che rappresentava il punto di forza della falange oplitica, cio\u00e8 la sua compattezza per generare un muro umano impenetrabile, si rivelava una medaglia a due facce, poich\u00e9 restringeva la manovrabilit\u00e0 e la mobilit\u00e0 dei reggimenti. Era cos\u00ec essenziale che la falange fosse adeguatamente supportata in modo da non essere colta di sorpresa ai fianchi o alle spalle (suoi talloni d'Achille), che non affrontasse l'avversario in un terreno ripido o in un bosco (dove era difficile mantenere unita la formazione) e che non venisse coinvolta in schermaglie o battaglie per logoramento.\nL'ateniese Ificrate intu\u00ec che per quanto impenetrabile e composta da soldati valorosi, una falange oplitica poteva essere trattata sfruttando la sua stessa caratterizzazione contro s\u00e9 stessa. Ificrate fece affidamento sulle truppe leggere che agivano da schermagliatori bersagliando di giavellotti il nemico, evitando cos\u00ec lo scontro diretto. I peltasti, originari della Tracia, furono la sua punta di diamante e grazie ad essi riusc\u00ec in maniera quasi indolore a distruggere persino un contingente di spartani, considerati i migliori soldati dell'antichit\u00e0, semplicemente decimandoli pian piano senza che questi potessero far valere la propria superiorit\u00e0 nel corpo a corpo. Ificrate tent\u00f2 anche di riorganizzare gradualmente gli stessi opliti, in modo da renderli meno vulnerabili a questi colpi e pi\u00f9 flessibili dal punto di vista tattico sul campo di battaglia. Innanzitutto inizi\u00f2 rendendo le lance pi\u00f9 lunghe portandole a 3,6 metri, aumentandone il raggio d'azione. Successivamente dot\u00f2 gli opliti di spade leggermente pi\u00f9 grandi, scudi un po' pi\u00f9 piccoli per una maggiore leggerezza ed elmi di tipo trace, che davano maggiore visibilit\u00e0. Infine vennero in parte riorganizzati i ranghi per poter agevolmente mantenere una posizione difensiva anche dove era pi\u00f9 difficile compattare la falange. Da questo modello di partenza si aggiunsero via via altre innovazioni come l'uso dello scudo ovale (\"thureos\", soprattutto dopo le incursioni dei Galati), pi\u00f9 maneggevole del classico \"aspis\" offrendo al contempo una buona protezione al corpo per gran parte della sua altezza.\nQueste riforme resero gli opliti pi\u00f9 efficaci sul campo di battaglia ed ispirarono lo sviluppo della falange macedone e di soldati come i tureofori. Gli opliti ificratei ottennero successi contro Persiani, Illiri, Traci e persino Romani, ma spesso non vennero adottati dalla maggior parte delle polis greche, diffidenti verso la riforma e maggiormente propense a mantenere l'oplita sullo stesso modello che combatt\u00e9 alle Termopili, tradizionalmente visto come esempio del libero greco in arme che combatte per la propria libert\u00e0 e la propria civilt\u00e0. Forte diffidenza v'era soprattutto verso i peltasti per via del loro modo di combattere, di schermaglia, visto come poco onorevole (cos\u00ec come il combattere con archi e frecce).\nOpliti modellati sulle idee di Ificrate divennero in ogni caso mercenari importanti presso molti eserciti dal IV al II secolo a.C., ma rimasero in numero esiguo perch\u00e9 l'avvento della falange macedone prima e delle legioni romane poi imposero gradualmente nuovi metodi di battaglia sempre pi\u00f9 efficaci e sempre pi\u00f9 dominanti.\nLa reale scossa d'assestamento sul piano tattico venne data dal tebano Epaminonda, che sfrutt\u00f2 il fatto che gli opliti facessero affidamento sulla propria spinta rendendo pi\u00f9 profondo il fianco sinistro della falange per potenziarla. Epaminonda non ebbe mai troppa fiducia verso il modello ificrateo, nonostante anch'egli dot\u00f2 i suoi opliti di lance leggermente pi\u00f9 lunghe (e persino di armature come la Linothorax), e prefer\u00ec adottare lo schema della falange obliqua mostrato nell'immagine qui di fianco, grazie al quale la falange otteneva una spinta pi\u00f9 massiccia sulla sinistra potendo cos\u00ec rompere pi\u00f9 facilmente e velocemente i ranghi nemici.\nEpaminonda ottenne importanti successi, a Leuttra e a Mantinea, e le sue tattiche ispirarono il re di Macedonia Filippo II.\nFalange macedone.\nLa falange tebana fu cos\u00ec perfezionata da Filippo II di Macedonia. Egli port\u00f2 il numero dei soldati del corpo principale (pezeteri) a 16.384 e innov\u00f2 radicalmente l'equipaggiamento.\nIl simbolo della falange macedone era la sarissa, una lancia lunga 3 metri ma che in alcune varianti poteva raggiungerne anche 4. In marcia e durante l'attacco le file erano distanti 1 m l'una dall'altra, mentre solo 0,5 m nelle fasi difensive. Quando i falangiti combattevano, le file direttamente dietro quella in prima linea potevano abbassare le loro lance creando una fitta foresta di picche impenetrabile, ancora pi\u00f9 letale di quella oplitica, mentre gli ordini inferiori mantenevano le sarisse alzate (potendo anche oscurare eventuali movimenti di truppe alle loro spalle). La sarissa era molto lunga e per questo necessitava di essere impugnata con entrambe le mani, il che per\u00f2 impediva di portare uno scudo troppo grande.\nOgni soldato venne perci\u00f2 dotato di un piccolo scudo (pelta) legato all'avambraccio che copriva parte del suo corpo e met\u00e0 del corpo del compagno alla sua destra. Ogni soldato cos\u00ec faceva forte affidamento sul compagno per proteggersi e l'ordine compatto diventava ancora pi\u00f9 imprescindibile.\nCon la falange macedone, il problema del fianco sinistro vulnerabile si ripresent\u00f2 aumentato notevolmente, proprio per questo motivo: utilizzando lo scudo per coprire il pi\u00f9 possibile il torso del soldato alla propria destra, non potendo usarlo con destrezza essendo il braccio sinistro impegnato a reggere la sarissa, lo \"spostamento\" lento e inesorabile di una falange verso destra in un campo di battaglia ne risultava accentuato e il fianco sinistro ancora pi\u00f9 esposto. Solitamente generali come Alessandro Magno, figlio di Filippo, o i suoi successori arginarono il problema ponendo delle truppe scelte d'\u00e9lite, gli Ipaspisti, scelti fra i migliori soldati e posizionati direttamente alla sinistra della falange dove combattevano secondo un ordine oplitico oppure brandendo spade per il corpo a corpo. Contemporaneamente fanteria leggera formava ulteriori ali a supporto della falange.\nLa vera forza della falange macedone in ogni caso non era data dalla falange stessa in una lotta per pressione come in quella oplitica, ma dall'utilizzo della stessa come \"incudine\" su cui stallare il nemico, che veniva poi colpito con violenza alle spalle da un \"martello\". Questo era composto dalla cavalleria, la cui punta di diamante era composta dai Compagni o \"eteri\", nobili macedoni che formavano l'\u00e9lite delle truppe a cavallo alessandrine, col compito di distruggere la cavalleria nemica e poi caricare alle spalle la fanteria. La tattica che ne conseguiva era difatti definita come quella dell\"'incudine e del martello\".\nLa falange nei diadochi.\nAlessandro, che venne detto poi il Grande, sfrutt\u00f2 la falange macedone e la sua cavalleria per conquistare l'Impero Persiano, ma mor\u00ec a soli 32 anni lasciando il suo impero sgretolarsi fra i propri generali, detti diadochi, ciascuno dei quali si accaparr\u00f2 delle regioni.\nQuesto periodo, detto ellenistico, vide l'incontro della civilt\u00e0 greca con quella orientale, e anche gli usi e costumi militari ne furono influenzati.\nMentre alcune sporadiche citt\u00e0 persiane e armene tentarono di formare (senza successo) propri contingenti di opliti, gli eserciti dei diadochi e dei loro successori integrarono fra le proprie fila elementi nativi, dapprima come ausiliari, ma ad un certo punto anche inquadrandoli nelle stesse falangi.\nGli stati successori erano costantemente rivali fra loro, sfociando spesso in aperti conflitti in cui grandi dispiegamenti di falangi erano la norma. Questo port\u00f2 i generali dei regni ellenistici a sviluppare ulteriormente le loro tecniche di guerra in funzione dello scontro fra falangi. L'innovazione fu data dalla diminuzione della lunghezza delle sarisse delle prime file e dall'aumento della lunghezza di quelle delle ultime file. In questo modo, quando le picche venivano abbassate, si generava un'ancora pi\u00f9 fitta foresta di punte tutte questa volta posizionate pi\u00f9 o meno nello stesso punto. Questa formazione, frontalmente, diveniva cos\u00ec ancora pi\u00f9 impenetrabile e dotata di maggior spinta, caratteristiche perfette per affrontare un avversario che si basava anch'esso su falangi.\nIn realt\u00e0 l'evoluzione fu anche a suo modo una \"involuzione\" poich\u00e9 il rovescio della medaglia era dato dal fatto che le falangi divenivano cos\u00ec notevolmente pi\u00f9 rigide e statiche, necessitanti di maggior supporto ai fianchi e ancora pi\u00f9 vulnerabili se prese alle spalle. Finch\u00e9 gli avversari principali dei successori furono altri successori, il problema non si pose. Tipi di soldato come il tureoforo vennero introdotti per conferire maggiore flessibilit\u00e0 tattica (soprattutto in risposta agli scontri con le popolazioni celtiche che nel III secolo invasero Tracia e Anatolia), ma molti diadochi erano riluttanti ad adottarli perch\u00e9 ci\u00f2 avrebbe comportato una rivalutazione della tradizionale arte bellica greca a scapito di quella macedone. Il nucleo di ogni esercito rimaneva la falange dotata di sarisse, persino la cavalleria diminu\u00ec di numero, andando a indebolire il \"martello\" delle tattiche alessandrine.\nDi conseguenza, le falangi di tipo macedone si specializzarono troppo verso un determinato tipo di combattimento ma si ritrovarono svantaggiate contro eserciti molto pi\u00f9 mobili e sviluppati per il corpo a corpo, come ad esempio quello romano, il che si sarebbe in seguito rivelato fatale per la sorte degli stessi stati ellenistici.\nTentativi di riforma vennero introdotti dai successori dopo gli scontri con Roma, ma arrivarono troppo tardi e quando questi stessi stati erano ormai reduci da anni di guerre, svuotamento delle casse e spopolamento, mentre nemici sempre pi\u00f9 potenti e agguerriti premevano alle frontiere (Roma ad ovest, dove era diventata una potenza forte e ricca, i Parti ad est, insediandosi in Persia mentre i Seleucidi arretravano).\nLe falangi presso altri popoli.\nGli Etruschi adottarono le falangi oplitiche dalle colonie greche in Italia e le diffusero presso i popoli centro italici come i Sabini o i Latini. Anche i Romani costituirono le loro legioni sul modello oplitico, ma dopo la Battaglia delle Forche Caudine, nella quale i Sanniti sfruttarono le asperit\u00e0 del territorio e le loro tattiche di guerriglia per circondare e costringere alla resa i romani, riorganizzarono il proprio esercito sul modello manipolare, abbandonando formazioni oplitiche (solo i veterani che componevano il reggimento di triarii continuarono a combattere come opliti ancora per un breve periodo).\nFra i Cartaginesi, la falange oplitica era utilizzata sia dalle milizie cittadine che dalle truppe scelte della Banda sacra, ma erano una componente marginale dell'esercito perch\u00e9 fino alle riforme di Santippo i cartaginesi preferivano affidarsi maggiormente su truppe mercenarie (libiche, numide, iberiche).\nVi sono casi sporadici anche di utilizzo di falange macedone, come corpo d'\u00e9lite composto principalmente da veterani libici, ma in numero estremamente esiguo e dal ruolo marginale. L'ultima testimonianza di un loro utilizzo \u00e8 nella battaglia di Zama.\nI Parti, popolazione di origine iranica, quando si insediarono in Persia e Mesopotamia reclutarono anch'essi alcune falangi di tipo macedone fra i coloni ellenici, ma unicamente per impiegare questi per compiti di guarnigione. I Parti infatti erano una popolazione dalle origini nomadi e il cuore del loro esercito era la cavalleria pesante, mentre ogni sorta di fanteria era marginale se non inesistente negli eserciti partici.\nGeneralmente in ogni caso nessun popolo non-successore costitu\u00ec eserciti basati sulla falange macedone. L'unica eccezione era il regno del Ponto, che per\u00f2 si era formato in Asia Minore ed era ispirato alla civilt\u00e0 ellenistica e improntato proprio su armate modellate secondo quelle dei vicini stati successori.\nDeclino.\nDopo aver raggiunto il proprio apice nelle conquiste di Alessandro Magno, la falange come formazione militare inizi\u00f2 un lento declino, rispecchiato anche da quello degli stati successori macedoni stessi.\nLe tattiche combinate utilizzate da Alessandro e suo padre vennero gradualmente rimpiazzate da un ritorno a semplici cariche frontali tipiche della falange oplitica.\nIl declino dei Diadochi e della falange era strettamente connesso all'ascesa di Roma e della legione romana, dal III secolo a.C. Prima della formazione della Repubblica romana, i Romani impiegarono loro stessi delle falangi (di tipo oplitico), ma gradualmente svilupparono tattiche pi\u00f9 flessibili risultanti nella legione a tre linee del periodo repubblicano centrale. La falange continu\u00f2 ad essere utilizzata dai Romani solamente per la loro terza linea militare, quella dei Triarii, riserve di veterani armate con hastae o lance. Roma avrebbe alla fine conquistato tutti gli stati successori macedoni e le varie citt\u00e0-stato e leghe greche. Questi territori vennero incorporati nella Repubblica Romana, e dal momento in cui gli stati ellenici cessarono di esistere, cos\u00ec fecero gli eserciti basati sull'impiego della tradizionale formazione a falange.\nDi conseguenza, soldati reclutati da queste regioni dai Romani vennero equipaggiati e combatterono in linea con il sistema manipolare romano.\nComunque la falange, come tattica militare, non scomparve. \u00c8 discutibile se la falange fosse obsoleta alla fine della sua storia. In alcune delle principali battaglie fra l'esercito romano e le falangi ellenistiche, come a Pidna (168 a.C.), Cinocefale (197 a.C.) e Magnesia (190 a.C.), la falange si comport\u00f2 relativamente bene contro le forze romane, inizialmente respingendone la fanteria. Tuttavia, a Cinocefale e Magnesia, il fallimento nel difendere i fianchi della falange condusse alla sconfitta finale, mentre a Pidna, la perdita di coesione della falange per inseguire i soldati romani in fuga consent\u00ec a questi di riorganizzarsi e penetrare la formazione ellenica, dove poterono sfruttare il proprio vantaggio nel corpo a corpo rivelatosi poi decisivo.\nTruppe dotate di lance continuarono ad essere importanti elementi in tutti gli eserciti fino all'avvento di armi da fuoco affidabili, ma non combatterono pi\u00f9 nello stile della tradizionale falange macedone. Tuttavia un significativo paragone pu\u00f2 essere fatto fra la falange e le formazioni di picchieri del basso medioevo. Tuttavia tatticamente (essendo utilizzate principalmente contro la cavalleria) e organizzativamente erano chiaramente distinte dalla falange ellenica.\nMedioevo e Rinascimento.\nTra il XV e il XVI secolo le fanterie olandesi, spagnole, svizzere e tedesche assunsero formazioni simili a quelle delle antiche falangi greche, con nutrite schiere di picchieri, col ruolo principale di contrastare la cavalleria. La formazione di stampo falangitica forse pi\u00f9 famosa ed efficace di tutto il medioevo fu lo schiltron scozzese."}
{"id": "709151", "revid": "1982", "url": "https://it.wikipedia.org/wiki?curid=709151", "title": "Formulazione LES", "text": "La LES, \"Large Eddy Simulation\" \u00e8 un modello matematico usato nella fluidodinamica computazionale (\"CFD\") per lo studio di fenomeni turbolenti.\nTeorizzata nel 1963 dal meteorologo americano Joseph Smagorinsky per la modellazione delle correnti atmosferiche, \u00e8 ancora oggetto di grande interesse sia per i suoi possibili sviluppi, sia perch\u00e9 si pone come una via di mezzo tra una modellazione di tipo RANS (pi\u00f9 rapida ma pi\u00f9 approssimativa) e una simulazione numerica diretta DNS (pi\u00f9 esatta ma dal costo computazionale proibitivo).\nFunzionamento.\nNei fenomeni di turbolenza, in seno al fluido si generano strutture vorticose di grandi dimensioni, che trasferiscono via via la loro energia a strutture sempre pi\u00f9 piccole, fino ad arrivare alle strutture pi\u00f9 piccole che dissipano questa energia. Questo fenomeno \u00e8 chiamato cascata di Richardson.\nDiversamente dai modelli RANS, con la LES si simulano direttamente le strutture vorticose pi\u00f9 grandi, e si affidano alla modellazione solo le strutture vorticose pi\u00f9 piccole fino a quelle che dissipano l'energia, dette di Kolmogorov.\n\u00c8 quindi una metodologia pi\u00f9 accurata rispetto alla RANS."}
{"id": "709154", "revid": "6923", "url": "https://it.wikipedia.org/wiki?curid=709154", "title": "Interpellanza parlamentare", "text": "Una interpellanza parlamentare, in Italia, \u00e8 una domanda per iscritto che uno o pi\u00f9 parlamentari rivolgono al governo della Repubblica Italiana per conoscere le ragioni o le intenzioni della politica governativa su questioni rilevanti e di interesse generale. Attraverso l'interpellanza si mira a ottenere o esplicitare la posizione del governo su questioni determinate.\nProcedimento.\nViene discussa in aula, con la presenza di un rappresentante del Governo.\nL'interpellanza viene introdotta dal proponente; se la risposta del Governo non \u00e8 soddisfacente l'interpellante, secondo il Regolamento della Camera dei deputati, pu\u00f2 presentare una mozione avente lo stesso oggetto e allo scopo di provocare una discussione e un voto da parte dell'assemblea, il cui significato politico star\u00e0 poi al Governo valutare.\nI regolamenti di Camera e Senato prevedono lo svolgimento di interpellanze urgenti, rispettivamente agli articoli 138\"-bis\" e 156\"-bis\".\nCollegamenti esterni.\nLe interpellanze previste da:"}
{"id": "709158", "revid": "285333", "url": "https://it.wikipedia.org/wiki?curid=709158", "title": "Michael Radford", "text": "Biografia.\nNato nell'allora India Britannica da padre scozzese e da madre austriaca di origine ebraica, Radford \u00e8 principalmente noto per aver sceneggiato e diretto l'adattamento cinematografico del romanzo \"1984\" di George Orwell, e per aver diretto \"Il postino\" nell'ultima interpretazione di Massimo Troisi."}
{"id": "709162", "revid": "1684799", "url": "https://it.wikipedia.org/wiki?curid=709162", "title": "Double-sideband suppressed-carrier", "text": "La double-sideband suppressed-carrier (in inglese letteralmente \"doppia banda laterale - portante soppressa\"), sigla DSB-SC, \u00e8 uno dei sistemi utilizzati per trasmettere informazioni utilizzando un segnale a radiofrequenza. Viene creata mediante un circuito moltiplicatore.\nMoltiplicando il segnale modulante per la portante si ottiene la seguente formula:\nformula_1\nla quale sviluppata con le formule di Werner d\u00e0 origine alla seguente espressione:\nformula_2\nPossiamo notare come non esista la portante e di come invece siano presenti le due bande laterali a frequenza rispettivamente formula_3 e formula_4.\nIl problema relativo allo spreco di potenza \u00e8 parzialmente risolto poich\u00e9 adesso la potenza impiegata serve a trasportare delle informazioni, ma le due bande trasportano lo stesso identico messaggio, ci\u00f2 significa che possiamo risparmiare ulteriormente potenza ed \u00e8 quello che succede nella modulazione a banda laterale singola (SSB).\nUno svantaggio della DSB-SC consiste nel fatto che il relativo segnale non pu\u00f2 essere demodulato con un rilevatore di inviluppo, dato che l'inviluppo superiore sar\u00e0 positivo anche quando il segnale modulante \u00e8 negativo. Quindi per demodulare \u00e8 necessario un demodulatore contenente un oscillatore locale che generi un segnale alla stessa frequenza e fase della portante (demodulazione coerente)."}
{"id": "709164", "revid": "125610916", "url": "https://it.wikipedia.org/wiki?curid=709164", "title": "Considerazioni sui Discorsi del Machiavelli", "text": "Con le Considerazioni sui Discorsi del Machiavelli, Francesco Guicciardini contesta le opinioni espresse da Niccol\u00f2 Machiavelli non limitandosi solo ai singoli momenti della trattazione ma a tutta la filosofia della storia su cui Machiavelli fondava il suo \"Classicismo\". Guicciardini non considera la storia come pedissequamente imitabile, convinzione questa di Machiavelli, ma \u00e8 convinto che la storia non possa dare nessun aiuto per l'agire concreto dell'uomo, il quale, trovandosi in un mondo dominato da una realt\u00e0 relativa ed assolutamente frammentaria, pu\u00f2 semplicemente servirsi della discrezione, e cio\u00e8 scegliere volta per volta, caso per caso, la via pi\u00f9 opportuna da intraprendere per relazionarsi ad un reale tanto variegato, dominato da \"casi ed accidenti\""}
{"id": "709169", "revid": "76963", "url": "https://it.wikipedia.org/wiki?curid=709169", "title": "Mike Figgis", "text": ""}
{"id": "709170", "revid": "1318658", "url": "https://it.wikipedia.org/wiki?curid=709170", "title": "Borgo Maggiore", "text": "Borgo Maggiore (\"E B\u00f3rgh\" in romagnolo nella variante sammarinese) \u00e8 un castello della Repubblica di San Marino di abitanti ed un'estensione di .\nGeografia fisica.\nIl castello di Borgo Maggiore si estende dalla valle del Rio C\u00e0 Chiavello che confluisce nel Marano a Faetano alle fonti dell'Ausa, inoltre comprende le falde del monte Titano. Il punto pi\u00f9 elevato del castello \u00e8 a 514 metri d'altezza.\nOrigini del nome.\nIl toponimo risalente al 1879 \u00e8 di chiara origine, infatti \"borgo maggiore\" perch\u00e9 a fine XIX secolo era il centro abitato pi\u00f9 grande della Repubblica.\nDal 1879 si cominci\u00f2 a chiamare Borgo Maggiore.\nStoria.\nIl capoluogo del castello, sorto nel XII secolo e anticamente chiamato \"Mercatale\", \u00e8 la seconda citt\u00e0 del Paese, dopo Dogana (frazione di Serravalle).\nA Borgo Maggiore dimorarono, per un breve periodo, Giuseppe ed Anita Garibaldi in fuga da Roma.\nCultura.\nA Borgo Maggiore si trova il Teatro Concordia, che ha una capienza di 402 posti. Viene utilizzato sia per la proiezione di Film, sia per spettacoli di vario genere.\nA Borgo Maggiore ha sede il Centro Naturalistico nel quale \u00e8 conservata una copia del fossile Titanocetus sammarinensis (balenottera sammarinese).\nPalio di Don Bosco\nDal 1981 (a parte una breve interruzione) il Castello di Borgo Maggiore ospita ogni anno un'importante festa: il Palio di Don Bosco. La competizione vede protagonisti i giovani delle 6 frazioni del Castello che, in un clima di gioia e divertimento, si sfidano in una serie di prove a tema con caratelle, trampoli, assi basculanti. La prova pi\u00f9 eccezionale \u00e8 la risalita del Palo della Cuccagna che tiene tutti con il fiato sospeso. In quei giorni, ogni contrada si tinge del colore della propria squadra: Borgo Maggiore (rosso), Cailungo (viola), Ca' Rigo (azzurro), San Giovanni (arancione), Valdragone (verde), Ventoso (giallo). Il Palio di Don Bosco si svolge nella seconda domenica di settembre.\nGeografia antropica.\nConfina con i castelli di Serravalle, Domagnano, Faetano, Fiorentino, Citt\u00e0 di San Marino, Acquaviva e con il comune italiano di Verucchio (RN).\nCurazie.\nIl castello si suddivide nelle seguenti curazie\nInfrastrutture e trasporti.\nNel castello si trova l'unico eliporto della Repubblica.\n\u00c8 presente una funivia che la collega con la capitale dello Stato.\nFerrovie.\nDal 1932 al 1944 ha operato la Ferrovia Rimini-San Marino, a scartamento ridotto, completamente finanziata dall'Italia fascista di Benito Mussolini, in seguito alla stipula di una convenzione (1927) di esercizio fra i due stati. Fu distrutta il 26 giugno 1944 dai bombardamenti della Desert Air Force durante la Seconda guerra mondiale e smantellata fra il 1958 e il 1960.\nAutobus.\nAutolinee Internazionali.\nA Borgo Maggiore effettua fermata la linea internazionale fra Rimini e Citt\u00e0 di San Marino operata in pool fra la ditta sammarinese Fratelli Benedettini e la riccionese Bonelli Bus. Bonelli Bus opera inoltre due autolinee scolastiche, ovvero la Rimini-Faetano-Chiesanuova-Montelicciano e la Rimini-San Marino-Mercatino Conca-Morciano di Romagna-Urbino. \nAutolinee Interne.\nI servizi autobus interni, noti come ATI, sono effettuati dall'AASS, e le seguenti linee operano attraverso Borgo Maggiore:\nAmministrazione.\nLa casa del Castello si trova in Piazza Mercatale, 21.\nAlle elezioni del 29 novembre 2020 \u00e8 stato eletta come Capitano di Castello Barbara Bollini dell'unica lista civica \"Tutti insieme una grande famiglia\" con tutti gli otto seggi della Giunta di Castello .\nSport.\nLe squadre di calcio del castello sono la Libertas, la Cailungo della frazione Cailungo ed il San Giovanni della curazia di San Giovanni sotto le Penne.\nCuriosit\u00e0.\nIl 6 luglio 1999 vi apr\u00ec l\u2019unico ristorante McDonald's della Repubblica. Verr\u00e0 poi chiuso il 6 luglio 2019 per cessata attivit\u00e0, a 20 anni esatti dalla sua apertura."}
{"id": "709173", "revid": "5698536", "url": "https://it.wikipedia.org/wiki?curid=709173", "title": "Operatore di D'Alembert", "text": ""}
{"id": "709174", "revid": "1627355", "url": "https://it.wikipedia.org/wiki?curid=709174", "title": "Inotropismo", "text": "Per inotropismo (dal greco \u1f34\u03c2/\u1f30\u03bd\u03cc\u03c2 fibra e \u03c4\u03c1\u03ad\u03c0\u03bf\u03bc\u03b1\u03b9 \"mi volgo\", orientazione) cardiaco si intende la capacit\u00e0 del cuore di variare la forza di contrazione in risposta agli stimoli. In biologia un inotropo \u00e8 un agente in grado di alterare la forza di contrazione muscolare. Agenti inotropi negativi indeboliscono la forza di contrazione mentre agenti inotropi positivi la incrementano. Il termine \u00e8 molto spesso riferito in relazione alla contrazione del muscolo cardiaco. Un agente inotropo inoltre potr\u00e0 causare una variazione della forza generata indipendentemente dalla contrattilit\u00e0 miocardica (e quindi indipendentemente dalla funzionalit\u00e0 del cuore stesso), la quale \u00e8 rilevata a parit\u00e0 di molteplici fattori tra cui il precarico e la frequenza cardiaca.\nClassificazione.\nPossono esserci inotropismi \"intrinseci\" del cuore, che dipendono solamente dalla fibra cardiaca e dal suo comportamento, e inotropismi \"estrinseci\", causati da regolazione nervosa e regolazione endocrina.\nPer quanto riguarda gli inotropismi intrinseci, ci possono essere quelli \"omeometrici\" ed \"eterometrici\": questa distinzione si basa sul fatto che la fibra cardiaca sia stirata o meno.\nInotropismo eterometrico.\nL'inotropismo eterometrico prende il nome di legge di Frank-Starling e si basa sul fatto che pi\u00f9 sangue entra nel ventricolo, pi\u00f9 la fibra cardiaca \u00e8 allungata. Quindi la legge dice che, per valori fisiologici di tali parametri, la forza di contrazione aumenta all'aumentare dello stiramento della fibra. Lo stiramento a 2,2 micrometri d\u00e0 la massima risposta, gi\u00e0 a 2,5 micrometri la contrazione risulta indebolita. Quindi quando la fibra \u00e8 stirata, raggiunge il 100% fisiologico della sua forza, e questo succede perch\u00e9 in queste condizioni avviene una sovrapposizione ottimale tra le teste di miosina e i siti di binding presso i monomeri di actina, e l'evento meccanico riesce quindi a sviluppare la massima forza.\nInotropismo omeometrico.\nPer quanto riguarda i meccanismi della regolazione inotropa omeometrica, essi si basano sulle concentrazioni degli ioni calcio intracellulare ed extracellulare. L'importanza dello ione calcio \u00e8 stata dimostrata fin dal lontano 1880 dal fisiologo Sidney Ringer con i suoi esperimenti sul cuore di rana. Egli aveva osservato che se un cuore isolato di rana, immerso in una soluzione acquosa, veniva privato degli ioni calcio, smetteva subito di battere. Veniva alla luce cos\u00ec la dipendenza della contrazione cardiaca dalla concentrazione extracellulare di calcio. Risulta quindi fondamentale per il cuore l'apporto esterno di calcio. Da qui \u00e8 nata la Soluzione di Ringer, fondamentale come reidratante. Sempre correlato alla presenza dello ione calcio, \u00e8 presente un inotropismo di frequenza. La frequenza di scarica del miocardio specifico influenza la concentrazione di calcio intracellulare per dei fenomeni che sono stati osservati sia in cuori isolati, sia in vivo.\nFenomeno della scala.\nUn fenomeno che \u00e8 stato osservato solo nel cuore isolato \u00e8 il cosiddetto \"fenomeno della scala\" (noto anche come \"effetto \"treppe\"\" o \"effetto Bowditch\"). Per fenomeno della scala si intende il fenomeno nel quale aumentando la frequenza cardiaca il muscolo gradatamente varier\u00e0 la propria forza di contrazione in maniera proporzionale alla variazione di frequenza stessa. Ci\u00f2 accade poich\u00e9 in tali condizioni avviene un aumento della permeabilit\u00e0 al Ca++ da parte della membrana del miocardiocita. Il fenomeno \u00e8 dovuto al fatto che la ripolarizzazione della fibra cardiaca \u00e8 differente da quella semplice del muscolo striato, ovvero nel potenziale d'azione della fibra cardiaca \u00e8 presente il caratteristico \"plateau\" durante il quale avviene il riassorbimento intracellulare di calcio. Aumentando la frequenza cardiaca osserveremo che nella stessa unit\u00e0 di tempo saranno presenti pi\u00f9 \"plateau\" e conseguentemente la quantit\u00e0 di calcio intracellulare sar\u00e0 pi\u00f9 elevata. Sebbene il periodo di ripolarizzazione del singolo battito sia pi\u00f9 breve, predomina il fatto che pi\u00f9 \"plateau\" facciano entrare pi\u00f9 calcio, e in questa maniera la contrazione risulter\u00e0 pi\u00f9 intensa. \nLa corrente del calcio generata in condizioni di frequenza cardiaca aumentata dai canali voltaggio dipendenti cardiaci risulta inoltre maggiormente ampia e si inattiva tardivamente rispetto a quanto avvenga in condizioni basali. Si ritiene che ci\u00f2 sia dovuto a meccanismi molecolari che rendono i canali del calcio maggiormente attivi a seguito dello stimolo innescato dall'aumento della frequenza di depolarizzazione celluare.\nPotenziamento extrasistolico.\nUn fenomeno correlato all'inotropismo cardiaco, comune anche nei soggetti sani, \u00e8 il cosiddetto \"potenziamento extrasistolico\". Questo fenomeno accade quando si verifica la cosiddetta extrasistole. L'extrasistole \u00e8 caratterizzata da una contrazione ventricolare prematura dovuta ad una stimolazione ectopica, ovvero non proveniente dal nodo senoatriale. Tale contrazione risulta molto debole poich\u00e9 il periodo di ripolarizzazione della membrana dei miocardiociti risulta molto breve e di conseguenza non entrer\u00e0 abbastanza Ca++ nel citosol per poter consentire una contrazione normale. Per questo motivo, dopo una pausa compensatoria dovuta al fatto che lo stimolo sinusale proveniente dal pacemaker senoatriale giunge al miocardio durante il periodo refrattario assoluto, il battito successivo risulter\u00e0 molto pi\u00f9 energico del normale. Sebbene questo accada anche a causa della legge di Starling, essa non \u00e8 il solo meccanismo che genera il fenomeno. Si ritiene infatti che, dopo la pausa compensatoria, il reticolo sarcoplasmatico abbia a disposizione il calcio captato durante il battito normale e quello accumulato a seguito della contrazione prematura, potendo quindi rilasciare pi\u00f9 calcio rispetto a ci\u00f2 che avviene durante una normale contrazione.\nInotropismi estrinseci.\nModulazione nervosa.\nL'innervazione cardiaca \u00e8 totalmente derivante da fibre del sistema nervoso autonomo che costituiscono il cosiddetto plesso cardiaco. In particolare il cuore riceve i rami parasimpatici dal nervo vago e rami ortosimpatici dai gangli cervicali e toracici. Le azioni prevalenti sono mediate dal rilascio da parte dei neuroni postgangliari parasimpatici di acetilcolina che agisce su recettori muscarinici M2 e mediante il rilascio da parte dei neuroni postgangliari ortosimpatici di noradrenalina che agisce sui recettori adrenergici \u03b2\u00b9, sensibili anche all'adrenalina circolante.\nModulazione umorale.\nI principali ormoni aventi effetto inotropo positivo sono l'adrenalina e la triiodotironina. Effetti minori sono causati da cortisolo, insulina e ormone sompatotropo. Il glucagone, pur avendo potenzialmente effetto inotropo positivo importante, viene rilasciato dal pancreas nel circolo della vena porta ed \u00e8 normalmente captato quasi esclusivamente dal fegato. I farmaci digitalici sono definiti cardiocinetici (\"farmaci salvavita\") ed hanno effetto inotropo positivo poich\u00e9 agiscono incrementando la concentrazione di calcio intracellulare mediante una inibizione parziale dell'attivit\u00e0 della pompa sodio-potassio che comporta un aumento della concentrazione di sodio intracellulare e quindi dell'efficienza dell'antiporto sodio-calcio che comporta in tali condizioni un aumento del calcio intracellulare.\nL'ipossia, l'ipercapnia e l' acidosi sono spesso fattori che si presentano in contemporanea (ad es. durante un'apnea prolungata) ed hanno effetti diversi a seconda che siano di entit\u00e0 moderata o severa. In caso di ipossia moderata avviene una caratteristica coattivazione parasimpatica e ortosimpatica che comporta un aumento della forza di contrazione dei singoli battiti accompagnata da una marcata riduzione della frequenza cardiaca e da un aumento delle resistenze periferiche. In caso di ipossia severa invece prevarr\u00e0 l'azione inotropa negativa dovuta alla carenza di substrati per la fosforilazione ossidativa. \nL'ipercalcemia ha un moderato effetto inotropo positivo mentre l'ipocalcemia ha un marcato effetto negativo. Farmaci calcio-antagonisti hanno effetto inotropo negativo poich\u00e9 inibiscono i canali del calcio di tipo L (\"long lasting\") che normalmente sono i principali responsabili dell'ingresso dello ione durante la fase di plateau del potenziale d'azione ventricolare."}
{"id": "709175", "revid": "9416", "url": "https://it.wikipedia.org/wiki?curid=709175", "title": "Gargantua e Pantagruele", "text": ""}
{"id": "709182", "revid": "66316", "url": "https://it.wikipedia.org/wiki?curid=709182", "title": "Be cool", "text": ""}
{"id": "709211", "revid": "125999402", "url": "https://it.wikipedia.org/wiki?curid=709211", "title": "San Marino", "text": "San Marino (in dialetto sammarinese: \"San Mar\u00e8in\" o \"San Maroin\"), ufficialmente Serenissima Repubblica di San Marino, spesso abbreviato in Repubblica di San Marino, \u00e8 uno stato senza sbocco al mare dell'Europa meridionale situato nel centro-nord della penisola italiana, al confine tra le regioni italiane Emilia-Romagna e Marche.\nCon un'estensione territoriale di , popolato da abitanti, che aggiunti ai soggiornanti non residenti raggiungono quasi unit\u00e0, \u00e8 uno dei meno popolosi fra gli stati membri del Consiglio d'Europa e delle Nazioni Unite. La capitale \u00e8 citt\u00e0 di San Marino, la lingua ufficiale \u00e8 l'italiano e gli abitanti sono chiamati sammarinesi. Il castello pi\u00f9 popoloso \u00e8 Serravalle (pi\u00f9 di abitanti). A partire dal 2008 il centro storico della citt\u00e0 di San Marino e il monte Titano sono stati inseriti dall'UNESCO tra i patrimoni dell'umanit\u00e0 in quanto \u00abtestimonianza della continuit\u00e0 di una repubblica libera fin dal XIII secolo\u00bb.\nGeografia fisica.\nTerritorio.\nSan Marino \u00e8 il terzo stato pi\u00f9 piccolo d'Europa, senza sbocco al mare. Si trova all'interno dell'Italia, tra la provincia di Rimini a nord, a ovest e a est e la provincia di Pesaro e Urbino a sud. Il territorio ha la forma di un quadrilatero irregolare con rilievo prevalentemente collinare, ad eccezione del monte Titano, alto s.l.m. e costituito da una massiccia placca di calcari arenari risalenti al Miocene.\nLa Repubblica di San Marino comprende l'alta valle dell'Ausa, la parte sinistra dell'alta valle del Marano e quasi tutta la valle del rio San Marino, tributario del Marecchia.\nClima.\nSecondo la classificazione dei climi di K\u00f6ppen, il clima \u00e8 di tipo temperato con mancanza di una stagione asciutta e con estate molto calda (Cfa). Con il sistema dei climogrammi di Walter e Lieth si mette in rilievo, invece, un periodo di subaridit\u00e0 estiva di due mesi (luglio e agosto), tipico dei climi submediterranei. Il clima \u00e8 continentale, con estati calde e inverni freddi ma non rigidi. Nelle zone di minore altitudine le precipitazioni nevose si registrano raramente, mentre in quelle pi\u00f9 elevate sono comuni a ogni inverno, in alcuni casi anche abbondanti. Le temperature in estate sono comprese in media tra e , con punte di , in inverno tra e .\nStoria.\nPreistoria.\nLa preistoria di San Marino abbraccia un periodo che parte dal Neolitico. Infatti, il pi\u00f9 antico reperto \u00e8 un'ascia-martello in pietra risalente al 5000-4000 a.C. secondo le datazioni al radiocarbonio, ritrovata a San Giovanni sotto le Penne, curazia di Borgo Maggiore. All'et\u00e0 del bronzo (2000 a.C.) risale un'ascia bronzea trovata a Casole, curazia di citt\u00e0 di San Marino. Alla cultura villanoviana risalgono molti resti ritrovati in Repubblica, a Castellaro di Citt\u00e0 sono state trovate urne cinerarie e resti di vasi di terracotta. Purtroppo, durante la costruzione della torre che ha dato nome alla curazia, il vasellame venne gettato nel torrente rio San Marino.\nEt\u00e0 antica e Alto Medioevo.\nL'indipendenza della Repubblica ha origini antichissime, tanto che San Marino \u00e8 ritenuta la pi\u00f9 antica repubblica del mondo tuttora esistente.\nIndipendenza (tradizionale).\nLa tradizione fa risalire la sua fondazione al 3 settembre 301 d.C., quando san Marino, un tagliapietre dalmata dell'isola di Arbe, fuggito dalle persecuzioni contro i cristiani dell'imperatore romano Diocleziano, stabil\u00ec una piccola comunit\u00e0 cristiana sul monte Titano, il pi\u00f9 alto dei sette colli su cui sorge la Repubblica. La proprietaria della zona, una ricca donna di Rimini, Donna Felicissima, don\u00f2 il territorio del monte Titano alla piccola comunit\u00e0 che a memoria del fondatore lo chiam\u00f2 \"Terra di san Marino\". Prima di morire, secondo la leggenda, san Marino avrebbe pronunciato ai suoi seguaci la seguente frase:\novvero \"Vi lascio liberi dall'Imperatore e dal Papa\", sovrano dell'Impero l'uno, guida della Chiesa l'altro. Queste parole sono il fondamento dell'indipendenza della Repubblica, come testimoniato da un documento di un processo per la mancata riscossione dei tributi tenutosi nel 1296 (circa mille anni dopo la morte del santo) presso il convento di valle Sant'Anastasio:\nIn questo documento, rinvenuto presso un convento francescano di frati minori a Sant'Igne, si attesta che San Marino \u00e8, alla stregua di San Leo, Talamello e Maiolo, esente da tassazioni, con la differenza che nelle ultime tre localit\u00e0 comanda un signore che postula l'esenzione dai tributi come privilegio, mentre a San Marino \u00e8 la comunit\u00e0 a rivendicare l'esenzione come diritto proveniente dal comandamento di san Marino.\nBasso Medioevo e Rinascimento.\nA partire dall'anno 1000, l'autogoverno era affidato all'assemblea di tutti i capi famiglia, chiamata arengo. L'arengo deteneva tutti i poteri: legislativo, esecutivo e giudiziario, in precedenza concentrati nelle mani dell'abate feudatario. Tuttavia, la crescita delle dimensioni della comunit\u00e0 rendeva ingestibile un organo decisionale cos\u00ec ampio; cos\u00ec nel XIII secolo vennero create assemblee politiche (il Consiglio dei LX e il Consiglio dei XII).\nLo Stato della Chiesa, per opera del papa Niccol\u00f2 IV, riconobbe la repubblica nel 1291. Nel 1320 ader\u00ec a essa il castello di Chiesanuova. Nel 1351, dopo che il vescovo di San Leo e del Montefeltro lo ebbe affrancato dai vincoli feudali, San Marino divenne un libero comune.\nIl territorio rimase limitato al monte Titano fino al 1463, quando la Repubblica entr\u00f2 nella coalizione che sconfisse il signore di Rimini Sigismondo Pandolfo Malatesta (guerra sammarinese). Come ricompensa, papa Pio II cedette a San Marino le citt\u00e0 di Domagnano, Fiorentino, Montegiardino e Serravalle. Nello stesso anno la citt\u00e0 di Faetano chiese e ottenne l'annessione alla Repubblica. Successivamente i confini dello stato non hanno pi\u00f9 subito modifiche.\nNel 1243 fu introdotta la figura dei capitani reggenti che svolgevano le funzioni di capi di Stato: i primi di cui si abbia notizia (ma alcune fonti fanno credere che ce ne siano stati di precedenti) furono Oddone Scarito e Filippo da Sterpeto. Eletti dall'arengo, gestivano il potere esecutivo e giudiziario. Le prime leggi risalgono al 1263. Nel secolo XV venne creato il Consiglio Grande e Generale, composto da sessanta membri dell'arengo, al quale furono delegate alcune prerogative dell'assemblea. I nuovi organi istituzionali assorbirono progressivamente la maggior parte delle prerogative dell'arengo. Quest'ultimo, pur non essendo mai ufficialmente abolito ma svuotato dalle sue funzioni, non venne pi\u00f9 convocato dal 1571 fino al 1906.\nEt\u00e0 moderna.\nL'8 ottobre 1600 venne promulgata la prima Costituzione scritta, le Leges Statutae Sancti Marini, alla base delle fonti del diritto sammarinese assieme alla legge elettorale degli anni trenta. In seguito si assistette a un processo di deterioramento delle istituzioni: il Consiglio Grande e Generale, svincolato da ogni forma di controllo, divenne strumento per la realizzazione degli interessi di un numero sempre pi\u00f9 ristretto di famiglie patrizie. Il Consiglio infatti cess\u00f2 di essere eletto dall'arengo ma veniva rinnovato tramite cooptazione. All'inizio del secolo XVII fu stipulato un accordo di protezione con lo Stato della Chiesa.\nL'indipendenza del piccolo stato fu in pericolo pi\u00f9 volte: nella sua storia San Marino sub\u00ec tre brevi occupazioni militari. Nel 1503 Cesare Borgia occup\u00f2 la Repubblica per dieci mesi sino alla morte del padre, papa Alessandro VI. Nel 1739 il tentativo di annessione allo Stato della Chiesa per opera del cardinale Alberoni, fallito grazie all'intervento delle potenze dell'epoca, alla disobbedienza civile, religiosa - in particolare delle monache clarisse - e alle proteste davanti a papa Clemente XII. L'ultima occupazione del Paese avvenne nel 1944 per opera delle truppe tedesche e della Repubblica Sociale Italiana in ritirata, e successivamente dagli Alleati, che lo occuparono per tre mesi.\nLo stato venne riconosciuto dalla Francia di Napoleone nel 1797 e da altri paesi europei al Congresso di Vienna del 1815. Lo stesso Napoleone, in segno di amicizia e fraternit\u00e0 ai cittadini della Repubblica, offr\u00ec ai sammarinesi di estendere i loro confini al mare. La proposta, con grande lungimiranza politica, fu gentilmente rifiutata, e nella lettera di risposta il Reggente Antonio Onofri, figura di spicco della politica sammarinese del periodo napoleonico, afferm\u00f2 che \"la Repubblica di San Marino, contenta della sua piccolezza, non ardisce accettare l'offerta generosa che le viene fatta, n\u00e9 entrare in viste di ambizioso ingrandimento che potrebbero col tempo compromettere la sua libert\u00e0\"; ci\u00f2 permise alla Repubblica di non essere assimilata ad alleato della Francia nel Congresso di Vienna.\nL'Ottocento.\nPer la conoscenza degli Statuti di San Marino nel XIX secolo, si rimanda al testo: \"Leges statutae Reipublicae Sancti Marini\", pubblicato a Forl\u00ec nel 1834.\nDurante il Risorgimento San Marino costitu\u00ec un rifugio sicuro per molti dei personaggi che parteciparono ai moti di quegli anni, ai quali presero parte anche alcuni cittadini sammarinesi. Durante le vicende che hanno portato all'unit\u00e0 d'Italia, San Marino assunse fortunosamente un ruolo fondamentale per Giuseppe Garibaldi che trov\u00f2 rifugio sul monte Titano quando nel 1849, nel tentativo di raggiungere Venezia, si ritrov\u00f2 circondato da quattro eserciti a Macerata Feltria.\nGaribaldi chiese di transitare attraverso San Marino al Consiglio Grande e Generale. In un primo tempo la richiesta fu respinta; successivamente venne reiterata, ma Garibaldi, senza aspettare risposta, oltrepass\u00f2 i confini con i millecinquecento uomini rimasti e present\u00f2 personalmente domanda di asilo. Uno dei capitani reggenti, Domenico Maria Belzoppi I \u2013 liberale e carbonaro, incarcerato in seguito ai moti di Rimini del 1845 \u2013 glielo concesse in cambio della garanzia dell'indipendenza e della difesa del piccolo stato da scontri armati.\nIn seguito San Marino continu\u00f2 a supportare i rifugiati e ad appoggiare le rivolte, pur in un clima di sospetto da parte dello Stato Pontificio e dell'Austria. I due paesi progettarono un'occupazione armata per mettere in discussione la libert\u00e0 della Repubblica. Grazie all'intervento della Francia di Napoleone III questo tentativo non ebbe esito. In effetti, nel 1853, da un gruppo democratico fu ucciso il Segretario generale della Repubblica Gian Battista Bonelli.\nCon l'unit\u00e0 d'Italia vennero meno i pericoli di invasione da parte di stati stranieri. Un \"Trattato d'amicizia\" firmato il 22 marzo 1862 e revisionato nel 1939 e nel 1971 garantisce l'indipendenza della Repubblica, il buon vicinato e favorisce le relazioni commerciali. Le revisioni hanno stabilito un'unione doganale e un contributo annuale garantito dall'Italia.\nA partire dalla seconda met\u00e0 dell'Ottocento, alcune \u00e9lite culturali propugnarono un progetto di riforme per la modernizzazione di una societ\u00e0 agricola, fortemente conservatrice e arretrata dal punto di vista culturale ed economico.\nAlcuni segni della trasformazione socioeconomica si possono riscontrare nella creazione del catasto nel 1858, nell'apertura di un nuovo ospedale nel 1865, nella razionalizzazione del sistema postale e dell'avvio del servizio telegrafico nel 1880, nella promulgazione di un nuovo codice penale che escludeva la pena di morte nel 1865. Ancora, nel 1880 venne potenziato il settore dell'istruzione con l'assunzione di molti insegnanti, nel 1876 viene fondata la Societ\u00e0 di Mutuo Soccorso per aiutare l'esigua classe operaia, che promuover\u00e0 nel 1882 la creazione della Cassa di Risparmio.\nTuttavia, l'economia sammarinese rimaneva pesantemente sottosviluppata, dominata da un'agricoltura inefficiente che impiegava oltre l'80% della popolazione (mentre artigiani, operai, commercianti erano circa il 10%) e sostanzialmente priva di attivit\u00e0 industriali, con un forte tasso di disoccupazione. Per questi motivi negli ultimi due decenni del secolo inizi\u00f2 una forte emigrazione verso gli Stati Uniti, la Francia, la Svizzera e il Brasile.\nNovecento.\nNel 1906 una rivoluzione pacifica ristabil\u00ec l'elettivit\u00e0 dei membri del Consiglio Grande e Generale. Il 25 marzo venne convocato l'Arengo per decidere se mantenere il potere nelle mani del Consiglio controllato dall'oligarchia e se la composizione del Consiglio dovesse essere proporzionale tra gli abitanti del contado e della citt\u00e0. All'Arengo parteciparono 805 capi famiglia su 1054. In seguito all'Arengo, il 5 maggio 1906 venne varata una legge elettorale che prevedeva il rinnovo del Consiglio per un terzo ogni tre anni e mise fine al controllo oligarchico.\nAllo scoppio della prima guerra mondiale l'Italia mostr\u00f2 un atteggiamento ostile e sospettoso nei confronti di San Marino, temendo che la Repubblica potesse offrire protezione ai disertori ed esercit\u00f2 cos\u00ec un sensibile controllo. Tuttavia, nella societ\u00e0 le posizioni neutraliste, rappresentate dal Partito Socialista, soccombevano rispetto a quelle interventiste. Esse portarono alcuni volontari sammarinesi ad arruolarsi nell'esercito italiano e alla costituzione di un ospedale da campo sammarinese sul fronte veneto-friulano: una struttura mobile, che dall'ottobre del 1917 al dicembre del 1918, cambi\u00f2 ben sei postazioni tra Monfalcone, Treviso, Mestre e Gorizia e ospit\u00f2 oltre persone tra le quali Ernest Hemingway, allora sottotenente dell'esercito americano ferito da un proiettile di mortaio. Particolare sostegno alla guerra venne dalla retorica della redenzione di Arbe, terra natale del Santo Marino. Per questi motivi, l'Austria congel\u00f2 le relazioni diplomatiche, accusando la Repubblica di venire meno alla neutralit\u00e0.\nSe prima della guerra la situazione economica era stabile anche grazie all'aumento del contributo versato dall'Italia, durante il conflitto il quadro peggior\u00f2 a causa dell'inflazione e della disoccupazione. Inoltre, emergeva la criticit\u00e0 degli approvvigionamenti alimentari a partire dal 1915: vennero emanati diversi provvedimenti per requisire generi alimentari e beni di prima necessit\u00e0 e distribuirli a prezzo politico. Queste scelte acuirono la contrapposizione tra i proprietari terrieri e i socialisti.\nIn questo contesto, i tre partiti principali, socialista, democratico (di stampo conservatore) e, dal 1920, popolare si dimostrarono incapaci di dare vita a un governo stabile in grado di assumere iniziative per fronteggiare la crisi economica e che si andava aggravando. A questa, si sommava una situazione di disordini sociali, dovuta sia all'ostilit\u00e0 dei fascisti italiani nei confronti della Repubblica perch\u00e9 accoglieva fuoriusciti politici italiani sia al malcontento generalizzato della popolazione per la riforma tributaria del 1921.\nIn questo quadro, il fascismo and\u00f2 al potere. Il Partito Fascista Sammarinese (PFS), fondato il 10 agosto 1922, si propose come rappresentante del limitato ceto medio, costituito da poche famiglie di proprietari terrieri. Il 1\u00ba ottobre venne eletta una Reggenza filofascista grazie all'appoggio della maggioranza dei partiti al governo. Le elezioni politiche del 1923 videro andare al potere il PFS con un programma simile a quello del partito fascista italiano, con gli identici caratteri antidemocratici. Il Partito si caratterizz\u00f2 per numerosi episodi di violenza nei confronti degli esponenti dell'opposizione di sinistra. Sfruttando la scarsa compattezza degli altri partiti, nello stesso anno venne sciolto il Consiglio Grande e Generale, trasformandolo in Consiglio Principe e Sovrano. Nel 1926 furono indette nuove elezioni alle quali si present\u00f2 un'unica lista di candidati fascisti con una piccola rappresentanza di cattolici e vennero sciolti gli altri partiti. Si instaur\u00f2 cos\u00ec il regime, che trasform\u00f2 lo Stato sul modello di quello italiano. La mancanza di coesione interna al PFS lo costrinse a una continua ricerca dell'appoggio del Partito Nazionale Fascista (italiano). Il PNF ebbe cos\u00ec una sempre pi\u00f9 profonda influenza nella politica di San Marino, che vide ridursi la propria autonomia. Negli anni trenta vennero avviati lavori pubblici e nuove iniziative industriali e commerciali, venne attivato il collegamento ferroviario con Rimini e si avvi\u00f2 il settore turistico. Questa politica economica permise un miglioramento del benessere della popolazione e avvi\u00f2 la trasformazione della societ\u00e0.\nNel 1941-1942 venne organizzato un movimento antifascista clandestino per opera di alcuni leader socialisti. Le vicende del fascismo italiano si riflessero quasi immediatamente su quello sammarinese. Il 28 luglio 1943, tre giorni dopo il collasso del fascismo in Italia, si tenne una grande manifestazione che riusc\u00ec a ottenere lo scioglimento del PFS e l'indizione di nuove elezioni, fissate per il 5 settembre. Il movimento si sarebbe ricostituito come Fascio Repubblicano di San Marino in seguito alla formazione della Repubblica Sociale Italiana per scomparire definitivamente nel settembre 1944, dopo due mesi di occupazione da parte delle truppe inglesi. Nel 1946 vennero riconosciuti colpevoli una cinquantina di dirigenti fascisti locali.\nLa neutralit\u00e0 che ha contraddistinto la Repubblica in numerose occasioni si \u00e8 protratta anche durante la seconda guerra mondiale, nonostante il governo fascista, in quanto San Marino si mantenne al di fuori del conflitto e si prodig\u00f2 nel fornire asilo a oltre sfollati del circondario durante il passaggio del fronte lungo la Linea Gotica.\nNonostante la neutralit\u00e0, la Repubblica venne bombardata dagli Alleati il 26 giugno 1944. Vennero sganciate oltre 250 bombe che danneggiarono la ferrovia e uccisero 63 persone. Come emerse in seguito, il bombardamento era stato ordinato in seguito a informazioni errate circa il controllo tedesco su San Marino.\nIl secondo dopoguerra.\nDopo la caduta del fascismo, il Paese fu retto da un governo rappresentativo di tutte le forze democratiche. A partire dalle elezioni politiche del 1945 e fino al 1957, la Repubblica fu retta da una coalizione di sinistra tra il Partito Comunista Sammarinese (PCS) e il Partito Socialista Sammarinese (PSS). Le elezioni politiche del 1955 confermarono la maggioranza parlamentare alla coalizione PCS e PSS. Il Governo italiano tollerava a fatica il governo di sinistra in piena guerra fredda e nel 1950 blocc\u00f2 i confini, fatto che rese difficoltoso il commercio e caus\u00f2 la chiusura di alcune fabbriche locali.\nPer opera del governo socialcomunista, nel 1950 venne istituito un Sistema di Sicurezza Sociale, che contemplava l'assistenza sanitaria per tutti i cittadini e la previdenza sociale; nel 1955 venne fondato l'Istituto per la Sicurezza Sociale.\nIl 14 ottobre 1957, dopo i fatti di Rovereta, si form\u00f2 un governo di coalizione tra Partito Democratico Cristiano Sammarinese (PDCS) e Partito Socialista Democratico Indipendente Sammarinese (PSDIS). Le successive elezioni politiche del 1959 confermarono a PDCS e PSDIS la maggioranza dei seggi parlamentari. Ci\u00f2 port\u00f2 a una normalizzazione delle relazioni internazionali: vennero pagati i danni di guerra, gli USA donarono l'acquedotto e si stipul\u00f2 un accordo con l'Italia per la costruzione della superstrada. Gli anni sessanta e settanta videro il riconoscimento di alcuni diritti civili, tra cui nel 1960 il voto alle donne. La maggioranza sopravvisse fino al 1973, anno in cui si form\u00f2 una nuova alleanza fra il PDCS e il PSS che resse fino al 1978. Le elezioni politiche del 1978 videro il ritorno al potere di una coalizione formata da Partito Comunista Sammarinese, Partito Socialista Sammarinese e Partito Socialista Unitario. Essa fu confermata alle successive elezioni politiche del 1983, ma si disgreg\u00f2 nel 1986.\nNel giugno del 1986 venne formata una coalizione tra democristiani e comunisti che risult\u00f2 vincente alle elezioni politiche del 1988.\nLa coalizione govern\u00f2 fino al marzo 1992 quando i comunisti, che nel 1989 avevano cambiato nome e simbolo divenendo Partito Progressista Democratico Sammarinese, furono sostituiti dai socialisti in una nuova coalizione, confermata alle elezioni politiche del 1993.\nA cavallo tra gli anni ottanta e novanta vi sono stati importanti riconoscimenti da parte della comunit\u00e0 internazionale. Pur essendo fortemente dipendente dall'Italia, alla quale \u00e8 legato da numerosi trattati, San Marino afferma con forza la propria sovranit\u00e0 e indipendenza, intrattenendo relazioni diplomatiche e consolari con numerosi Paesi europei e americani. Dal 1988 San Marino \u00e8 membro del Consiglio d'Europa, che ha presieduto per la prima volta nel primo semestre del 1990. Nel 1992 \u00e8 avvenuta l'adesione all'ONU.\nNel febbraio 2002 \u00e8 stato firmato un accordo con l'OCSE relativo alla tassazione, finalizzato a ottenere maggiore trasparenza sulle materie fiscali e bancarie, al fine di combattere l'evasione fiscale.\nIn seguito alle elezioni politiche del 1998 \u00e8 stato confermato il governo di democristiani e socialisti, ma la continua instabilit\u00e0 politica port\u00f2 allo svolgimento di elezioni anticipate. Le elezioni politiche del 2001 confermarono tuttavia la maggioranza PDCS/PSS, schieramento che, nel 2003, si ampli\u00f2 al Partito dei Democratici.\nLe elezioni politiche del 2006 hanno visto affermarsi una coalizione di centrosinistra, guidata dal Partito dei Socialisti e dei Democratici, nato dalla fusione di PSS e PdD.\nSimboli della Repubblica.\nDal 21 luglio 2011 stemma e bandiera sono definiti e riconosciuti nella Legge Costituzionale 21/07/2011 n\u00b0 1; dal 2 settembre lo stemma \u00e8 protetto a livello internazionale dal WIPO.\nBandiera.\nLa bandiera di San Marino fu adottata il 6 aprile 1862 ed \u00e8 composta da due bande orizzontali di uguali dimensioni: quella superiore \u00e8 bianca e quella inferiore \u00e8 azzurra. Al centro della bandiera \u00e8 presente lo stemma nazionale. L'azzurro simboleggia il cielo e il bianco la libert\u00e0, la quale sovrasta anche il cielo.\nStemma nazionale.\nLo stemma della Repubblica raffigura il monte Titano con ben evidenti le tre rocche della capitale dello Stato, Citt\u00e0 di San Marino: Cesta, Guaita e Montale. Ciascuna delle tre verdi cime del monte \u00e8 sormontata da una torre d'argento merlata, distinta di nero e con in cima una piuma di struzzo di colore argento.\nPer ornamento esteriore porta due rami divergenti di color verde: d'alloro quello posto a sinistra, di quercia quello a destra. I rami sono legati in basso da un nastro che reca la parola latina \u00ab\u00bb, ovvero libert\u00e0.\nLa corona, aggiunta con deliberazione del 6 aprile 1864, rappresenta la sovranit\u00e0 dello Stato, che non riconosce altra sovranit\u00e0 al di sopra di s\u00e9. Tale significato \u00e8 enfatizzato dalle piume, da sempre un antico simbolo di libert\u00e0 da vincoli.\nSociet\u00e0.\nEvoluzione demografica.\nLa popolazione ammonta a abitanti (al 6 dicembre 2021).\nLa popolazione \u00e8 in continua crescita: nel primo censimento del 1864 era di , nel secondo del 1874 di , nel terzo del 1899 di , nel quarto del 1947 di , nel quinto del 1976 di . Il Paese ha uno dei pi\u00f9 elevati tassi di aspettative di vita al mondo.\nLa popolazione residente al 31 luglio 2012 \u00e8 di unit\u00e0, 24 in pi\u00f9 rispetto a giugno 2012 e 329 in pi\u00f9 rispetto a luglio 2011.\nLa popolazione presente, che rispetto alla popolazione residente comprende anche le persone con permesso di soggiorno, \u00e8 pari a unit\u00e0, 12 in meno rispetto al mese precedente e 125 in pi\u00f9 rispetto a luglio 2011.\nStruttura della popolazione per et\u00e0\nEt\u00e0 media\nTasso di crescita della popolazione: 1,3%\nTasso di natalit\u00e0: 10,18 nati/ abitanti\nTasso di mortalit\u00e0: 8,07 morti/ abitanti\nTasso di fecondit\u00e0: 1,33 bambini nati per donna\nTasso di mortalit\u00e0 infantile: 4,73\u2030\nAspettativa di vita alla nascita: 85,4 anni\nStruttura della popolazione per sesso\nEtnie e minoranze straniere.\nLa popolazione \u00e8 composta in prevalenza da cittadini sammarinesi (85%) e italiani (10%). Gli stranieri residenti a San Marino sono in tutto .\nLa popolazione \u00e8 quasi esclusivamente composta da nativi sammarinesi e da italiani, ma si rilevano anche persone provenienti da altre nazioni.\nI cittadini sammarinesi costituiscono \u2013 stabilmente \u2013 l'81% della popolazione. In lieve aumento, sia gli italiani, che si attestano al 14,9%, sia gli altri cittadini stranieri. Tra questi ultimi la comunit\u00e0 pi\u00f9 numerosa \u00e8 quella ucraina con 366 unit\u00e0, seguita da quella rumena con 283.\nSammarinesi all'estero.\nSono circa i sammarinesi residenti all'estero; complessivamente, i cittadini sammarinesi sono . I residenti all'estero vivono soprattutto in Italia, fra Emilia-Romagna e Marche. In tutto il mondo sono presenti comunit\u00e0 di sammarinesi ufficialmente riconosciute dal Consiglio dei XII, la pi\u00f9 grande delle quali \u00e8 quella di Detroit con circa un migliaio di aderenti. A tali comunit\u00e0 aderiscono circa persone. Tra questi c'era il famoso cantante Little Tony, sammarinese che non chiese mai la cittadinanza italiana pur avendo sempre vissuto in Italia.\nStranieri a San Marino.\nGli stranieri a San Marino sono il 15% della popolazione, di cui i 2/3 sono italiani, cos\u00ec suddivisi per castello nel 2003:\nLingue e dialetti.\nL'italiano \u00e8 la lingua in cui sono redatti i documenti ufficiali della Repubblica, cos\u00ec come quella utilizzata come mezzo d'insegnamento e dai principali mezzi di comunicazioni. In particolare in ambito domestico e nelle relazioni sociali informali \u00e8 diffuso il romagnolo.\nReligione.\nLe principali confessioni sono le seguenti:\nSecondo stime del 2013, i cattolici sarebbero l'88,9% della popolazione e gli altri cristiani l'11,1%.\nPolitica.\nOrdinamento dello Stato.\nSan Marino \u00e8 una repubblica parlamentare.\nSan Marino ha sempre mantenuto rapporti privilegiati con l'Italia alla quale \u00e8 legata da numerosi trattati e accordi bilaterali. San Marino afferma con forza la propria sovranit\u00e0 e indipendenza, mantenendo relazioni diplomatiche e consolari con numerosi Paesi europei e del mondo e dotandosi di autonome istituzioni.\nSan Marino non ha una vera e propria Costituzione scritta. L'ordinamento fa riferimento alle \"Antiche Consuetudini\" e agli Statuti della Repubblica risalenti al XVII secolo; ci\u00f2 che si avvicina di pi\u00f9 alla legge fondamentale dello Stato \u00e8 la Dichiarazione dei diritti del 1974.\nIstituzioni, enti e associazioni.\nGli organi istituzionali della Repubblica sono:\nLa Repubblica di San Marino detiene il primato mondiale di Paese con il pi\u00f9 breve mandato del Capo di Stato: i due Capitani Reggenti infatti rimangono in carica per soli sei mesi. I Capitani entrano in carica il 1\u00ba aprile e il 1\u00ba ottobre di ogni anno. Al secondo posto in questo singolare elenco figura un altro Stato confinante con l'Italia: la Svizzera, il cui capo dello Stato ricopre tale incarico per un solo anno.\nLa Repubblica di San Marino si \u00e8 dotata di significativi strumenti di democrazia diretta, prevedendo gli istituti del referendum abrogativo, propositivo e confermativo, e dell'Arengo.\nIl sistema giudiziario \u00e8 di diritto comune e risente dell'influenza del diritto italiano, che si adegua anch'esso al modello della famiglia romano-germanica. I magistrati giudicanti, ordinari e amministrativi, vengono nominati dal Consiglio Grande e Generale.\nLegge fondamentale dello Stato.\nLa \"Dichiarazione dei diritti dei cittadini e dei principi fondamentali dell'ordinamento sammarinese\" \u00e8 una Legge della Repubblica di San Marino (Legge 8 luglio 1974, n. 59, modificata e integrata dalla Legge 26 febbraio 2002, n. 36) che funge da testo costituzionale.\nSan Marino infatti non dispone di una vera e propria Costituzione; le fonti del diritto di rango costituzionale sono rappresentati dalle \"Antiche Consuetudini\", dalle \"Leges Statutae Sancti Marini\", gli antichi \"Statuti del 1600\" e dalla legislazione successiva (\"reformationes\"), entro cui si inserisce la Dichiarazione dei diritti. Il quadro \u00e8 completato in via sussidiaria e integrativa dalle consuetudini e dal diritto comune.\nCittadinanza sammarinese.\nLa cittadinanza sammarinese \u00e8 disciplinata dalla Legge 30 novembre 2000 n. 114, e dalla sua successiva modificazione con Legge 17 giugno 2004 n. 84. La Legge stabilisce che sono cittadini sammarinesi per origine:\nElezioni politiche.\nNel paese vige un sistema multipartitico. Nel dopoguerra si sono alternati governi socialcomunisti (dal 1946 al 1957 e dal 1978 al 1986) e centristi, formati dal Partito Democratico Cristiano Sammarinese (PDCS) con i socialdemocratici o con i socialisti (dal 1957 al 1978 e dal 1992 al 2000). Tra il 1986 e il 1992 la maggioranza \u00e8 stata formata da democristiani e comunisti.\nDopo il 2000 si \u00e8 verificato un periodo di instabilit\u00e0, con frequenti cambi di coalizione che hanno sempre visto presente il PDCS.\nCon le elezioni politiche del 2006, il governo viene formato da una coalizione di centrosinistra che comprende il Partito dei Socialisti e dei Democratici (PSD), Sinistra Unita e Alleanza Popolare dei Democratici Sammarinesi. Il nuovo Congresso di Stato si \u00e8 insediato il 27 luglio 2006.\nI principali temi politici sono legati ai rapporti economici e amministrativi con l'Italia, all'integrazione nell'Unione europea, alla disciplina della cittadinanza, alle riforme istituzionali al fine di realizzare compiutamente lo Stato di diritto.\nLe elezioni politiche del 2008, indette a seguito della crisi di governo, si sono svolte con la legge elettorale riformata che prevede la competizione politica tra due schieramenti. Ha prevalso, contro la coalizione di centro-sinistra detta Riforme e libert\u00e0, composta da Partito dei Socialisti e Democratici, Democratici di Centro e Sinistra Unita, il Patto per San Marino , coalizione composta da partiti di centro-destra ma anche di centro-sinistra (AP e il Nuovo Partito Socialista): Partito Democratico Cristiano Sammarinese, Alleanza Popolare dei Democratici Sammarinesi, Lista della Libert\u00e0 (formata da Nuovo Partito Socialista e Noi Sammarinesi), Unione Sammarinese dei Moderati che compongono il governo che si \u00e8 insediato il 3 dicembre 2008. Per la prima volta nella storia politica di San Marino, una donna ha assunto la carica di Segretario di Stato per gli Affari Esteri e Politici.\nLe successive elezioni politiche del 2012 hanno visto la vittoria della coalizione formata da Partito Democratico Cristiano Sammarinese, Noi Sammarinesi, Partito dei Socialisti e dei Democratici e Alleanza Popolare.\nNon avendo raggiunto il 50% + 1 di voti validi durante il primo turno, le elezioni politiche del 2016 hanno visto per la prima volta l'introduzione del secondo turno di ballottaggio, durante il quale ha vinto la coalizione Adesso.sm formata da Sinistra Socialista Democratica, Civico 10 e Repubblica Futura.\nSuddivisioni amministrative.\nCastelli.\nLa Repubblica di San Marino \u00e8 suddivisa in nove amministrazioni locali chiamate castelli, ognuna delle quali porta il nome del proprio capoluogo; tali amministrazioni vengono rette dalle rispettive giunte di castello.\nI nove castelli di San Marino sono:\nIl centro pi\u00f9 popoloso della Repubblica \u00e8 Dogana, che non \u00e8 un castello autonomo ma una curazia di Serravalle.\nCurazie.\nOgni castello \u00e8 suddiviso in curazie. Le curazie di San Marino sono in tutto 43.\nPolitica estera e relazioni internazionali.\nLa Repubblica di San Marino intrattiene relazioni ufficiali con l'Unione Europea ed \u00e8 membro delle Nazioni Unite, della Banca Mondiale e altre organizzazioni internazionali tra cui: Federazione Internazionale delle Societ\u00e0 di Croce Rossa e Mezzaluna Rossa (IFRC), Conferenza Europea delle Amministrazioni delle Poste e delle Telecomunicazioni (CEPT), Consiglio d'Europa (COE), Fondo Monetario Internazionale (FMI), Istituto Internazionale delle Scienze Amministrative (IISA), Organizzazione delle Nazioni Unite per l'Alimentazione e l'Agricoltura (FAO), Organizzazione Internazionale del Lavoro (OIL), Organizzazione Marittima Internazionale (IMO), Organizzazione Internazionale della Polizia Criminale (Interpol), Organizzazione Mondiale della Sanit\u00e0 (OMS), Organizzazione Mondiale del Turismo (OMT), Organizzazione delle Nazioni Unite per l'Educazione, la Scienza e la Cultura (UNESCO), Organizzazione per la sicurezza e la cooperazione in Europa (OSCE), Unione Postale Universale (UPU), Unione Internazionale delle Telecomunicazioni (UIT).\nSan Marino partecipa con una propria delegazione parlamentare all'Unione Interparlamentare, all'Assemblea Parlamentare del Consiglio d'Europa e all'Assemblea Parlamentare dell'OSCE.\nIl 13 maggio 1999 San Marino ha aderito allo Statuto di Roma della Corte penale internazionale. San Marino ha aderito nel 1988 al Consiglio d'Europa e ricoperto dal maggio a novembre 2006 la Vice Presidenza del Comitato dei Ministri e dal 15 novembre 2006 all'11 maggio 2007 la Presidenza del Comitato dei Ministri.\nAlla data del 7 luglio 2011 San Marino intrattiene relazioni ufficiali con 108 Stati, 98 a livello diplomatico con 12 ambasciate e una rete consolare in quattro continenti. Del tutto peculiari, ovviamente, sono le relazioni bilaterali tra Italia e San Marino.\nNel 2013 si \u00e8 svolto un referendum per l'eventuale adesione all'Unione europea che per\u00f2 non ha visto raggiungere il quorum necessario per essere convalidato.\nDa un punto di vista diplomatico, seguendo la leadership dell'Italia, fa parte del gruppo Uniting for consensus, opponendosi all'aumento dei seggi permanenti nel Consiglio di Sicurezza delle Nazioni Unite.\nEconomia.\nStruttura economica.\nL'economia \u00e8 fondata sui settori industria, finanza, commercio e turismo.\nLa Repubblica, che sino al 2000 poteva contare su un costante avanzo di bilancio, ha affrontato un periodo di recessione che ha reso necessari interventi volti a ridurre il debito pubblico. Nonostante il periodo economico sfavorevole San Marino presenta ancora uno dei pi\u00f9 bassi tassi di disoccupazione d'Europa: a ottobre 2019 il tasso di disoccupazione \u00e8 stato del 3,1% contro il 9,7% italiano e una media europea del 6,3%.\nSettore primario.\nL'agricoltura, fonte economica basilare fino agli anni sessanta, produce vino e formaggi. San Marino deve importare tutta la sua energia dall'Italia. Dalla chiusura della cava del monte Titano non ha pi\u00f9 risorse minerarie.\nSettore secondario.\nL'industria \u00e8 principalmente leggera e legata alla produzione di ceramica, la produzione di francobolli e moneta, principalmente a scopo di collezionismo \u00e8 svolta dall'Italia per conto terzi.\nFrancobolli.\nLa Repubblica emette regolarmente varie serie commemorative, e ha un consistente seguito di filatelisti. I francobolli sono stati a lungo stampati dall'Istituto Poligrafico e Zecca dello Stato italiano ma si sono avute emissioni stampate dalla tipografia Courvoisier e rappresentavano una consistente fonte di entrate per lo Stato, sia tra gli appassionati collezionisti sia tra i semplici amanti dei souvenir, visto che sono venduti nei negozi di oggettistica. Di recente i francobolli sammarinesi sono stampati dalla societ\u00e0 francese Cartor.\nMoneta.\nSan Marino adotta l'euro come moneta ufficiale. Correntemente sono distribuite monete coniate in Italia, tuttavia viene pure coniato un limitato quantitativo di monete sammarinesi, aventi soprattutto interesse numismatico. L'azienda autonoma di Stato Filatelica e Numismatica della Repubblica di San Marino (AASFN) ha sede in piazza Giuseppe Garibaldi n. 5.\nGli euro sammarinesi sono coniati dall'Istituto Poligrafico e Zecca dello Stato italiano, sulla base di accordi internazionali del 1939 e 1991.\nLe monete rappresentano:\nIn precedenza era adottata la lira sammarinese ma avevano corso legale anche la lira italiana e la lira vaticana.\nAi fini numismatici, dal 1974 viene emesso anche lo scudo sammarinese in oro, avente corso legale unicamente entro i confini nazionali (1 scudo=37,50 euro come valore nominale).\nSettore terziario.\nLe principali attivit\u00e0 sono l'intermediazione finanziaria e l'attivit\u00e0 bancaria.\nNel 2012 sono stati ospitati oltre 2 milioni di turisti.\nDal 2014, grazie ad una apposita normativa sulle startup, si sono concentrate nuove attivit\u00e0 innovative all'interno di San Marino Innovation (gi\u00e0 Techno Science Park San Marino-Italia). \nSettore pubblico.\nSono attive imprese a controllo pubblico nel settore delle costruzioni, dei servizi pubblici, della filatelia e numismatica, della centrale del latte.\nInfrastrutture e trasporti.\nLa viabilit\u00e0 di San Marino comprende una rete stradale che si sviluppa per circa e non contempla tratti autostradali. Attraverso la rete sono facilmente accessibili i porti, gli aeroporti e la rete ferroviaria italiani, essendo San Marino priva di una propria rete ferroviaria. In passato vi era una linea ferrata a scartamento ridotto e elettrificata da San Marino fino alla stazione Centrale di Rimini, parzialmente interrotta nel 1944 dai bombardamenti alleati e successivamente dismessa.\nLa Repubblica di San Marino \u00e8 servita dall'Aeroporto Internazionale di Rimini e San Marino \"Federico Fellini\" situato in territorio italiano, ma a pochi chilometri dal confine sammarinese. In localit\u00e0 Torraccia esiste un'aviosuperficie ed elisuperficie gestita dall'Aeroclub San Marino. Nel 2001 \u00e8 stato istituito con apposita legge il Registro aeronautico sammarinese.\nIl Cammino del Titano, un nuovo percorso ad anello che completa la rete sentieristica di 110 km, collegando gli 8 itinerari che si snodano lungo tutti i 9 castelli della Repubblica. Una curiosit\u00e0 sul Cammino: il Monte Titano, Patrimonio UNESCO e simbolo per eccellenza della Repubblica di San Marino \u00e8 visibile da gran parte del percorso.\nComunicazioni.\nSan Marino dispone di una propria rete telefonica, fissa e mobile. La radiotelevisione di Stato San Marino RTV fa parte dell'Unione europea di radiodiffusione e trasmette due canali radiofonici e un canale televisivo (quest'ultimo in digitale terrestre e su satellite). Nella Repubblica si stampano tre quotidiani (La Repubblica.SM, La Serenissima e L'informazione), viene pubblicato anche un settimanale di propriet\u00e0 Anis (ass.Industriali) che si chiama Fixing e un sito web d'informazione quotidiana, GiornaleSM.\nForze armate e di polizia.\nLa Repubblica possiede un proprio strumento militare, erede delle milizie che per secoli ne hanno garantito l'indipendenza. Oltre alla Guardia del Consiglio Grande e Generale, che attende ai compiti di guardia d'onore, i corpi militari comprendono la Compagnia Uniformata delle Milizie, a cui \u00e8 aggregata la Banda Militare, la Guardia di Rocca Compagnia di Artiglieria, la Guardia di Rocca Nucleo Uniformato e il Corpo della Gendarmeria; questi ultimi due, insieme alla Polizia Civile, hanno anche compiti di polizia.\nMonumenti e luoghi d'interesse.\nArchitetture civili.\nPalazzo Pubblico.\nL'attuale palazzo fu costruito tra il 1884 e il 1894. Si affaccia su piazza della Libert\u00e0.\nMonumenti e statue.\nLa Statua della Libert\u00e0 \u00e8 un'opera del 1876 del centese Stefano Galletti, autore anche del busto dedicato a Garibaldi, del 1882, primo esempio celebrativo \"post mortem\" dedicato all'Eroe dei due mondi su territorio italiano .\nArchitetture militari.\nTorri di San Marino.\nSan Marino Alta dispone di tre nuclei fortificati, definiti \"torri\", costruiti nel XIV secolo circa, con ampliamenti del XVI secolo.\nArchitetture religiose.\nBasilica di San Marino.\nEretta agli inizi dell'Ottocento, ospita sotto l'altare maggiore parte delle reliquie del santo ritrovate il 3 marzo 1586. Alcune reliquie del santo sono state donate il 28 gennaio 1595 all'isola di Arbe in Dalmazia, citt\u00e0 natale del santo. Il busto reliquario in argento e oro disposto alla destra dell'altare conserva il cranio del santo dal 2 settembre 1602.\nChiesa di San Pietro.\nOspita, secondo quanto vuole la leggenda, i giacigli, ricavati nella roccia, di San Marino e San Leo.\nChiesa e Convento di San Francesco.\nLa Chiesa di San Francesco \u00e8 una chiesa di citt\u00e0 di San Marino.\nIl convento annesso e la chiesa inizialmente avevano sede a Murata, presso la citt\u00e0 di San Marino, ma poi papa Clemente VII concesse lo spostamento della chiesa e del convento nella citt\u00e0 di San Marino perch\u00e9 a Murata c'era pericolo di incursioni dei Malatesta.\nLa costruzione venne cominciata nel 1351 e terminata verso il 1400, per la costruzione furono usati i materiali della chiesa e del convento soppresso. Il rosone fu coperto nel Seicento ma \u00e8 stato riportato alla luce nell'ultima ristrutturazione eseguita da Gino Zani che l'ha riportata in gran parte alle linee originarie. Alla costruzione parteciparono maestranze sia sammarinesi sia comacine. Infatti, vi figurano i nomi di Mastro Battista da Como e Mastro Manetto Sammarinese. Nel chiostro si trova la tomba del vescovo Marino Madroni, vissuto nel Quattrocento che apparteneva ai frati Minori Conventuali. Nell'attiguo Museo San Francesco sono conservate tele del Guercino e di Raffaello.\nChiesa dei Cappuccini.\nSi trova al di fuori della terza cinta muraria, a breve distanza da Porta Nuova. Risale al secolo XVI ed \u00e8 costruita secondo uno stile architettonico essenziale e armonioso. Un'ampia scalinata delimitata da una balaustra conduce al portico formato da cinque archi a tutto sesto, sostenuti da esili pilastri quadrangolari. Al centro della facciata, una vetrata policroma mostra l'immagine di Quirino, il santo al quale \u00e8 dedicata la chiesa. Sul tetto a capanna s'innalza una croce di ferro battuto. Un elemento caratteristico della struttura \u00e8 la grande croce di pietra a sinistra della scala. Sotto il portico si apre un portale sul quale \u00e8 incisa la data del 1549, anno in cui fu costruita la cappella originaria. Internamente la chiesa presenta una navata centrale, fiancheggiata a sinistra da due cappelle, una delle quali \u00e8 dedicata alla Madonna di Lourdes.\nIl soffitto \u00e8 a volta con piccole vele laterali. Nello spazio dell'abside, sopra un antico e prezioso tabernacolo di legno e d'avorio, un grande dipinto di Taddeo Zuccari narra l'evento della deposizione di Ges\u00f9. Un piccolo chiostro con un elegante loggiato collega la chiesa al convento dei Cappuccini. In fondo, sopra i vecchi tetti del complesso, si eleva un esile campanile a vela. Dal 1928, nel piazzale davanti alla chiesa, s'innalza un monumento dedicato a San Francesco, opera dello scultore Edoardo Collamarini: una colonna di pietra regge un'edicola alta e slanciata, aperta sui quattro lati, contenente la statua bronzea di San Marino, scolpita da Silverio Monteguti. I sammarinesi vollero costruire la chiesa per ricordare l'episodio di Fabiano da Monte San Savino, che il 4 giugno 1543 tent\u00f2 senza riuscirvi di occupare la Repubblica partendo da Rimini.\nSotto il portico, una lapide ricorda un altro importante evento storico: il 31 luglio 1849 Giuseppe Garibaldi, inseguito dagli austriaci, si rifugi\u00f2 a San Marino. Proprio dalla gradinata della chiesa sciolse il suo esercito, lasciando liberi i soldati con la facolt\u00e0 di proseguire nella fuga e di raggiungere le proprie case. Inizialmente, sul luogo esisteva una piccola cappella che, tra la fine del Seicento e l'inizio del Settecento, fu trasformata nell'attuale chiesa. La dedica a San Quirino, incisa sull'architrave, \u00e8 forse l'unico elemento rimasto dell'edificio originario.\nMonastero delle Clarisse.\nInaugurato nel 1609 il monastero di clausura di Santa Chiara oggi \u00e8 completamente ristrutturato e ospita i locali dell\u2019Universit\u00e0 di San Marino e il Museo dell\u2019Emigrante. \nLa fondazione della comunit\u00e0 \u00e8 stata progettata nel XVI secolo dai cittadini sammarinesi che la desiderarono quale luogo di preghiera per il bene spirituale della Repubblica e anche per la formazione e istruzione delle giovani che, com'era usanza a quei tempi, venivano affidate alle monache per essere da loro preparate alla vita sociale. Fin dal 1560 circa ebbe inizio la costruzione in mezzo a tante difficolt\u00e0 materiali ed economiche; le parti pi\u00f9 antiche del vecchio edificio, scolpite sulla roccia a colpi di scalpello, mostrano ancora oggi l'impegno tenace con cui i concittadini vollero costruire l'opera. \nSolo nel 1609 le prime sorelle, giunte dal Monastero di Castel Durante (Urbania) nell'esultanza di tutto il popolo, vi si stabilirono e subito la comunit\u00e0 accolse numerose vocazioni. Grazie alla sua ubicazione in terra sammarinese, il monastero non sub\u00ec le varie soppressioni che colpirono molte comunit\u00e0 in Italia e ha avuto vita ininterrotta fino a oggi.\nDal 1971 le clarisse si sono trasferite nel nuovo convento a Valdragone. \n\u00c8 ancora possibile visitare il giardino che ospitava le monache nei loro momenti di ristoro.\nCultura.\nIstruzione.\nIstituzioni universitarie e scientifiche.\nTra le istituzioni universitarie e scientifiche, quelle di pi\u00f9 alto livello sono l'Universit\u00e0 degli Studi della Repubblica di San Marino e l'Istituto Musicale Sammarinese. La Scuola Superiore di Studi Storici di San Marino \u00e8 stata fondata nel 1988, prima attivit\u00e0 dell'Universit\u00e0 di San Marino, e avviata dalla lezione inaugurale tenuta il 30 settembre 1989 da Eugenio Garin.\nMusei.\nLe tre rocche.\nDi importante interesse storico e culturale sono le tre celebri rocche che sorgono sui punti pi\u00f9 alti del monte Titano, simboli della Serenissima Repubblica. La \"Rocca Guaita\" (prima torre) eretta nell'XI secolo ospita una Cappella eretta in onore di Santa Barbara. La \"Rocca Cesta (seconda torre)\" costruita nel XIII secolo sul punto pi\u00f9 alto della montagna precede la terza e la pi\u00f9 piccola delle tre torri, il \"Montale\".\nMuseo di Stato.\nLa Repubblica dispone presso il palazzo Pergami di un Museo di Stato che espone opere pregevoli e famose, prima fra tutte il \u201cPolittico di San Marino\u201d del pittore rinascimentale di scuola forlivese Francesco Menzocchi, gi\u00e0 custodito nell'antica pieve di San Marino. Sono inoltre esposte opere del Guercino, di Pompeo Batoni, di Elisabetta Sirani, di Stefano Galletti, di Michele Giambono, di Baccio Bandinelli, di Tiburzio Passerotti e di Bernardo Strozzi.\nMuseo e pinacoteca San Francesco.\nIl Museo di San Francesco \u00e8 un museo statale ubicato nella Chiesa di San Francesco.\nGalleria d'Arte Moderna e Contemporanea.\nLa Galleria d'Arte Moderna e Contemporanea venne aperta nel 1956 con le Biennali di San Marino.\nArte rinascimentale.\nTra gli artisti rinascimentali sammarinesi celebri spicca la figura dell'architetto Giovanni Battista Belluzzi (1506-1554), detto il Sanmarino, che lavor\u00f2 a Firenze al servizio di Cosimo I de' Medici e alle fortificazioni, ai cui lavori offri la sua disponibilit\u00e0 anche per la Repubblica di San Marino.\nArte contemporanea.\nTra le ore 19 e le 19:30 del 19 giugno 2002 l'artista bosniaca \u0160ejla Kameri\u0107, con il patrocinio della Polizia Civile, la Gendarmeria della Repubblica di San Marino e la Polizia Municipale del Comune di San Leo, ha fatto fisicamente chiudere per mezz'ora con delle transenne il confine di Stato tra Confine (curazia del castello di Chiesanuova) e l'italiana San Leo come espressione artistica dal titolo \"Closing the border, welcome to the ancient land of freedom\", all'interno del progetto , per denunciare la difficile situazione che, anche dopo la fine della guerra, devono sopportare i cittadini bosniaci per poter uscire dal proprio Paese. \u00c8 stato il primo confine di Stato chiuso da un'artista e non dalle autorit\u00e0 competenti.\nPatrimoni dell'umanit\u00e0.\nUn sito della Repubblica di San Marino \u00e8 stato iscritto nella Lista dei patrimoni dell'umanit\u00e0 dell'UNESCO: si tratta del Centro storico di San Marino e Monte Titano (2008).\nProduzione letteraria.\nUna certa produzione letteraria sammarinese si afferma nel XIX secolo con Marino Fattori e, nel XX e XXI secolo, con Marco Nicolini e Pio Chiaruzzi, scrittore e politico.\nMusica.\nDal 2008 la Repubblica di San Marino ha pi\u00f9 volte partecipato all\u02bcEurovision Song Contest (2008, 2011-2019) selezionando anche artisti non sammarinesi: Senhit, Michele Perniola, Serhat, Jimmie Wilson, Jessika Muscat e Jenifer Brening.\nGli unici artisti autoctoni ad aver rappresentato il piccolo Stato sono stati il gruppo Miodio, Valentina Monetta e Anita Simoncini. \nInoltre, anche il cantante Little Tony era sammarinese. Altra artista importante \u00e8 Monica Hill.\nFestivit\u00e0.\nSanti patroni.\nI santi patroni della Repubblica di San Marino sono san Marino diacono, san Quirino e sant'Agata. I tre santi sono raffigurati sulla facciata del Palazzo Pubblico al di sopra dell'orologio.\nSport.\nIl Comitato Olimpico Nazionale Sammarinese aderisce al CIO e quindi partecipa ai Giochi Olimpici. Inoltre, con altri piccoli Stati europei, ha dato vita ai Giochi dei piccoli stati d'Europa. San Marino partecipa ai Giochi del Mediterraneo.\nCalcio.\nLa Federazione Sammarinese Giuoco Calcio organizza il Campionato Sammarinese, il cui vincitore oltre a potersi fregiare del titolo di \"Campione di San Marino\" ottiene la qualificazione ai turni preliminari della UEFA Champions League, mentre la seconda classificata accede ai preliminari della UEFA Europa Conference League. La FSGC organizza anche un torneo nazionale, la Coppa Titano, la cui vittoria d\u00e0 l'accesso ai preliminari della UEFA Europa Conference League, e una supercoppa, la Supercoppa Sammarinese. Inoltre nella Repubblica \u00e8 anche presente il San Marino Calcio, squadra che dal 1959 prende parte a diversi livelli del Campionato italiano di calcio, arrivando anche a disputare la Lega Pro, terza divisione calcistica. I migliori risultati ottenuti dai club sammarinesi sono la vittoria per 1-0 da parte della Societ\u00e0 Polisportiva Tre Penne ai danni dello \u0160irak, prima e tuttora unica vittoria in Champions, e il passaggio del turno in Europa League del Tre Fiori Football Club ai danni dei gallesi del Bala Town.\nLa Nazionale di calcio di San Marino disputa gare internazionali dal 1986 e ha detenuto per quasi 23 anni uno speciale record: il 17 novembre del 1993 il calciatore sammarinese Davide Gualtieri realizz\u00f2 una rete contro la Nazionale inglese dopo appena 8,3 secondi dall'inizio della partita. Il record sar\u00e0 battuto dal belga Christian Benteke che il 10 ottobre 2016 segn\u00f2 una rete alla Nazionale gibilterrina dopo 8,1 secondi dal fischio d'inizio.\nIl calciatore sammarinese Massimo Bonini, partendo dalle giovanili dell'Associazione Calcio Juvenes/Dogana, raggiunse numerosi successi con la tra i quali il campionato italiano di Serie A, la Coppa dei Campioni e la Coppa Intercontinentale, vestendo 19 volte la maglia della Nazionale sammarinese ed essendo ritenuto lo sportivo pi\u00f9 rappresentativo nel Paese.\nNel 2019 San Marino ha ospitato, affiancando l'Italia, la 22\u00aa edizione del Campionato europeo di calcio Under-21; le gare in territorio sammarinese si sono disputate al San Marino Stadium di Serravalle.\nLa squadra femminile San Marino Academy ha partecipato al campionato italiano femminile di serie A 2020-2021.\nMotori: Formula 1, motomondiale, motocross e rally.\nPer quanto riguarda i motori, tra il 1981 e il 2006 si \u00e8 disputato il Gran Premio di Formula Uno di San Marino presso l'\"Autodromo Enzo e Dino Ferrari\" di Imola, in Italia. Nel 2020, a seguito degli sconvolgimenti nel calendario causati dalla pandemia di COVID-19, la Formula Uno torna straordinariamente a correre a Imola, ma in questa occasione l'evento si chiamer\u00e0 Gran Premio dell'Emilia-Romagna. \nDal 2007 si \u00e8 tornato a disputare il Gran Premio di San Marino del Motomondiale (per la prima volta anche nella categoria MotoGP) all'autodromo Misano World Circuit Marco Simoncelli di Misano Adriatico, in Italia. Il motociclista sammarinese Manuel Poggiali ha vinto il motomondiale classe 125 nel 2001 e classe 250 nel 2003. Ci\u00f2 gli \u00e8 valso la Medaglia d'oro di prima classe, massima onorificenza della Repubblica. Il motociclista Alex De Angelis partecip\u00f2 ininterrottamente dal 1999 al 2020 al motomondiale in diverse classi.\nNella Repubblica, in localit\u00e0 Borgo Maggiore, \u00e8 presente una pista da motocross nominata \"Baldasserona\", nota per aver ospitato gare europee e mondiali; la pista \u00e8 stata gestita dall'ex pilota e campione di motocross classe 500 Guido Mazza dal 2002 al 2017. Col tempo si \u00e8 evoluta aumentando l'offerta con un piccolo percorso asfaltato.\nNel 2006 San Marino \u00e8 stato il primo Paese al mondo ad organizzare una gara riconosciuta dalla FIA denominata Ecorally e riservata a veicoli ad energie alternative, una competizione alla quale possono partecipare tutti coloro che possiedono un veicolo alimentato da combustibile ecologico. La particolarit\u00e0 della manifestazione \u00e8 che collega tre stati: Citt\u00e0 del Vaticano, Italia e Repubblica di San Marino. Inizialmente la gara si svolgeva nel mese di ottobre, ora nel mese di maggio e dall'anno 2009, gara nella gara, si svolge contemporaneamente anche l'Ecorally Press, riservata agli operatori dell'Informazione.\nOgni anno, nel periodo di ottobre, si svolge la manifestazione rallystica chiamata RallyLegend durante la quale si possono ammirare tante vetture di interesse storico comprese quelle del Gruppo B.\nBaseball.\nNella Repubblica del Titano \u00e8 ben conosciuto anche il baseball, al punto che la Nazionale di baseball di San Marino ha preso parte per ben due volte al Campionato europeo raggiungendo il 5\u00ba posto nel 1971 e il 6\u00b0 nel 1985.\nA Citt\u00e0 di San Marino ha sede anche il San Marino Baseball Club, il quale partecipa al campionato italiano di baseball con ottimi risultati militando in serie A1: ha conseguito quattro volte il titolo di \"Campione d'Italia\" vincendo le Italian Baseball Series negli anni 2008, 2011, 2012 e 2013, nonch\u00e9 due volte la Coppa Italia. Grazie a una speciale regola, la squadra partecipa in maniera permanente alla Coppa Europa (competizioni riservata alle vincitrici dei vari campionati nazionali) in qualit\u00e0 di unico rappresentante del suo Stato, sebbene militi in un campionato straniero. La regola fu applicata anche quando la squadra, dopo la retrocessione, milit\u00f2 in serie A2. Facendo un parallelismo con il calcio, se tale regola valesse in ambito UEFA al sarebbe assicurata la perpetua partecipazione alla Champions League. In quest'ultima competizione la societ\u00e0 sammarinese ha trionfato tre volte, riuscendo nell'impresa di portare il titolo di \"Campione d'Europa\" all'ombra del Titano. Il principale impianto sportivo adibito al baseball \u00e8 lo Stadio di baseball di Serravalle, dotato di 1.500 posti a sedere.\nTennis.\nDal 1988 viene organizzato a San Marino un importante torneo di Tennis, l'Open di San Marino, che dal 1989 al 2000 ha fatto parte del circuito ATP International Series mentre ora fa parte dell'ATP Challenger Tour.\nLe edizioni dal 2015 al 2019 non sono state disputate per mancanza di sponsor ma dal 2020 \u00e8 stato nuovamente inserito nel circuito.\nIl tennista Domenico Vicini nel 2008 ha raggiunto nella categoria del doppio la finale del Genoa Open Challenger, risultando quindi il primo sammarinese a rientrare nel Ranking ATP occupandone il 652\u00ba posto nel 2009.\nDal 1993 la Squadra sammarinese partecipa alla Coppa Davis, posta sotto l'egida della Federazione Sammarinese Tennis.\nPallacanestro.\nLa Nazionale sammarinese di pallacanestro nel corso della propria storia ha conquistato una medaglia d'oro, una d'argento e tre di bronzo ai Campionati europei FIBA dei piccoli stati e due medaglie di bronzo ai Giochi dei piccoli stati d'Europa.\nDal 28 luglio al 2 agosto 2020 la Repubblica ha ospitato gli Europei Under 18 Divisione C.\nRugby.\nDal 2004 \u00e8 attivo un club di rugby a 15 che si chiama Rugby Club San Marino.\nTiro a volo.\nLa Nazionale di San Marino ha conquistato due medaglie di bronzo ai Campionati mondiali di tiro 2010. Ai Giochi olimpici di la sammarinese Alessandra Perilli ha concluso al quarto posto la gara di tiro, miglior risultato di un rappresentante di San Marino ai Giochi olimpici fino ai Giochi olimpici di Tokyo 2020 quando, il 29 luglio 2021, conquista una storica medaglia di bronzo, la prima alle Olimpiadi per la Repubblica sammarinese.\nLotta libera.\nIl 26 giugno 2019, durante i giochi europei di Minsk, Amine Myles Nazem ha ottenuto una medaglia di bronzo nella lotta libera.\nFutsal.\nSan Marino ospita inoltre un campionato di calcio a 5, esso inoltre ha anche una nazionale di calcio a 5 che per\u00f2 non ha mai avuto importanti risultati in ambito internazionale.\nGiochi olimpici.\nLa Repubblica di San Marino ha vinto le prime medaglie ai Giochi olimpici di Tokyo 2020 (svoltisi nel 2021) con la tiratrice Alessandra Perilli, vincitrice della prima medaglia di San Marino ai Giochi olimpici, con la conquista della medaglia di bronzo nella specialit\u00e0 trap e vincitrice della medaglia d'argento insieme a Gian Marco Berti nel mixed trap; e ancora Myles Amine, che ha conquistato il bronzo nella lotta libera.\nCucina.\nLa cucina sammarinese \u00e8 simile a quella italiana, maggiormente delle regioni contigue, ed \u00e8 spesso basata, in generale, sulla dieta mediterranea. Alcuni dolci tipici sono la torta Tre Monti e la torta Titano.\nAmbiente.\nDivieto di sperimentazione animale.\nDal 3 ottobre 2007, sulla spinta dell'Associazione sammarinese protezione animali (APAS), San Marino ha vietato la sperimentazione animale nel suo territorio, risultando cos\u00ec il terzo Stato ad abolire per legge tale pratica scientifica, dopo la Germania nel 1933, anche se ha ovviamente reintrodotto la sperimentazione dopo la fine del regime Nazista, e il Liechtenstein nel 1989."}
{"id": "709215", "revid": "439868", "url": "https://it.wikipedia.org/wiki?curid=709215", "title": "Colle Isarco", "text": "La localit\u00e0 di Colle Isarco (\"Gossensa\u00df\" in tedesco) \u00e8 una frazione del comune italiano di Brennero, situato all'incrocio tra la val d'Isarco, tra Brennero e Vipiteno, e la val di Fleres (continuazione geografica dell'austriaca Wipptal), a 1.098 m s.l.m.. Nonostante oggi sia una frazione, ha lo status di comune mercato.\nOrigini del nome.\nIl toponimo tedesco \"Gossensa\u00df\" si riconduce alla propriet\u00e0 di un certo \"Gozzo\" (e non ai Goti). Si tratta pertanto di un patronimico germanico, attestato nel 1204 come \"Gozzensaze\", nel 1288 come \"Gozzensaz\" e nel 1434 come \"Gossensaz\".\nStoria.\n4000 anni fa Colle Isarco era gi\u00e0 utilizzato dai viandanti che valicavano le Alpi, come luogo di sosta. Il maggior sviluppo lo ebbe per\u00f2 nel Medioevo, quando si iniziarono a sfruttare le miniere di argento e di piombo della val di Fleres, attive fino al 1918.\nNel 1908 il paese fu elevato dall'imperatore Francesco Giuseppe I d'Austria a \"Marktgemeinde\" (comune mercato), prima di essere poi stata aggregata al comune di Brennero durante il fascismo.\nColle Isarco \u00e8 una modesta stazione termale dove soggiorn\u00f2 lo scrittore Henrik Ibsen, abitando al \"Grandhotel Gr\u00f6bner\", distrutto in un incendio nel 1945. Al centro del paese si trova una vecchia caserma dell'esercito, divenuta sede di un soggiorno montano dell'Esercito Italiano.\nColle Isarco \u00e8 stato l'unico Comune italiano ad aver eretto un monumento all'imperatore Francesco Giuseppe I d'Austria. \nColle Isarco dista 9,5 km da Brennero.\nMonumenti e luoghi d'interesse.\nArchitetture civili.\nNei pressi del paese sono situati gli impianti della stazione sciistica di Ladurns. Una delle piste \u00e8 dedicata al campione del mondo 2007 di supergigante Patrick Staudacher. Presenta quasi 900 m di dislivello."}
{"id": "709225", "revid": "41310", "url": "https://it.wikipedia.org/wiki?curid=709225", "title": "Et\u00e0 virile", "text": ""}
{"id": "709227", "revid": "2164271", "url": "https://it.wikipedia.org/wiki?curid=709227", "title": "Neil Jordan", "text": "Candidato al premio Oscar al miglior regista e vincitore dell'Oscar alla migliore sceneggiatura originale nel 1993 per il film \"La moglie del soldato\".\nBiografia.\nFiglio di un professore universitario, dopo aver frequentato la St. Paul's School di Clontarf a Dublino diventa scrittore con notevoli successi in Irlanda. Si avvicina al mestiere di sceneggiatore firmando i film televisivi \"Miracles &amp; Miss Langan\" del 1979 e \"Traveller\" del 1981. Debutta alla regia con \"Angel\" nel 1982, che avr\u00e0 come protagonista uno dei suoi migliori amici: Stephen Rea. Grande amico di Bono Vox e della produttrice Ali Hewson, nel 1992 diventa membro della giuria al Festival di Venezia; si candida al premio Oscar al miglior regista e vince il premio Oscar alla migliore sceneggiatura originale nel 1993 per \"La moglie del soldato\".\nRiceve inoltre il premio Alexander Korda Award per il miglior film inglese sempre per lo stesso film. Nel 1994, dirige Tom Cruise, Brad Pitt e una ancora piccola Kirsten Dunst ne \"Intervista col vampiro\". Nel 1996 ritorna al trionfo con il film biografico \"Michael Collins\" che gli permette di vincere il Leone d'oro al Festival di Venezia. L'anno successivo (1997) si ripete con il successo di \"The Butcher Boy\" con il quale vince l'Orso d'argento per il miglior regista al Festival di Berlino. Neil Jordan \u00e8 uno dei registi contemporanei con maggior talento. \nVita privata.\nSi \u00e8 sposato con Vivienne Shields, da cui sono nate due figlie: Sarah e Anna. Qualche anno dopo la separazione si \u00e8 fidanzato con l'attrice Beverly D'Angelo. In seguito conosce l'architetto Mary O'Donaghue, che lo rende padre del suo terzo figlio. Incontra poi Brenda Rawn e dopo tanti anni insieme Neil si sposa una seconda volta; hanno due figli insieme."}
{"id": "709231", "revid": "36426", "url": "https://it.wikipedia.org/wiki?curid=709231", "title": "Benvenuto Cellini", "text": "Durante la sua vita scrisse anche poesie e una celebre autobiografia. Di indole inquieta, nel 1523 dovette fuggire a Roma dopo essere rimasto coinvolto in una rissa. Partecip\u00f2 attivamente alla difesa armata della citt\u00e0 eterna durante il sacco del 1527 ad opera dei lanzichenecchi. Nel 1540 raggiunse la corte di Francia del re Francesco I rimanendovi per circa 5 anni. Tra le sue opere pi\u00f9 importanti la \"Saliera di Francesco I di Francia\" e la statua \"Perseo con la testa di Medusa\".\nBiografia.\nGiovinezza.\nBenvenuto Cellini nacque nella notte tra il 1\u00ba e il 2 di novembre 1500 a Firenze; una lapide dettata da Giuseppe Mellini indica il luogo preciso dove il Cellini ebbe i natali, al n. 4 di via Chiara, oggi diventato un tratto di piazza del Mercato Centrale. La madre era la fiorentina Elisabetta Granacci; il padre era Giovanni Cellini, un suonatore di strumenti musicali e intagliatore d'avorio che si cimentava nella costruzione di viole, arpe e liuti, a detta del figlio \u00abbellissime et eccellentissime\u00bb, e di \u00abmaravigliosi\u00bb organi e clavicembali, ricordati sempre da Benvenuto come \u00abi migliori e pi\u00f9 belli che allora si vedessino\u00bb.\nGi\u00e0 in \u00abtenerissima\u00bb et\u00e0 il padre, che tra l'altro faceva parte del gruppo dei \"pifferi\" di Firenze, cerc\u00f2 di avviare il figlioletto allo studio della musica, affinch\u00e9 divenisse \u00abgran sonatore\u00bb. Grazie agli insegnamenti del babbo Giovanni, e soprattutto dell'organista fiorentino Francesco dell'Aiolle, Cellini - nonostante la malavoglia - rivel\u00f2 doti musicali notevoli, in particolare nel flauto e nel cornetto. Questa, tuttavia, era una dedizione indotta pi\u00f9 che spontanea, tanto che le ambizioni del giovane Benvenuto non erano rivolte ad eccellere in quello che ormai definiva il \u00abmaledetto sonare\u00bb, bens\u00ec a divenire \u00abprimo homo del mondo\u00bb nel campo dell'arte orafa. Per questo motivo, a partire dal 1513, il giovane Cellini frequent\u00f2 nella sua citt\u00e0 natale la bottega dell'orafo e armaiolo Michelangelo Bandinelli, per poi passare due anni dopo sotto la guida di Antonio di Sandro, detto Marcone, \u00abbonissimo praticone, e molto uomo dabbene, altiero e libero in ogni cosa sua\u00bb.\nBotteghe d'orafi e tafferugli.\nCellini manifest\u00f2 bruscamente la propria indole irrequieta e violenta gi\u00e0 a sedici anni, nell'anno 1516: in seguito a una rissa, infatti, fu esiliato insieme al fratello Cecchino a Siena, dove soggiorn\u00f2 per \u00abmolti mesi\u00bb studiando oreficeria nella bottega di Francesco Castoro. Ritornato a Firenze per desiderio del padre, Benvenuto si rec\u00f2 a Bologna per perfezionare \u00abil sonare\u00bb; pur assecondando le volont\u00e0 paterne, nella citt\u00e0 emiliana Cellini riusc\u00ec ad attendere all'amata oreficeria, lavorando dapprima con Ercole del Piffero, quindi con un israelita, tale Graziadio, e infine con il miniatore bolognese Scipione Cavalletti. Dopo un'affrettata sosta a Firenze, donde fugg\u00ec a causa delle insistenze del padre per la musica, nel 1517 Cellini prosegu\u00ec la sua formazione nella bottega dell'orafo Ulivieri della Chiostra, a Pisa, dove si applic\u00f2 anche allo studio di opere antiche, copiose nel campo santo.\nDopo un accesso di febbre, Cellini si rec\u00f2 nuovamente a Firenze, dove ritorn\u00f2 a lavorare per Antonio di Sandro, grazie al quale conobbe anche lo scultore Pietro Torrigiano; in seguito, si leg\u00f2 di stretta amicizia con un altro orafo, Francesco Salimbene, con il quale \u00abmolto bene guadagnava, e molto si affaticava a 'mparare\u00bb. Nuove risse e tafferugli costrinsero Cellini a spostarsi nuovamente: cerc\u00f2 rifugio dapprima a Siena e poi a Roma, dove lo si ritrova dal 1519 al 1520 a lavorare come garzone presso Firenzuola de' Georgis e, successivamente, con Paolo Arsago. Dal 1521 al 1523 per i richiami del padre Cellini rimpatri\u00f2 a Firenze, dove lavor\u00f2 dapprima con Salimbene e poi con Giambattista Sogliani, che \u00abpiacevolmente [gli] accomod\u00f2 di una parte della sua bottega, quale era in sul canto di Mercato Nuovo\u00bb.\nAlla fine del 1523 il temperamento impetuoso del Cellini si manifest\u00f2 di nuovo: a questo periodo, infatti, risalgono i dissapori con i Guasconti, una famiglia fiorentina di orafi a lui ostile per pura e semplice invidia. \u00abNon conoscendo di che colore la paura si fosse\u00bb, Cellini fer\u00ec con un pugnale Gherardo Guasconti e Bartolomeo Benvenuti, che ne prese le difese. Questa rissa procur\u00f2 al Cellini la condanna a morte in contumacia, a causa della quale fugg\u00ec a Roma; nell'Urbe il giovane Benvenuto venne accolto nella bottega di Lucagnolo da Jesi, dove inizi\u00f2 a produrre gioielli autonomamente (notevoli i due candelieri per il vescovo di Salamanca e il gioiello per la moglie di Sigismondo Chigi), per poi passare nel 1524 presso Giovan Francesco della Tacca.\nIl pontificato di Clemente VII.\nNel 1524 Benvenuto Cellini apr\u00ec una bottega propria ed entr\u00f2 a far parte della fanfara di papa Clemente VII, dove prest\u00f2 servizio in qualit\u00e0 di \u00abcornetto\u00bb. Tra le opere d'arte espressamente ricordate nella \"Vita\", agli anni romani risalgono delle acquerecce per il cardinale Cybo-Malaspina e per altri prelati, un boccale e vaso d'argento per Berengario da Carpi, medaglie d'oro da berretto maschile per il gonfaloniere Cesari e infine pugnali e anelli d'oro e d'acciaio. Si trattano queste di realizzazioni in cui egli si mostr\u00f2 assai sensibile alla maniera del medaglista Caradosso, dello smaltatore Amerigo Righi e di Lautizio Rotelli, \u00abunico\u00bb nella fabbricazione di sigilli; frequent\u00f2 inoltre Giulio Romano e altri artisti della cerchia di Raffaello, grazie ai quali l'apprendista orefice pot\u00e9 ampliare la propria cultura figurativa e cominciare a informare personali orientamenti di gusto. Intanto, il suo carattere rissoso conobbe nuove esplosioni, per le quali egli fu spesso protagonista di diverbi e duelli; colpito dal riacuirsi della peste, inoltre, trascorse un mese di convalescenza nella dimora del conte dell'Anguillara a Cerveteri, dove strinse amicizia con il pittore manierista Rosso Fiorentino.\nNel 1527, con l'affacciarsi alle porte dell'Urbe dei lanzichenecchi al soldo di Carlo V d'Asburgo, Cellini ripar\u00f2 insieme a papa Clemente VII nel castel Sant'Angelo, partecipando attivamente alla sua difesa nella duplice veste di archibugiere e bombardiere: il sacco di Roma vide infatti Cellini uccidere il comandante degli assedianti, Carlo III di Borbone-Montpensier, e ferire il suo successore principe d'Orange, come egli stesso riporta nella \"Vita\" (sono quindi informazioni non accertabili, seppur mai smentite). Terminato il Sacco, Cellini, come gran parte degli artisti, lasci\u00f2 Roma e si rec\u00f2 dapprima a Firenze e poi a Mantova, ove giunse nel 1528. Qui lo ritroviamo nella bottega di \u00abun certo maestro Nicol\u00f2 milanese\u00bb; a Mantova, inoltre, Cellini, ben introdotto a corte dall'amico Giulio Romano esegu\u00ec un cospicuo numero di opere per i Gonzaga, tra le quali si segnalano un sigillo d'argento per il cardinale Ercole, un sigillo d'oro per il marchese Federico e un reliquiario del sangue di Cristo, da collocare nella cripta della Basilica concattedrale di Sant'Andrea, reliquiario che rest\u00f2 allo stato di abbozzo. Dopo un breve soggiorno a Firenze, tuttavia, Cellini gi\u00e0 nel 1529 ritorn\u00f2 a Roma, ospite dell'orafo Raffaello del Moro; nell'Urbe egli riprese il servizio per papa Clemente VII, venendo nominato dal pontefice stesso maestro delle stampe della zecca romana, per la quale realizz\u00f2 il due carlini d'argento e il doppione d'oro con due rovesci differenti. L'anno dopo esegu\u00ec altre monete ed elabor\u00f2 il razionale di Clemente VII, per il quale inizi\u00f2 anche un calice d'oro, lasciato incompiuto. Intanto ammazz\u00f2 anche l'uccisore di suo fratello Cecchino, assassinato a Roma in una rissa; il papa non fece altro che rimproverare molto aspramente il Cellini, concedendogli poco dopo anche una sinecura di mazziere. Nel 1534, quando ormai da un biennio aveva aperto una bottega nell'attuale via dei Banchi Nuovi, Cellini inizi\u00f2 a non godere pi\u00f9 dell'appoggio pontificio; la situazione precipit\u00f2 quando, in seguito a un diverbio, fer\u00ec un ser Benedetto notaio, aggressione per la quale fu costretto a rifugiarsi a Napoli, dove fu ben accolto dal vicer\u00e9.\nIl pontificato di Paolo III.\nDi ritorno a Roma, Cellini present\u00f2 all'ormai moribondo Clemente VII una medaglia che aveva eseguito tempo addietro per lui, ottenendo dallo stesso la commissione di dotarla di un nuovo rovescio per celebrare il pozzo di Orvieto. Alla morte di Clemente VII, Cellini uccise un orafo rivale, Pompeo de' Capitaneis; il neopontefice Paolo III Farnese, tuttavia, assolse immediatamente l'uccisore e, anzi, gli commission\u00f2 una moneta da uno scudo con la propria effigie. L'anno successivo, preoccupato dall'inimicizia con Pier Luigi Farnese, figlio del pontefice, Cellini decise di trasferirsi a Firenze, dove esegu\u00ec quattro monete per Alessandro Farnese; dalla sua citt\u00e0 natale poi si rec\u00f2 affrettatamente a Venezia insieme a Jacopo Sansovino. Urtatosi con Ottaviano de' Medici, l'orefice assecond\u00f2 l'invito del papa e ritorn\u00f2 a Roma; dopo una grave malattia, per la quale ebbe visioni da \"Inferno\" dantesco, e dopo un ulteriore viaggio a Firenze, esegu\u00ec su incarico del papa la copertina di un \u00abuffiziolo di Madonna\u00bb, che poi present\u00f2 nel 1536 all'imperatore Carlo V.\nNel 1537, per sottrarsi alle ostilit\u00e0 sempre pi\u00f9 allarmanti di Pier Luigi Farnese, Cellini si rec\u00f2 improvvisamente a Parigi, ospite del pittore Andrea Sguazzella; qui probabilmente esegu\u00ec una medaglia per re Francesco I, che incontr\u00f2 a Lione. Il soggiorno francese fu tuttavia di breve durata, tanto che dopo pochissimo tempo l'orefice fece ritorno a Roma, dove apr\u00ec una nuova bottega \u00abmolto pi\u00f9 grande\u00bb di quella ai Banchi Nuovi. Questi, tuttavia, furono anni assai burrascosi: Pier Luigi Farnese, infatti, riusc\u00ec a imprigionare il Cellini a Castel Sant'Angelo sotto l'accusa di furto di alcuni beni di Clemente VII durante il Sacco. Cellini riusc\u00ec ad evadere quasi subito dal carcere, sebbene fratturandosi una gamba, e una volta fuori trov\u00f2 rifugio presso il cardinal Cornaro, che per\u00f2 lo consegn\u00f2 al Papa; quest'ultimo, infine, fece imprigionare l'orefice dapprima in Tor di Nona e poi nuovamente a Castel Sant'Angelo. Qui egli rimase fino al dicembre del 1539, quando, ormai libero, venne accolto dal cardinale Ippolito d'Este, per il quale esegu\u00ec un sigillo e due ritratti in stucco.\nIl periodo francese.\nA questo punto, dopo essersi ripreso dai postumi della prigionia, Cellini si incammin\u00f2 verso la Francia; dopo aver fatto tappa a Siena, dove uccise un maestro di posta, e a Ferrara, giunse a Fontainebleau nel settembre 1540, dove venne benevolmente ricevuto da re Francesco I di Francia, per poi raggiungere Parigi con la corte del monarca. Quest'ultimo gli garant\u00ec una provvisione annua di settecento scudi e gli offr\u00ec dimora al Petit-Nesle, sulla riva sinistra della Senna, a patto che si impegnasse nella realizzazione di dodici gigantesche statue-torciere raffiguranti altrettante divinit\u00e0 dell'Olimpo (venne realizzato solo \"Giove\", mentre \"Giunone\" venne forse fusa ma sicuramente non terminata). \nNel 1542 Francesco I concesse al suo \"prot\u00e9g\u00e9\" la naturalizzazione francese, mentre nel 1543 risultano compiuti la famosa \"Saliera\", gi\u00e0 abbozzata in Italia per il cardinale d'Este, e i modelli per la Porte Dor\u00e9e, detta di Fontainebleau, della quale vennero eseguiti alla fine solo la \"Ninfa\" e due \"Vittorie\". Cellini, d'altronde, non trascur\u00f2 affatto i piaceri carnali, invaghendosi di una delle modelle che posavano per la Porte Dor\u00e9e, Jehanne: con quest'ultima gener\u00f2 una bambina, Costanza, nata il 7 giugno 1544.\nQuesti furono insomma anni percorsi da un fervore artistico che non conosceva soste: Francesco I era infatti un committente munifico e colto, sempre disposto a concedergli l'oro e l'argento necessari per soddisfare i suoi bisogni artistici. Eppure, nel 1545, Cellini decise di lasciare Parigi per via di alcuni dissapori sorti con vari cortigiani, ma soprattutto a causa di \u00abcerte magagne che a torto m'erano aposte\u00bb (espressamente taciute sia nella \"Vita\" che altrove). Per questo motivo, dopo una breve sosta a Lione, Cellini valic\u00f2 le Alpi e ritorn\u00f2 a Firenze.\nAl servizio dei Medici.\nCellini venne calorosamente accolto dalla corte medicea. Cosimo I de' Medici, infatti, lo elev\u00f2 a scultore di corte, assicurandogli un signorile soggiorno in una casa a via del Rosario, dove lo scultore impiant\u00f2 la propria fonderia, assegnandogli uno stipendio annuo di duecento scudi; gli commission\u00f2, inoltre, la realizzazione di due importanti sculture bronzee: il proprio busto e il gruppo del \"Perseo con la testa di Medusa\", da collocare nella loggia della Signoria.\nCellini fuse il busto di Cosimo de' Medici nel 1546, dopo essersi momentaneamente allontanato da Firenze per sfuggire all'accusa di sodomia (ripar\u00f2 a Venezia, ove incontr\u00f2 Tiziano). La gestazione del \"Perseo\", invece, fu molto pi\u00f9 ardua, a causa di numerose difficolt\u00e0 incontrate durante la fusione del metallo, ma Cellini riusc\u00ec comunque a inaugurare la statua nell'aprile 1554, suscitando un'accoglienza molto calorosa. Tra gli altri interventi celliniani di questo periodo, si citano il restauro di un antico \"Ganimede\" e l'avvio del \"Narciso\" in marmo (1548-49), l'esecuzione delle statuette bronzee di \"Giove, Danae con Perseo fanciullo, Minerva, Mercurio\", collocate nella base del \"Perseo\" (1552) e la fortificazione di due porte della cerchia di Firenze (1553-54).\nDopo il trionfo del \"Perseo\", tuttavia, Cellini fu costretto all'inoperosit\u00e0, a causa della posizione di preminenza assunta dai rivali Baccio Bandinelli e Bartolomeo Ammannati nella scena artistica fiorentina; questi ultimi si erano recentemente imposti non per particolari meriti scultorei, bens\u00ec perch\u00e9 maggiormente sottomessi alla rigorosa etichetta medicea. Furono queste le circostanze che portarono alla gestazione della \"Vita\": non potendo pi\u00f9 \u00abfare\u00bb, infatti, Cellini inizi\u00f2 a \u00abdire\u00bb, mettendo per iscritto la propria concezione dell'arte ma, soprattutto, il proprio vissuto esistenziale, cos\u00ec da segnalare a Cosimo de' Medici il valore di quell'artista impedito a operare. Fu cos\u00ec che Cellini inizi\u00f2 nel 1558 la stesura della \"Vita\", opera letteraria che - dopo una breve interruzione nel 1562, dovuta alla rinunzia degli ordini ecclesiastici, alle nozze con Piera de' Parigi e alla nascita di un figlio - venne terminata nel 1567. Questa cocente delusione venne inasprita ulteriormente dalle diverse disavventure giudiziarie: nel 1556, infatti, venne incarcerato per aver percosso Giovanni di Lorenzo, mentre l'anno successivo venne condannato a cinquanta scudi di multa e a quattro anni di carcere (commutati poi in quattro anni di arresti domiciliari) perch\u00e9 durante \u00abcinque anni [...] ha tenuto [...] Fernando di Giovanni di Montepulciano [...] in letto come sua moglie\u00bb.\nA lato della \"Vita\", in ogni caso, nel suo ultimo decennio di vita si ciment\u00f2 anche nella stesura del \"Trattato dell'oreficeria\" e del \"Trattato della scultura\", iniziata nel 1565 e terminata tre anni dopo, quando le due opere vennero date alle stampe.\nBenvenuto Cellini, infine, mor\u00ec a Firenze il 13 febbraio 1571; poco prima del decesso, fece dono di tutte le sue sculture \u00abfinite et non finite\u00bb a Francesco I de' Medici. Fu sepolto nella Cappella di San Luca.\nProduzione artistica.\nCellini scultore e orefice.\nSeguendo l'iter proprio degli apprendisti artisti del tempo, Cellini ebbe modo di entrare in contatto con l'orafo lombardo Caradosso, con la cerchia dei \u00abgioveni\u00bb di Raffaello e con gli affreschi di Michelangelo in Vaticano, dove pass\u00f2 a condurre i suoi studi giornalieri. Il modello tardo-raffaellesco e michelangiolesco, in effetti, risult\u00f2 decisivo per la sua formazione; ne testimonia il sigillo Gonzaga, dove si segnalano \u00abl'agile prestanza delle figure [...] il loro inserimento, in moti vorticosi e drammatici, l'ampiezza dell'ambiente pur entro gli angusti limiti dell'operina\u00bb (Treccani).\nSuperati gli esordi Cellini assorb\u00ec i suggerimenti pi\u00f9 efficaci dai dipinti di Sebastiano del Piombo e, soprattutto, dall'esempio di Michelangelo Buonarroti, che ebbe modo di ammirare ulteriormente visitando le tombe medicee in San Lorenzo, a Firenze. Desinenze michelangiolesche, ad esempio, si avvertono nei due rovesci per la medaglia di papa Clemente VII, specie nel secondo, recante un \"Mos\u00e8\" animato da un energico dinamismo dapprima sconosciuto al Cellini. Il pensiero del \u00abgran Michelagnolo\u00bb, che benefici\u00f2 dell'appassionata devozione dello scultore (\u00ab[da lui] e non da altri io ho imparato tutto quel che io so\u00bb, avrebbe poi scritto), venne tuttavia recepito da Cellini filtrato attraverso quello dei manieristi, ispirati al desiderio urgente di una rinascita del Quattrocento, e soprattutto dell'arte di Donatello; numerose opere celliniane, quali le \"Storie di sant'Ambrogio e del Battista\" nel sigillo per il cardinale d'Este e nelle monete per il duca Alessandro, sono imbevute di elementi donatelliani.\nIl secondo soggiorno francese costitu\u00ec una svolta decisiva per lo stile artistico del Cellini. Fu in quell'occasione, infatti, che venne eseguita la \"Saliera\", dove Cellini fuse in un'unica opera la preziosit\u00e0 dell'arte orafa con il virtuosismo della scultura. Dal fervido cantiere di Fontainebleau, in particolare, Cellini assorb\u00ec svariate influenze, avvertibili nell'esuberanza decorativa della \"Saliera\", a sua volta vivificata dalla contrapposizione tra l'agile flessuosit\u00e0 delle figure principali e la robustezza massiccia, quasi caricaturale, dei Venti. Durante il soggiorno a Fontainebleau, inoltre, Cellini svilupp\u00f2 un certo gusto per il gigantesco, come testimoniato dal \"Marte\" di sedici metri progettato per la fontana della reggia; l'improvviso ritorno in Italia, tuttavia, fece s\u00ec che Cellini si orientasse nuovamente verso Michelangelo e il \u00abritorno\u00bb manieristico al Quattrocento.\nL'esempio pi\u00f9 cospicuo della plastica celliniana dopo il rimpatrio \u00e8 costituito dal \"Perseo con la testa di Medusa\" della Loggia della Signoria, dove rappresenta la scultura pi\u00f9 importante \u00abfra le costruzioni classicamente rinascimentali del Sansovino e la figura serpentinata del Giambologna\u00bb. La fortuna dell'opera fu immediata: il \"Perseo\", infatti, al di l\u00e0 del significato politico (in riferimento a Cosimo de' Medici che stronca ogni velleit\u00e0 repubblicana, cos\u00ec come l'eroe greco decapita la Gorgone), riflette perfettamente l'ideale di bellezza maschile secondo i canoni manieristici, presentando una figura \u00abagile, raffinata, languida, sensuale [\u2026] altamente aristocratica che non incarna n\u00e9 l'eroismo n\u00e9 la spiritualit\u00e0\u00bb (Giuseppe Nifos\u00ec). Ad alimentare la fama dell'opera vi furono anche le circostanze straordinarie della fusione.\nCellini scrittore.\nDal 1558 al 1567 Cellini fu impegnato nella stesura della sua autobiografia, \"La Vita di Benvenuto di Maestro Giovanni Cellini fiorentino, scritta, per lui medesimo, in Firenze\", poi stampata postuma a Napoli nel 1728.\nRicorrendo a un linguaggio schietto e spontaneo e attingendo a piene mani dal potere espressivo della lingua fiorentina, Cellini con quest'opera consegn\u00f2 ai posteri un valente documento biografico dove narra della genesi delle sue opere e dei vari episodi che hanno caratterizzato la sua irregolare esistenza, con passi destinati a divenire celebri (l'esorcismo nel Colosseo, la visita di Francesco I all\"'atelier\" a Parigi, la fuga da Castel Sant'Angelo). Altrettanto prezioso \u00e8 anche il valore storiografico dell'opera, che si propone come un affresco della societ\u00e0 del Cinquecento, come osservato dal critico letterario Carlo Cordi\u00e9:\nL'uomo Cellini.\nCellini nella sua vita ebbe un carattere sanguigno ed iroso, inguaribilmente arrogante, non mancando di rimanere implicato in liti e risse con orafi rivali o mecenati meschini e taccagni: si macchi\u00f2 perfino di diversi omicidi (spesso mosso da motivi futili), in maniera analoga a come far\u00e0 l'ancor pi\u00f9 famigerato Caravaggio nel Seicento. Un ritratto caratteriale assai vivido di Benvenuto Cellini ci viene offerto da Giuseppe Baretti, critico letterario del XVIII secolo, che scrisse: \nNella cultura di massa.\nA sottolineare come l'evoluzione della civilt\u00e0 contiene anche aspetti non sempre commendevoli, \"cose di metallo tanto nobile che vile\", Nietzsche fa ricorso a una similitudine che richiama il famoso episodio di cui fu protagonista il Cellini durante la fusione del Perseo: \u00abIl genio della civilt\u00e0 si comporta come si comport\u00f2 Cellini allorquando lavorava alla fusione del suo Perseo: la massa fluida minacciava di non bastare... egli vi gett\u00f2 dentro piatti e stoviglie e quant'altro gli venne sottomano. E cos\u00ec anche quel genio getta dentro errori, vizi, speranze, chimere...\u00bb"}
{"id": "709244", "revid": "1318658", "url": "https://it.wikipedia.org/wiki?curid=709244", "title": "Tassili n'Ajjer", "text": "Il Tassili n'Ajjer, che in berbero significa \"Altopiano (\"Tassili\") dei tuareg Kel Ajjer\", \u00e8 un massiccio montuoso del deserto del Sahara, situato nel sud est dell'Algeria presso il confine con la Libia (distretto di Ghat). Si estende per circa 500 chilometri in direzione nord-ovest sud-est ed il suo punto pi\u00f9 elevato \u00e8 costituito dal monte Afao, alto 2.158 metri. La citt\u00e0 pi\u00f9 vicina \u00e8 Djanet, circa 10 chilometri a sud ovest del massiccio.\nGran parte della catena montuosa, compresi i cipressi e i siti archeologici, \u00e8 protetta all'interno di un Parco nazionale, oltre che come Riserva della biosfera e sito inserito nell'elenco dei Patrimoni dell'umanit\u00e0 dell'UNESCO.\nGeologia.\nLa catena montuosa \u00e8 composta in gran parte di arenaria. L'erosione dell'area ha fatto s\u00ec che si formassero circa 300 archi di roccia, oltre a numerose altre formazioni rocciose.\nEcologia.\nA causa dell'altitudine e delle propriet\u00e0 dell'arenaria, la vegetazione \u00e8 molto ricca, al contrario di ci\u00f2 che succede nel deserto circostante. Essa comprende, nella met\u00e0 orientale e pi\u00f9 alta della catena, una vastissima variet\u00e0 di flora, tra cui spiccano le specie endemiche e rarissime del cipresso del Sahara e del mirto sahariano.\nL'ecologia del Tassili n'Ajjer appartiene all'ecoregione del Sahara occidentale. In questa regione millenni fa scorrevano numerosi fiumi, a testimonianza di un'epoca (il periodo umido africano) in cui il clima era molto diverso da quello attuale.\nArte preistorica.\nIl Tassili n'Ajjer \u00e8 noto anche per l'arte rupestre di epoca preistorica che vengono datate tra e anni fa e per altri antichi siti archeologici di epoca neolitica, quando in questa regione il clima era pi\u00f9 umido e al posto del deserto vi era la savana.\nSono state finora identificate circa 15.000 tra pitture e incisioni rupestri che raffigurano mandrie di bestiame, grandi animali selvaggi tra cui elefanti, giraffe e coccodrilli, attivit\u00e0 umane come caccia e danza.\nTeorie di Terence McKenna.\nIl Tassili \u00e8 al centro di alcune speculazioni dello scrittore statunitense Terence McKenna, che nel suo saggio del 1992 \"Il cibo degli dei\", asser\u00ec che gli artefici dei reperti del Tassili fossero i membri di una civilt\u00e0 edenica, strutturata secondo il principio della \"partnership\" elaborato da Riane Eisler, cio\u00e8 su una profonda cooperazione sociale che per McKenna era dettata ai membri della comunit\u00e0 dal loro utilizzo di funghi allucinogeni. Questa teoria, peraltro avallata all'epoca dagli studi di Giorgio Samorini, si inseriva secondo McKenna in un percorso evolutivo dell'umanit\u00e0, la quale avrebbe perso tale cooperazione ideale sostituendola con la civilt\u00e0 del dominio. Testimonianza mitica di questi sconvolgimenti sarebbe la narrazione biblica del peccato originale. Nella \"Genesi\" si dice infatti che Adamo ed Eva furono scacciati dall'Eden e si diressero a Oriente: analogamente, tracce della cultura del Tassili sarebbero riapparsi molti secoli dopo la sua scomparsa, ma in Anatolia. Inoltre, il primato di Eva su Adamo nell'attingere al frutto dell'\"albero della conoscenza\" (che McKenna identifica con gli effetti dei funghi e delle piante allucinogene di cui la zona era ricoperta millenni fa), confermerebbe che furono le donne, in quanto raccoglitrici, le prime a sviluppare il linguaggio per comunicare ed essere pi\u00f9 efficaci nella raccolta. Per questa ragione la civilt\u00e0 del dominio nasce come matriarcato e solo successivamente diventa un patriarcato. Il Tassili rappresenterebbe dunque un sito di importanza straordinaria per la comprensione della storia evolutiva dell'essere umano e per la proposta di paradigmi sociali alternativi, dal momento che \u00e8 a questa civilt\u00e0 che le varie mitologie successive si sarebbero rivolte in termini di passato edenico."}
{"id": "709249", "revid": "48479", "url": "https://it.wikipedia.org/wiki?curid=709249", "title": "Paganesimo norreno", "text": ""}
{"id": "709250", "revid": "161374", "url": "https://it.wikipedia.org/wiki?curid=709250", "title": "Classe Constitution Refit", "text": ""}
{"id": "709255", "revid": "104265", "url": "https://it.wikipedia.org/wiki?curid=709255", "title": "De re rustica", "text": " \nDe re rustica \u00e8 il titolo con cui sono conosciuti vari trattati di agronomia del mondo latino. Di solito la forma del testo \u00e8 formata da tre libri.\nTradizione manoscritta.\nLa tradizione bibliografica fu per un lungo periodo di tempo, di pubblicare i testi di autori diversi, in forma congiunta e, spesso, senza rigore filologico perch\u00e9 indirizzato solo a un criterio di utilit\u00e0 pratica.\nLa prima edizione di un trattato sull'agricoltura (quello di Varrone) fu pubblicata a Venezia nel 1472. Seguirono fra gli incunaboli Bologna ed altre edizioni veneziane.\nNel cinquecento il gran fiorire di nuove edizioni ebbe come centro Parigi.\nTesti superstiti.\nTradizionalmente venivano pubblicati sotto il titolo \"De re rustica\" le seguenti opere antiche:\nIn modo pi\u00f9 discontinuo venivano pubblicati anche:\nGran parte del sapere antico conflu\u00ec poi nel testo greco dei \"Geoponica\".\nTematiche dei trattati.\nIl tema \u00e8 in genere visto sotto tre angolazioni:\nNel 1494 l'umanista Filippo Beroaldo cur\u00f2 una celebre edizione dei testi latini del \"De re rustica\", accompagnata da note, concependo tali scritti non per il loro valore filologico, ma per l'utilit\u00e0 pratica in agricoltura. L'opera costitu\u00ec un esempio imitato da molti altri editori."}
{"id": "709258", "revid": "729019", "url": "https://it.wikipedia.org/wiki?curid=709258", "title": "Cacciatori delle Alpi", "text": "I Cacciatori delle Alpi fu il nome che prese una brigata di volontari, agli ordini di Giuseppe Garibaldi, che combatt\u00e9 una campagna di liberazione nella Lombardia settentrionale, nel corso della seconda guerra di indipendenza italiana, contro l'esercito imperiale austriaco.\nSuccessivamente tale denominazione fu trasmessa a reparti dell'Esercito Italiano che ne perpetuarono le tradizioni, un Corpo includente reparti di Fanteria e di Artiglieria Semovente e da Campagna contraddistinti nell'uniforme ordinaria e di gala dalla cravatta rossa.\nIl contesto e la costituzione.\nNel 1859, in Piemonte, divenne corposo l'afflusso di fuoriusciti dai ducati emiliani, dal Lombardo-Veneto, dal Trentino, in gran parte desiderosi di essere arruolati sotto la bandiera del Re di Sardegna. Si giunse, nel mese di giugno, dopo lo scoppio della guerra, a quasi 40\u00a0000 unit\u00e0. Nelle sue memorie Garibaldi ricord\u00f2 la tipica marcia degli esuli dal Lombardo-Veneto: essa passava per la via di Como, lungo i sentieri del contrabbando, guidato dagli spalloni contrabbandieri sconfinava nel compiacente Cantone Ticino, retto da un governo liberale vicino al Cavour, passando nella zona di Lugano e Magadino, da Locarno gli esuli venivano trasportati gratuitamente sui vaporetti fino ad Arona per proseguire in treno sul territorio piemontese, fino a Torino Porta Susa.\nUna volta a Torino gli espatriati venivano sottoposti a una visita della commissione di arruolamento, che arruolava nell'Esercito Regio i pi\u00f9 idonei fra i 18-26 anni. Gli altri, compresi quelli di provata fede repubblicana, venivano istradati nel costituendo corpo dei volontari garibaldini.\nSin dal 20 febbraio 1859, infatti, era stato costituito in Cuneo, presso il monastero di Santa Chiara, un primo Deposito dei Cacciatori. Ad esso si aggiungeva, il 20 marzo, un secondo Deposito, in Savigliano presso il Monastero di S. Monica. I Depositi erano, in effetti, delle caserme dotate di alloggiamenti ed armamenti.\nLa costituzione di corpi di volontari, o Corpi Franchi, come si diceva allora, era stata espressamente proibita nella convenzione militare del dicembre 1858 fra Francia e Regno di Sardegna, ma Cavour elabor\u00f2 un escamotage: nel febbraio 1859, fece inserire nelle modifiche alla legge sull'esistente Guardia Nazionale un articolo con cui il Governo era autorizzato a formare corpi speciali con volontari inscritti sui ruoli della Guardia Nazionale. Conseguentemente, con Regio Decreto del 17 marzo veniva formato il corpo dei Cacciatori della Stura come unit\u00e0 della Guardia Nazionale senza dunque violare, formalmente, il trattato. Evidentemente Napoleone III dovette perlomeno tollerare l'esperimento. Perci\u00f2 i Cacciatori dipesero, inizialmente, dal Ministero dell'Interno anzich\u00e9 dal Ministero della Guerra.\nSignificativamente, il Deposito di Savigliano ed il Deposito di Cuneo erano stati messi agli ordini di tre garibaldini (del dimenticato Nicola Ardoino di Diano Marina, fra i fondatori della Societ\u00e0 di Tiro Nazionale, e di Giacomo Medici il primo, di Enrico Cosenz e di Medici il secondo), anche se Garibaldi assumeva il comando formale solo il 17 marzo. Per l'occasione i primi due erano stati promossi tenente colonnello dell'Esercito Regio, ed il terzo maggiore generale (con decreto del 25 aprile 1859).\nL'inizio delle ostilit\u00e0.\nIl 16 marzo 1859 il Deposito di Cuneo cominciava gli arruolamenti, a formare 1\u00ba Reggimento. Il 7 aprile incominciava la formazione del 2\u00ba Reggimento Cacciatori delle Alpi, il 17 aprile quella dei Cacciatori degli Appennini (presso un nuovo Deposito in Acqui).\nil generale Cialdini fu incaricato del loro ordinamento, parecchi ufficiali dei bersaglieri della loro istruzione, sotto il comando dei due tenenti colonnelli, i menzionati Cosenz e Medici, col grado di tenente colonnello, del loro comando.\nAlla dichiarazione di guerra da parte dell'Austria, il 24 aprile, al 1\u00ba Reggimento del Cosenz ed al 2\u00ba del Medici si aggiungeva uno squadrone Guide a cavallo ed un drappello di Carabinieri genovesi. Si trattava di una brigata leggera, di circa 1.100 uomini per reggimento, senza cannoni e senza cavalleria (ad esclusione dello squadrone Guide a cavallo), male armata ed equipaggiata ma con l'uniforme dell'esercito piemontese, animata da forte spirito combattivo e guidata da ufficiali esperti, tutti reduci delle guerre del 1848-1849.\nNel corso del conflitto la brigata and\u00f2, man mano, espandendosi. Il 4 maggio cominciava la formazione del 3\u00ba reggimento Cacciatori delle Alpi (agli ordini dell'Ardoino), che raggiunse il Garibaldi dall'8 maggio. Il 14 maggio, espandendo l'unit\u00e0 dei Carabinieri genovesi, venne formata la 1\u00aa compagnia Bersaglieri. Il 27 maggio si formano in Cuneo l'ambulanza e la compagnia d'infermieri. Il 30 maggio la batteria d'artiglieria ed il reparto treno. Il 6 giugno si forma in Cuneo una compagnia zappatori del genio. Con i nuovi rinforzi, ormai a pieni ranghi, la brigata raggiunse il numero di 3.500 uomini.\nIl 2 giugno si aggiunsero i Cacciatori degli Appenini, formato da un reggimento di 4 battaglioni con circa 1.800 uomini. Il 1\u00ba luglio esso venne ridenominato 4\u00ba Reggimento dei Cacciatori delle Alpi (agli ordini di Camillo Baldoni), per giungere a Sondrio e passare agli ordini del generale Garibaldi solo l'8 luglio, il giorno dei preliminari dell'Armistizio di Villafranca, siglato tre giorni pi\u00f9 tardi, l'11 luglio.\nIl 21 giugno si organizza un battaglione di adolescenti su tre compagnie. A fine giugno 1859 s'incomincia a formare in Cuneo il 5\u00ba Reggimento (agli ordini di Giuseppe Marocchetti), che, completato in 4 battaglioni, prest\u00f2 giuramento solo l'8 agosto, a guerra ormai terminata. A met\u00e0 luglio 1859 il 1\u00ba, 2\u00ba e 3\u00ba Reggimento vennero ordinati in 4 battaglioni e si formarono le compagnie bersaglieri 2^, 3^ e 4^.\nL'entrata in combattimento.\nIl 24 aprile 1859 gli austriaci, proprio adducendo a pretesto il rifiuto dei Piemontesi di cessare l'arruolamento dei fuoriusciti, dichiararono guerra al Regno di Sardegna, con inizio delle ostilit\u00e0 il 27 aprile.\nI Cacciatori sono inizialmente schierati a Casale, con il grosso dell'esercito piemontese che attende fra Alessandria \u2013 Valenza \u2013 Casale. Quando l'8 maggio gli austriaci avanzano da Novara verso Torino, i volontari si schierano a Chivasso. Quando il 10 maggio l'invasore comincia a ripiegare verso la Lombardia, essi lo seguono d'appresso, attraverso Biella e Borgomanero sino a giungere, il 22 maggio, ad Arona, dove Garibaldi fece ostentatamente scegliere alloggiamenti allo scopo di ingannare gli austriaci. Di l\u00ec, nella notte fra il 22 e il 23 maggio, due compagnie passarono il Ticino a Castelletto, occupando a sorpresa Sesto Calende. L\u00ec venne ristabilito il ponte galleggiante sul Ticino attraversato il quale pass\u00f2 in Lombardia tutta la brigata.\nOccupata Varese, viene affrontato il 26 maggio dal tenente maresciallo Karl von Urban, uscito da Como, che si ritira con perdite (battaglia di Varese). L'Urban ha perso 22 morti, 62 feriti ed un prigioniero, contro i circa 85 volontari, fra morti feriti e dispersi, fra i quali il pavese Ernesto Cairoli, il primo dei quattro fratelli Cairoli a perire in combattimento.\nL'obiettivo strategico di Garibaldi.\nOccorre considerare che ancora il 20 maggio (battaglia di Montebello) gli austriaci stavano ben schierati al di l\u00e0 del Po in territorio piemontese e che ancora il 30 maggio gli austriaci attaccavano i Piemontesi alla battaglia di Palestro, poco oltre Vercelli, ben dentro al Piemonte.\nGli austriaci passeranno definitivamente il Ticino solo il 4 giugno, il giorno della battaglia di Magenta.\nGaribaldi quindi, non giungeva per appoggiare l'avanzata franco-piemontese, n\u00e9 (causa l'ostilit\u00e0 politica alla guerra rivoluzionaria) ad aizzare le citt\u00e0 lombarde alla sollevazione. L'obiettivo era, piuttosto, quello di spaventare gli austriaci, di costringerli ad impegnare truppe verso un fronte secondario e ci riusc\u00ec benissimo. Semmai sarebbero stati gli austriaci a preoccuparsi delle sollevazioni cittadine, terrorizzati dal ricordo delle Cinque giornate di Milano, delle proporzionalmente pi\u00f9 cruente Dieci giornate di Brescia e degli analoghi moti in altre citt\u00e0 lombarde.\nLa marcia verso Como.\nIl 27 maggio i volontari prendevano la via di Como, allora la citt\u00e0 pi\u00f9 importante della Lombardia settentrionale e base degli austriaci. Due erano le strade a disposizione: quella meridionale, attraverso Malnate, Solbiate ed Olgiate entrava in Como da sud; quella settentrionale (ora chiamata \u201cgaribaldina\u201d) da Malnate deviava a nord per Uggiate e attraverso Cavallasca accedeva in Como dalle colline che chiudono la citt\u00e0 da ovest, per una stretta chiusa a nord dal confine svizzero (oggi noto agli appassionati del Giro di Lombardia come Passo di San Fermo).\nNell'incertezza, l'Urban aveva schierato le proprie forze fra San Fermo, a nord, e Civello a sud, con avamposti sul fiume Lura, sei chilometri pi\u00f9 ad ovest dalla parte di Varese, e le riserve al centro dalle parti di Montano Lucino.\nOltre alla brigata Rupprecht, che aveva combattuto a Varese, l'Urban poteva schierare la Brigata Agustin, giunta, nel frattempo, di rinforzo.\nGaribaldi prese ad avanzare da Varese, attraverso Malnate e Binago sino ad Olgiate, dando ad intendere di voler passare a sud, salvo da l\u00ec girare a nord verso San Fermo attraverso Par\u00e8 e Cavallasca.\nLa battaglia di San Fermo.\nGiunto a Cavallasca Garibaldi vi pose il proprio quartier generale. Da Cavallasca Garibaldi decise di dare l'assalto alle posizioni austriache a San Fermo, riportando una netta vittoria.\nTra i caduti nelle file dei Cacciatori, il capitano Carlo De Cristoforis che aveva guidato l'attacco nell'abitato di San Fermo (battaglia di San Fermo).\nL'Urban, memore della rivolta che appena 11 anni prima aveva costretto alla resa forze austriache equivalenti alle sue (Cinque giornate di Como), ripieg\u00f2 su Monza.\nQuando la notizia dei fatti giunge a Lecco sguarnita di truppe austriache, i deputati municipali Campelli e Curioni, con 19 consiglieri, votavano un documento di adesione al Regno di Sardegna.\nLa prima liberazione di Como.\nGaribaldi entra a Como nella tarda serata dello stesso 27 maggio, festeggiato dalla cittadinanza. Il 28 maggio proclam\u00f2 l'annessione al Regno di Sardegna della Provincia di Como (Como, Lecco, Varese). Della Provincia prendeva, quindi, possesso il Visconti Venosta, al seguito di Garibaldi in qualit\u00e0 di commissario regio.\nLa situazione, tuttavia, era tutt'altro che stabilizzata. Come detto, gli austriaci avrebbero passato definitivamente il Ticino solo il 4 giugno, 8 giorni pi\u00f9 tardi.\nCon una sola brigata Garibaldi non poteva nemmeno immaginare di tenere le citt\u00e0 liberate. Garibaldi, in quei giorni, era un guerrigliero: il guerrigliero conduce puntate offensive l\u00e0 dove il nemico meno lo aspetta e si ritira, trascinandoseli dietro. Solo che Garibaldi, a differenza dei guerriglieri di oggi, operava al servizio di un grande esercito regolare ed il suo obiettivo principale non era infliggere il massimo dei danni, ma piuttosto attirare su di s\u00e9 il numero massimo di nemici. Solo quando i franco-piemontesi avessero realmente passato il Ticino e sconfitto gli austriaci, solo allora i Cacciatori avrebbero smesso di fare i \u201cguerriglieri\u201d, ed iniziato a fare i \u201csoldati\u201d, conducendo una campagna \u201cregolare\u201d, ossia occupando, man mano, le citt\u00e0 della fascia prealpina, quale vera ala sinistra dell'esercito principale, gi\u00f9 nella pianura.\nComo venne, in effetti, abbandonata al suo destino e cos\u00ec pure le pi\u00f9 piccole Varese e Lecco. Da Como Garibaldi retrocesse su Laveno, 45\u00a0km indietro, con lo scopo apparente di espugnarvi, senza successo, un fortilizio Austriaco.\nGaribaldi lasciava a Como il maggiore Camozzi, a Varese il Carcano. Nel frattempo il Visconti Venosta aveva preso possesso, di quattro battelli a vapore della Navigazione Lariana che, per sottrarsi alle requisizione austriaca, erano salpati per l'alto lago ed erano rientrati a Cernobbio con parecchi volontari armati raccolti nei paesi rivieraschi. Vi ci si imbarc\u00f2 con il Camozzi e giunse a Lecco il 29 maggio.\nIl bombardamento di Varese.\nL'Urban, che certamente non era preparato a una tattica guerrigliera, a Monza si vide assegnare nuovi ed assai consistenti rinforzi: alle sue due brigate venne aggiunto l'intero I corpo d'armata austriaco, forte di cinque brigate appena giunte dalla Boemia (oltre ad un'ulteriore brigata che restava a Bergamo, per ogni eventualit\u00e0). E da Monza si mosse a riconquistare le posizioni perdute.\nInformato del ripiegamento del Garibaldi, egli raggiunse Varese, indifesa e libera da garibaldini. Qui pretese un riscatto manifestamente esorbitante e, non ottenutolo, il 30 maggio 1859 ordin\u00f2 di bombardare la citt\u00e0 prima di rioccuparla. La truppa si distinse anche in alcune azioni di saccheggio.\nLa seconda liberazione di Como.\nNel frattempo, Garibaldi si era portato verso ovest: la conquista di Laveno era probabilmente un espediente e, infatti, non fu poi nemmeno tentata. La piccola fortezza, comunque, disponeva di 13 cannoni e 600 uomini di guarnigione, oltre a tre battelli armati con 16 cannoni e 180 uomini (che si erano distinti, giorni addietro, nel bombardamento di alcune indifese localit\u00e0 della sponda piemontese).\nCon il Camozzi nella non minacciata Lecco, al Carcano venne dato ordine di cercar rifugio sui monti con armi e munizioni, portando con s\u00e9 le persone pi\u00f9 compromesse. Seguita dalla gran parte della popolazione.\nIn tutta la Provincia si diffondevano le voci pi\u00f9 disparate: credendo erroneamente che gli austriaci fossero gi\u00e0 alle porte di Como, il Vescovo monsignor Giuseppe Marzorati, accompagnato da alcune autorit\u00e0 \"imperiali\" (delegato provinciale, presidente del tribunale, intendente di Finanza) si port\u00f2 a Camerlata per supplicare clemenza all'Urban, ma lo attese invano, dal momento che il generale era gi\u00e0 passato verso Varese.\nA quel punto Garibaldi rifece il cammino a ritroso, e si fece avvistare dagli austriaci sopra Varese. Il 1\u00ba giugno, mentre bivaccava con la brigata a Robarello, sulla strada fra Varese e Como, e stava per riprendere la marcia su Varese, viene raggiunto dalla marchesina Giuseppina Raimondi (figlia del patriota comasco Giorgio Raimondi), inviata dal Visconti Venosta su un calesse con alle briglie un prete, il cappellano di Fino Mornasco. Recava un appello dei comaschi a Garibaldi che sollecitavano un immediato aiuto nel timore che Como subisse la stessa sorte di Varese, appena bombardata dall'Urban. Garibaldi, dunque, prosegu\u00ec e fece il suo secondo ingresso in Como. \u00c8 per\u00f2 interessante notare la testimonianza del filosofo milanese Carlo Cattaneo che osserv\u00f2 \"Qual differenza tra Como che nel 1848 assedia e uccide o disarma duemila Austriaci: e Como che nel 1859 riceve Garibaldi vittorioso a porte serrate e in silenzio sepolcrale\".\nSicuramente l'Urban avrebbe voluto inseguirlo, braccarlo. Ma il tempo a sua disposizione era ormai scaduto: l'intera divisione venne richiamata di gran pressa dal Gyulai verso sud, su Gallarate (raggiunta il 3 giugno), per unirsi alle forze del Clam-Gallas e tentare di contrastare il passaggio dei grosso franco-piemontese sulla sponda lombarda del Ticino, fra Turbigo e Sesto Calende. Ma era ormai troppo tardi: la notte del 2 giugno i francesi hanno gettato una testa di ponte a Turbigo e quando il Clam-Gallas ordina di spezzarla, egli non dispone delle forze dell'Urban e fallisce totalmente nell'impresa. L'esercito francese passa cos\u00ec il fiume e si prepara alla vittoriosa battaglia di Magenta ed alla successiva liberazione di Milano.\nLa liberazione di Bergamo e Brescia.\nI Cacciatori potevano, quindi, smettere di fare i guerriglieri, e cominciare a condurre una campagna regolare, quale vera ala sinistra dell'esercito principale, che avanzava nella pianura.\nSi trattava, ora, di avanzare occupando il territorio, liberando, man mano, tutte le citt\u00e0 della fascia prealpina lombarda. Attardandosi, se necessario, a sgomberare eventuali sacche di resistenza austriaca, attardatesi a coprire il grande ripiegamento dell'esercito austriaco verso le fortezze del Quadrilatero.\nCome prima tappa, i Cacciatori si imbarcarono nel porto di Como a bordo della flottiglia di battelli a vapore della Navigazione Lariana e il 6 giugno giunsero, via lago, a Lecco. Garibaldi pronunci\u00f2 un breve discorso all'albergo Croce di Malta e prosegu\u00ec la marcia ed entr\u00f2 primo in Bergamo l'8 giugno e primo in Brescia il 14 giugno, sempre preceduto dalle avanguardie.\nLa battaglia di Treponti.\nIl 14 giugno, uscito da Brescia e mentre si avvicinava al Chiese, nell'attuale territorio di Rezzato e Castenedolo, l'avanguardia di 1.400 volontari agganci\u00f2 i 4.000 austriaci della retroguardia formata della solita divisione Urban (battaglia di Treponti). Il Cosenz si lanci\u00f2 in una folle carica, raggiunto presto dal Turr. Dopo sette ore di combattimento, e con 70 prigionieri, gli austriaci scacciarono gli assalitori e se ne proseguirono vittoriosi nel loro ripiegamento. Si pu\u00f2 ben immaginare la soddisfazione dell'Urban e dei suoi uomini.\nIl lago di Garda.\nDopo Treponti i Cacciatori avevano esaurito il proprio ruolo di ala sinistra, dal momento che la fascia prealpina dopo viene bruscamente interrotta dalla lunga sagoma del lago di Garda e l'esercito franco-sardo bastava ad occupare l'intera fascia dal lago alla fortezza di Mantova.\nGiunto al lago, Garibaldi, la cui presenza non era richiesta accanto ai regolari, valut\u00f2 la possibilit\u00e0 di superare di un balzo la massa d'acqua e cattur\u00f2 a tal fine un vapore austriaco. Ma troppa era la superiorit\u00e0 navale austriaca.\nLa piccola brigata non era, d'altra parte, sufficiente ad operare pi\u00f9 di un'azione di commando, n\u00e9 a coprire un'eventuale discesa di forze austriache da Riva del Garda o dalle Valli Giudicarie o dalla Valle Camonica attraverso il Passo del Tonale, comunque alle spalle del Mincio. Ma per gli accordi segreti stipulati tra Napoleone III e Vittorio Emanuele II che prevedevano, tra l'altro, l'inviolabilit\u00e0 militare dei confini del Trentino, considerato parte integrante della Confederazione germanica, per non suscitare ulteriori reazioni austriache da quel fronte, venne, infatti comandata la 4\u00aa Divisione dell'Armata Sarda del generale Cialdini, il vincitore di Palestro, con l'ordine espressivo di non violarne i confini di stato.\nI Cacciatori vennero quindi comandati a muoversi molto pi\u00f9 a nord, in Valtellina, a copertura del Passo dello Stelvio, dotato di un'eccellente strada militare austriaca sin dal 1825.\nLe operazioni in Valtellina.\nIl 27 giugno giunse in valle Garibaldi alla testa della brigata. Mand\u00f2 avanti con un'avanguardia di circa 1.800 volontari il tenente colonnello Medici che sgomberava Bormio dagli austriaci, liberando il versante occidentale della strada del Passo. Si segnala in particolare la cattura, ai Bagni Vecchi, di un intero drappello austriaco (ove si segnal\u00f2 il bormino Pietro Pedranzini, che avrebbe ripetuto l'exploit l'11 luglio 1866, nel corso della Terza guerra di indipendenza).\nL'8 luglio tentava, invano, un vero e proprio assalto alpino (attraverso un ghiacciaio e pendii rocciosi) alle difese Austriache presso le ultime case cantoniere dello Stelvio (Operazioni di Valtellina (1859)). L'11 luglio giunse, imprevisto ed improvviso, l'armistizio di Villafranca.\nConclusione della campagna.\nGaribaldi aveva condotto i suoi volontari lungo una gloriosa campagna, combattendo ben tre battaglie, di cui le due pi\u00f9 importanti furono vittoriose.\nTra i Cacciatori figuravano patrioti eminenti, come Ippolito Nievo e Giuseppe Guerzoni.\nDopo l'armistizio di Villafranca, la maggior parte dei volontari si conged\u00f2; il Ministero allora con un decreto del 6 settembre ordin\u00f2 lo scioglimento del Corpo e la formazione di una Brigata Cacciatori delle Alpi, costituita l'11 ottobre con il 1\u00ba Reggimento (dai soppressi 2\u00ba e 5\u00ba Reggimento, e le 4 compagnie di bersaglieri) a Como ed il 2\u00ba Reggimento (con i soppressi 1\u00ba, 3\u00ba e 4\u00ba reggimento e parte del battaglione adolescenti) a Bergamo. Il 14 maggio 1860 la Brigata Cacciatori delle Alpi ebbe poi nome di Brigata Alpi, reggimenti 51\u00ba e 52\u00ba del Regio Esercito.\nIl 51\u00ba e 52\u00ba furono integrati con la truppa (met\u00e0 a testa) del battaglione Valtellinese sciolto solo il 20 maggio 1860. Stesso destino ebbero il 30 novembre 1859 artiglieria, genio, ambulanza e treno.\nNel novembre vennero licenziate le guide a cavallo, andate con Garibaldi a Bologna.\nIl battaglione adolescenti, passati al 2\u00ba reggimento i giovani di et\u00e0 superiore ai 17 anni, and\u00f2 con i rimanenti a Biella. Venne il 9 febbraio 1860 considerato succursale del battaglione figli dei militari e fu sciolto il 1\u00ba gennaio 1861.\nNel 1860 i veterani Cacciatori ed i loro ufficiali avrebbero fornito il nerbo delle camicie rosse alla spedizione dei mille.\nLa terza guerra di indipendenza.\nNel corso della Terza guerra di indipendenza venne definita Corpo Volontari Italiani l'unit\u00e0 di volontari che oper\u00f2, sempre al comando di Garibaldi, in un'altra fortunata campagna, quella condotta nel Trentino sud-occidentale fra giugno e luglio 1866."}
{"id": "709261", "revid": "1305772", "url": "https://it.wikipedia.org/wiki?curid=709261", "title": "Motoaliante", "text": "Il motoaliante (definizione FAI F\u00e9d\u00e9ration A\u00e9ronautique Internationale) \u00e8 un velivolo ad ala fissa equipaggiato di apparato propulsivo, ma capace di sostenersi in volo anche senza il suo impiego; \u00e8 quindi una via di mezzo tra un aliante \"puro\" e un aeroplano, ma a differenza di quest'ultimo, in grado di operare in piena efficienza anche a motore spento.\nMantengono dunque le caratteristiche tipiche degli alianti, pulizia aerodinamica e notevole apertura alare, che conferiscono ai velivoli notevoli doti di veleggiatore oltre che un'efficienza elevata.\nGli apparati propulsivi sono spesso indispensabili, dato che ad oggi si raggiungono aperture alari di 30 metri; ci\u00f2 permette di creare alianti ad alte prestazioni, ma rende critico un eventuale atterraggio \"fuori campo\" (ricerca di una \"pista\" adatta).\nTipologie.\nI motoalianti, a seconda delle caratteristiche, si dividono in:\nI motoalianti a decollo autonomo possiedono un motore in grado (in termini di potenza, autonomia e tipo di accensione) di portare in quota l'aliante decollando da terra.&lt;br&gt;\nI motoalianti con motore di sostentamento non sono in grado di rendere totalmente indipendente l'aliante; il motore \u00e8 di piccole dimensioni e viene acceso solo in volo, quando il pilota lo desidera, in genere per ritornare pi\u00f9 agevolmente al punto di partenza ed evitare atterraggi \"fuori campo\".\nSi distinguono inoltre motoalianti:\nL'avviamento \u00e8 un'altra peculiarit\u00e0 che distingue le due categorie: \nI motoalianti sono generalmente propulsi da piccoli motori a quattro tempi a 2 o 4 cilindri, dalla potenza ridotta (80-100\u00a0hp), ma sufficiente a permettere anche i decolli (dato che un aliante ha comunque un peso ridotto e soprattutto un'aerodinamica curata, che limita la resistenza); essi sono generalmente anche molto ridotti nei consumi, permettendo una lunga autonomia sia pure con piccoli serbatoi; si trovano per\u00f2 anche modelli di propulsori a jet, di recente progettazione, che presentano l'inconveniente degli elevati consumi; rari i motori elettrici, a volte alimentati da pannelli solari: ne sono un esempio gli aerei sperimentali pensati per le lunghe permanenze in volo come il Solar Impulse project (che si propongono anche come prototipi degli aerei ecologici del futuro), costruiti, sotto molti aspetti, secondo criteri caratteristici dei motoalianti.\nCaratteristiche che ne conseguono.\nGli alianti da performance ed i monoposto in genere utilizzano principalmente il motore retrattile, dato che il motore e l'elica sono fonte di notevole resistenza. Quando questo \u00e8 retratto invece il problema non si pone, permettendo di raggiungere prestazioni identiche quelle di un aliante che non presenta motore.\nI motoalianti a motore fisso, sono generalmente (oggi sempre) a decollo autonomo, e le loro prestazioni sono molto limitate dalla presenza dell'elica, ed in generale dalla forma della fusoliera, che necessita di particolari tipici degli aerei come le prese d'aria; inoltre anche il carrello normalmente installato sugli alianti (monotraccia), generalmente non \u00e8 adatto, per la minore altezza dal suolo; per questo, sono generalmente pi\u00f9 dipendenti dal motore; sono generalmente biposto.\nI motori di sostentamento sono sempre (almeno su alianti recenti) retrattili.\nEsistono poi versioni con motore retrattile a decollo autonomo, la combinazione migliore, che rende totalmente indipendente l'aliante; il motore \u00e8 installato generalmente su alianti classe aperta o biposto in genere.\nAlcuni motoalianti.\nUno dei motoalianti pi\u00f9 comuni fra i club \u00e8 il Falke SF-25C, usato anche per l'attivit\u00e0 addestrativa; il Flugtechnik &amp; Leichtbau eta \u00e8 un esempio eccellente della necessit\u00e0 di un motore. Tra i pi\u00f9 recenti, il silent2 o i vari modelli Pipistrel, di particolare successo il lambada."}
{"id": "709262", "revid": "1577448", "url": "https://it.wikipedia.org/wiki?curid=709262", "title": "Pigmenti del cadmio", "text": "I pigmenti del cadmio sono pigmenti inorganici derivati dall'elemento chimico cadmio.\nIl giallo cadmio \u00e8 solfuro di cadmio (CdS); il rosso cadmio \u00e8 solfoseleniuro di cadmio (CdS (Se)); l'arancione cadmio \u00e8 anch'esso un solfoseleniuro di cadmio.\nUtilizzi.\nBrillantemente colorati, con buona persistenza nel tempo ed ottima capacit\u00e0 di tinteggiatura, il giallo cadmio, l'arancione cadmio e il rosso cadmio sono colori impiegati abitualmente dagli artisti (anche dilettanti), e industrialmente per la fabbricazione di materie plastiche non connesse con usi alimentari e di cucina. Sono invece ritenuti di scarsa utilit\u00e0 come vernici per l'architettura di esterni.\nIl giallo cadmio ha progressivamente sostituito il giallo cromo, per la sua maggiore brillantezza, durevolezza nel tempo e minore tossicit\u00e0.\nIl loro pi\u00f9 ampio impiego \u00e8 la colorazione della plastica e specialmente come coloranti che devono resistere a processi termo-plastici e chimici, o a temperature che arrivino ai 300\u00a0\u00b0C. La permanenza e la brillantezza del colore del cadmio richiede che venga protetto dalla tendenza a formare lentamente sali carbonatici quando viene esposto alle intemperie. Molti mezzi pittorici riescono a proteggere il cadmio da questa degradazione, ma comunque i colori al cadmio sbiadiranno nella pittura d'affresco o nei \"murales\".\nMolti pigmenti al cadmio possono anche impiegarsi per tingere il vetro e la ceramica; non per soluzione nella loro massa ma per dispersione colloidale all'interno del vetro. Le lenti della luce rossa del semaforo utilizzano questa tecnica.\nAttorno al 20% della produzione mondiale di cadmio, circa 2.000 tonnellate annue, sono usate per produrre pigmenti colorati. I principali sono la famiglia di composti dei solfuri di cadmio giallo/arancione/rosso e dei solfoseleniati. Il restante 65%-75% del cadmio prodotto nel mondo viene usato nella produzione di batterie Ni-Cd.\nImpiego del cadmio nei colori per artisti.\nIl solfito di cadmio ed una miscela di solfuro di cadmio con selenuro di cadmio vengono comunemente usati come pigmenti nei dipinti artistici. Hanno un eccellente reputazione di persistenza del colore, anche se questo \u00e8 parzialmente basato su due ragioni che non sono necessariamente in relazione diretta con le loro propriet\u00e0 chimiche:\nAi giorni nostri i coloranti al cadmio sono stati parzialmente rimpiazzati da pigmenti azoici. Questi sono simili nel tempo di asciugatura ai coloranti al cadmio, ad eccezione del giallo azoico che \u00e8 molto pi\u00f9 rapido, ma sono atossici e pi\u00f9 economici.\nIn alcuni paesi come l'Australia, alcuni consumatori attivisti come Michael Vernon sono riusciti a vietare con successo l'uso dei pigmenti al cadmio nelle plastiche destinate all'industria dei giocattoli, a causa della tossicit\u00e0 del cadmio."}
{"id": "709274", "revid": "474175", "url": "https://it.wikipedia.org/wiki?curid=709274", "title": "Dio vi salvi Regina", "text": "Il Dio vi Salvi Regina (in corso: \"Diu vi Salvi Regina\") \u00e8 un canto religioso dedicato alla Vergine Maria derivato dal \"Salve Regina\", che fu scritto in latino nel 1097 da Ademaro di Monteil. Venne composto in italiano nel 1676 da Francesco di Geronimo.\nFu adottato come inno nazionale della Corsica da una consulta tenuta a Corte il 30 gennaio 1735 dove venne proclamata l'indipendenza della nazione corsa sotto la protezione della Vergine Maria. Due cambiamenti sono stati fatti in confronto al canto originale: \"disperati\" fu sostituito da \"tribolati\", e \"nemici vostri\" da \"nemici nostri\".\nIl 25 aprile del 2012 \u00e8 stato riadattato dal parroco di Lari, Armando Deri, e cantato al Santuario della Madonna de' Monti di Casciana Terme, durante una manifestazione in ricordo delle vittime della violenza nazifascista e della liberazione della Toscana dalla dittatura e dall'occupazione.\nIl \"Dio vi Salvi Regina\" \u00e8 cantato a Loano, in Liguria, nella chiesa della Madonna del Loreto in occasione della Novena della Madonna della Neve (5 agosto), con qualche variazione melodica dovuta probabilmente alla tradizione. In quella chiesa la tradizione ha anche aggiunto una strofa cantata sopra una melodia differente (\"Parto o Cara Madre, ecco Vi lascio il cuore / in pegno dell'amore / che a Voi porto\"). \nViene cantato anche ad Imperia nella Basilica di San Maurizio, ove \u00e8 conosciuto come canto risalente alla figura di San Leonardo da Porto Maurizio. La tradizione imperiese vuole che questo canto fosse portato, insieme alla devozione codificata della Via Crucis, in terra corsa quando nel 1744 venne inviato dalla Repubblica di Genova a sanare alcuni problemi e controversie. Viene cantato anche nel Santuario Beata Vergine Maria delle Grazie di Curtatone il 15 agosto per la Fiera delle Grazie che da centinaia di anni vi si svolge in onore di Maria."}
{"id": "709278", "revid": "253269", "url": "https://it.wikipedia.org/wiki?curid=709278", "title": "Martin Brest", "text": "Biografia.\nSi laurea alla Tisch School of the Arts nel 1973 e si specializza all\u2019AFI Conservatory nel 1977. Candidato al premio Oscar al miglior regista nel 1993 per la direzione di \"Scent of a Woman - Profumo di donna\", tra i suoi film sono da ricordare \"Beverly Hills Cop - Un piedipiatti a Beverly Hills\" (1984) e \"Vi presento Joe Black\" (1998).\nMartin Brest era il regista originale di \"Wargames - Giochi di guerra\", ma \u00e8 stato poi sostituito da John Badham (anche se alcune sue scene girate sono rimaste nel film).\nNel 2003 ha vinto il Razzie Awards come peggior regista per \"Amore estremo - Tough Love\"."}
{"id": "709281", "revid": "77358", "url": "https://it.wikipedia.org/wiki?curid=709281", "title": "YF-23", "text": ""}
{"id": "709285", "revid": "36426", "url": "https://it.wikipedia.org/wiki?curid=709285", "title": "Castello della Strada", "text": "Il castello della Strada (in lingua tedesca Stra\u00dfberg), \u00e8 un piccolo castello medioevale che si trova nei pressi della localit\u00e0 Ried/Novale, a sud di Colle Isarco, frazione del comune del Brennero, in Alto Adige.\nStoria.\nIl castello fu eretto nel XIII secolo e fu un feudo dei principi vescovi della Diocesi di Bressanone. In seguito tale propriet\u00e0 pass\u00f2 nelle mani dei conti del Tirolo, che a loro volta decisero di affidarlo ad altre famiglie nobiliari tirolesi. La denominazione di \"Strassperch\", \u00e8 gi\u00e0 attestato nel 1288.\nAlle origini il castello era dotato di due ponti levatoi ed un cinta muraria, ma ad oggi se ne possono riscontrare solo alcune parti, come sezioni delle mura, con il cammino di ronda e i merli, la torretta posta a difesa dell'ingresso e il maschio rettangolare.\nI pochi resti del castello furono lasciati in stato di totale abbandono, finch\u00e9 nella prima met\u00e0 del XX secolo il Regio Esercito non decise di sfruttarne la base per celarvi una struttura difensiva, nello specifico l'opera 19 appartenente allo Sbarramento di Tenne-Novale, del Vallo Alpino in Alto Adige.\nFinita la sua seconda funzione strategica, recentemente il contadino che possiede il maso li vicino risulta esserne l'attuale proprietario. Ad oggi si distinguono a est un piccolo stagno, mentre ad ovest si trovano la strada statale del Brennero, la ferrovia del Brennero e l'autostrada A22."}
{"id": "709286", "revid": "1543377", "url": "https://it.wikipedia.org/wiki?curid=709286", "title": "Effetto Faraday", "text": "In fisica, l'effetto Faraday o rotazione di Faraday \u00e8 un fenomeno magneto-ottico, o una interazione tra luce e campo magnetico. La rotazione del piano di polarizzazione \u00e8 proporzionale alla intensit\u00e0 della componente del campo magnetico nella direzione del raggio luminoso.\nL'effetto Faraday, un tipo di effetto magneto-ottico, scoperto nel 1845 dal chimico e fisico Michael Faraday, fu la prima evidenza sperimentale che la luce ed il magnetismo sono correlati. La base teorica di tale relazione fu sviluppata nel periodo 1860/1870 da James Clerk Maxwell, e nominata radiazione elettromagnetica.\nQuesto effetto \u00e8 presente nella maggioranza dei materiali dielettrici trasparenti (inclusi i liquidi) quando sono sottoposti ad intensi campi magnetici. L'effetto Faraday \u00e8 il risultato di una risonanza ferromagnetica quando la permeabilit\u00e0 o costante magnetica di una sostanza \u00e8 rappresentata da un tensore. Questa risonanza causa la scomposizione delle onde in due raggi a polarizzazione circolare inversa che si propagano a velocit\u00e0 differenti, una propriet\u00e0 nota come birifrangenza circolare. Si pu\u00f2 considerare che i raggi si ricombinino al loro emergere dal mezzo, tuttavia a causa della differenza nelle velocit\u00e0 di propagazione lo fanno con una netta differenza di fase, che risulta in una rotazione dell'angolo del piano di polarizzazione lineare.\nCi sono alcune applicazioni della rotazione di Faraday negli strumenti di misura. Per esempio, l'effetto Faraday \u00e8 stato utilizzato per misurare il potere rotatorio ottico delle sostanze, per la modulazione in ampiezza della luce, e per sensori a distanza dei campi magnetici.\nLa relazione tra l'angolo di rotazione del piano di polarizzazione ed il campo magnetico in un materiale diamagnetico \u00e8\nformula_1\nin cui:\nAd una costante di Verdet positiva corrisponde una rotazione sinistra (antioraria) quando la direzione di propagazione \u00e8 parallela al campo magnetico e ad una rotazione destra (oraria) quando la direzione di propagazione \u00e8 antiparallela. Perci\u00f2, se un raggio luminoso \u00e8 passato attraverso un materiale e, riflesso all'indietro, lo riattraversa, la rotazione si raddoppia.\nAlcuni materiali, quali il granato-terbio-gallio (un tipo di granato sintetico con formula Tb3Ga5O12.) sono caratterizzati da costanti di Verdet estremamente elevate (formula_3). Collocando un tondino di questo materiale in un campo magnetico intenso, si possono ottenere angoli di rotazione Faraday di oltre 0,78 rad (45\u00b0). Ci\u00f2 consente la costruzione dei rotatori di Faraday, che rappresentano il componente principale degli isolatori di Faraday, dispositivi che trasmettono la luce in una direzione soltanto.\nIsolatori simili sono prodotti per i sistemi a microonde impiegando delle asticelle di ferrite in una guida d'onda con un campo magnetico circostante.\nLa rotazione di Faraday nel mezzo interstellare.\nL'effetto Faraday \u00e8 imposto alla luce lungo il suo corso di propagazione dalla sua origine alla Terra, dal mezzo cosmico. Qui, l'effetto \u00e8 causato dagli elettroni liberi e pu\u00f2 venire caratterizzato dalla differenza negli indici di rifrazione sperimentati dai due modi di propagazione polarizzata circolarmente. Perci\u00f2, in antitesi coll'effetto Faraday nei solidi e nei liquidi, la rotazione Faraday nello spazio cosmico dipende semplicemente dalla lunghezza d'onda della luce (\"\u03bb\"), e precisamente\nformula_4\nin cui il valore complessivo dell'effetto \u00e8 caratterizzata da RM, misura di dispersione angolare. Questa a sua volta \u00e8 in relazione con \"B\" e con la densit\u00e0 di elettroni, formula_5 , entrambi i quali possono variare lungo il cammino di propagazione per dare\nformula_6\nin cui \"e\" \u00e8 la carica di un elettrone, \"m\" \u00e8 la massa di un elettrone e \"c\" \u00e8 la velocit\u00e0 della luce nel vuoto.\nLa rotazione di Faraday \u00e8 uno strumento molto importante in astronomia per la misurazione dei campi magnetici, che possono essere stimati dalla misura di rotazione, qualora sia nota la densit\u00e0 degli elettroni. Nel caso delle sorgenti di impulsi radio (pulsar), la dispersione causata da questi elettroni risulta in un ritardo tra gli impulsi ricevuti a lunghezze d'onda diverse, che pu\u00f2 essere misurato in termini di densit\u00e0 di elettroni nello spazio ovvero di misura di dispersione.\nUna misurazione sia della misura di dispersione, o differenza degli indici di rifrazione, sia della misura di dispersione rotatoria, variazione dell'angolo di rotazione del piano di polarizzazione a seconda della lunghezza d'onda, consente la determinazione della media pesata dell'intensit\u00e0 del campo magnetico lungo il cammino ottico. La medesima informazione pu\u00f2 essere ottenuta da oggetti diversi dai pulsar, se la misura di dispersione \u00e8 stimabile sulla base di congetture ragionevoli circa la lunghezza del cammino di propagazione e delle densit\u00e0 tipiche di elettroni.\nLe onde radio che passano attraverso la ionosfera sono pure soggette alla rotazione di Faraday; come indica l'equazione precedente, l'effetto \u00e8 proporzionale al quadrato della lunghezza d'onda. A 435\u00a0MHz (UHF), ci si deve aspettare una rotazione di circa di 1,5 giri del fronte d'onda mentre attraversa la ionosfera, laddove a 1,2\u00a0GHz \u00e8 verosimile una rotazione di un quarto di giro."}
{"id": "709289", "revid": "1305772", "url": "https://it.wikipedia.org/wiki?curid=709289", "title": "John Singleton", "text": "Biografia.\n\u00c8 a tutt'oggi il regista pi\u00f9 giovane nominato all'Oscar. Nel 1992, infatti, all'et\u00e0 di 24 anni, fu nominato per la migliore regia e la miglior sceneggiatura, per il suo film d'esordio \"Boyz n the Hood - Strade violente\", duro ritratto della sua Los Angeles. Singleton gir\u00f2 in seguito il videoclip di \"Remember the Time\" per Michael Jackson, mentre nel 1993 diresse Janet Jackson e Tupac Shakur in \"Poetic Justice\", delicato dramma al femminile.\nNel 1995 realizz\u00f2 il duro \"L'universit\u00e0 dell'odio\", interpretato tra gli altri dalla supermodella Tyra Banks. Nel 1997 diresse \"Rosewood\", dramma sul razzismo, inedito in Italia.\nNel 2000 Singleton cambi\u00f2 strada e s'inser\u00ec nel circuito commerciale, dirigendo \"Shaft\", remake di uno dei pi\u00f9 noti film blaxploitation, ossia \"Shaft il detective\" (1971). L'anno successivo diresse \"Baby Boy - Una vita violenta\", duro atto d'accusa contro il \"machismo\" degli uomini afroamericani. Nel 2003 fu chiamato a dirigere il blockbuster \"2 Fast 2 Furious\", sequel di \"Fast and Furious\". Nel 2005 fu la volta di \"Four Brothers - Quattro fratelli\". Nel 2008 fu scelto per la regia del film \"A-Team\", tratto dall'omonima serie televisiva degli anni ottanta: in ottobre per\u00f2 Singleton abbandon\u00f2 il progetto, realizzato infine da Joe Carnahan. Torn\u00f2 alla regia nel 2011 con il thriller \"Abduction - Riprenditi la tua vita\", dopo tre anni di inattivit\u00e0.\nIl 17 aprile 2019, Singleton ha avuto un ictus ed \u00e8 stato ricoverato in terapia intensiva. Dopo essere caduto in coma il 25 aprile, il 28 aprile i familiari di Singleton hanno deciso di interrompere il suo supporto vitale e Singleton \u00e8 deceduto all'et\u00e0 di 51 anni."}
{"id": "709290", "revid": "436907", "url": "https://it.wikipedia.org/wiki?curid=709290", "title": "Anywhere for You", "text": "Anyhwhere for You \u00e8 un brano della band statunitense Backstreet Boys, estratto come quinto singolo dall'album di debutto \"Backstreet Boys\".\nVideo.\nIl video musicale di \"Anywhere for You\" vede la band in una spiaggia di Miami, Florida giocare a volley e andare sulle biciclette."}
{"id": "709293", "revid": "253269", "url": "https://it.wikipedia.org/wiki?curid=709293", "title": "Barbet Schroeder", "text": ""}
{"id": "709300", "revid": "1534511", "url": "https://it.wikipedia.org/wiki?curid=709300", "title": "Unione polacco-lituana", "text": "Il termine unione polacco-lituana si riferisce a una serie di atti e alleanze avvenuti tra il Regno di Polonia e il Granducato di Lituania che durarono per periodi prolungati e portarono alla creazione della Confederazione polacco-lituana nel 1569 e alla creazione di uno stato unitario nel 1791, che per\u00f2 ebbe vita breve.\nI passi pi\u00f9 importanti nel processo di unione furono:"}
{"id": "709306", "revid": "339392", "url": "https://it.wikipedia.org/wiki?curid=709306", "title": "Repubblica delle Due Nazioni", "text": ""}
{"id": "709308", "revid": "1437331", "url": "https://it.wikipedia.org/wiki?curid=709308", "title": "Patrizia di Costantinopoli", "text": "Agiografia.\nLa sua esistenza fu breve e le scarne notizie sono state tramandate da fonti tardive, fondate sulla tradizione trasmessa oralmente dai membri della sua comunit\u00e0 religiosa.\nSembra sia nata nel 664, da una famiglia ricca e nobile di Costantinopoli, discendente dell'Imperatore Costantino e secondo alcuni, congiunta di Costante II (668-685). Costante tent\u00f2 di imporle con la forza il matrimonio; si distacc\u00f2 dal lusso familiare per sposare uno stile di vita sobrio e improntato alla semplicit\u00e0, riparando a Roma con la sua nutrice Aglaia per ricevere dal Papa la consacrazione verginale.\nTornata in patria alla morte del padre, lasci\u00f2 il palazzo imperiale rinunziando ad ogni pretesa dinastica per distribuire la sua eredit\u00e0 ai bisognosi e partire per la Terra Santa in pellegrinaggio; durante il viaggio, secondo la leggenda tramandata, fin\u00ec, naufraga, a Napoli, sull'isolotto di Megaride, nelle cui grotte si sarebbe insediata la sua prima piccola comunit\u00e0 di preghiera e di assistenza spirituale e morale ai bisognosi ma, dopo breve tempo dal suo arrivo, mor\u00ec all'et\u00e0 di 21 anni, il 13 agosto 685 (una leggenda napoletana narra che sia morta il 25 agosto, giorno in cui si celebra la sua ricorrenza liturgica).\nReliquie.\nSepolta nell'antico monastero dei Santi Nicandro e Marciano, nel 1864 le sue spoglie furono trasferite nel monastero della Chiesa di San Gregorio Armeno e, dal 1922 sono custodite dalle Suore Crocifisse Adoratrici dell'Eucaristia.\nCulto.\nAl culto di Patrizia \u00e8 legato il prodigio della liquefazione del sangue, simile a quello di San Gennaro, che avrebbe avuto luogo negli anni in modi e tempi diversi, ma secondo la tradizione, i marted\u00ec e il giorno della festa di Santa Patrizia, il 25 agosto."}
{"id": "709325", "revid": "1305772", "url": "https://it.wikipedia.org/wiki?curid=709325", "title": "As Long as You Love Me (Backstreet Boys)", "text": "As Long as You Love Me \u00e8 un brano dei Backstreet Boys, secondo singolo estratto dall'album \"Backstreet's Back\" il 29 settembre 1997. Scritto da Max Martin, uno dei produttori pi\u00f9 fedeli dei BSB, \u00e8 uno dei brani pi\u00f9 famosi della band e una delle loro \"Signature song\".\nRaggiunse la posizione numero 1 in Nuova Zelanda e Filippine, la numero 2 in Austria e Australia, la numero 3 nel Regno Unito, la numero 4 in Svizzera e Svezia, la numero 5 in Norvegia e Paesi Bassi e la numero 9 in Italia.\n\u00c8 inoltre il loro singolo pi\u00f9 venduto nel Regno Unito (pi\u00f9 di 530.000 copie) e rest\u00f2 per 56 settimane nella classifica statunitense \"Billboard Hot 100\", raggiungendo la posizione numero 4.\nLa canzone vinse il premio \"Select Video\" all'MTV Europe Music Awards 1997.\nVideo.\nIl video \u00e8 stato diretto dal regista Nigel Dick e girato nel \"Royal Laundry Complex\" a Pasadena in California, il 15 giugno 1997. Esso mostra i cinque ragazzi partecipare ad un provino davanti a sei ragazze, che prendono appunti e giudicheranno le performance di gruppo e di ciascun componente in abiti diversi. La coreografia del video \u00e8 un ballo eseguito facendo utilizzo di sedie richiudibili, diventata poi famosa e riproposta nelle performance live del brano. Dopo il secondo ritornello, i ruoli vengono invertiti: i BSB diventano i giudici e le ragazze sono le partecipanti all'audizione. \nCuriosit\u00e0.\nIl cantante Brian Littrell conobbe la sua futura moglie, Leighanne Wallace, sul set del video musicale di \"As Long as You Love Me\", dove lei interpretava il ruolo di una delle sei giudici. I due si sposarono in seguito nel 2000."}
{"id": "709326", "revid": "124458588", "url": "https://it.wikipedia.org/wiki?curid=709326", "title": "Red Auerbach", "text": "Carriera.\nCome allenatore dei Boston Celtics ottenne 9 titoli NBA, il primo nel 1957, poi otto consecutivi, dal 1959 al 1966, la pi\u00f9 lunga striscia vincente di campionati nella storia degli sport professionistici nord-americani. Conquistato il nono titolo decise di lasciare il suo posto in panchina a Bill Russell, mantenendo il ruolo di General Manager fino al 1984, e poi di Presidente fino alla morte. Dal 1967 al 2006 i Celtics vinceranno altri 7 titoli, portando il totale degli anelli vinti da Red Auerbach a 16.\nFu per oltre quarant'anni l'allenatore pi\u00f9 vincente nella storia della NBA. Nel 2009 venne superato da Phil Jackson, vincitore con i Los Angeles Lakers del decimo titolo personale da head coach, ma considerando i 7 titoli vinti come general manager, Auerbach \u00e8 stato certamente il personaggio pi\u00f9 vincente e carismatico della storia dell'NBA.\nNel 1980 fu nominato il pi\u00f9 grande allenatore nella storia della NBA dalla \"Professional Basketball Writers Association of America\"."}
{"id": "709332", "revid": "287204", "url": "https://it.wikipedia.org/wiki?curid=709332", "title": "Lambda Aurigae", "text": " \nLambda Aurigae (\u03bb Aur) \u00e8 una stella nella costellazione dell'Auriga. Ha una magnitudine apparente di +4,70 e si trova ad una distanza di circa 41,2 anni luce dal sistema solare.\nOsservazione.\nSi tratta di una stella situata nell'emisfero celeste boreale. La sua posizione moderatamente boreale fa s\u00ec che questa stella sia osservabile specialmente dall'emisfero nord, in cui si mostra alta nel cielo nella fascia temperata; dall'emisfero australe la sua osservazione risulta invece pi\u00f9 penalizzata, specialmente al di fuori della sua fascia tropicale. La sua magnitudine di +4,7 fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nIl periodo migliore per la sua osservazione nel cielo serale ricade nei mesi compresi fra fine ottobre e aprile; nell'emisfero nord \u00e8 visibile anche per un periodo maggiore, grazie alla declinazione boreale della stella, mentre nell'emisfero sud pu\u00f2 essere osservata limitatamente durante i mesi dell'estate australe.\nCaratteristiche fisiche.\nLa stella \u00e8 una nana gialla piuttosto simile al Sole; il database stella SIMBAD la indica di classe spettrale G1.5IV-V, mentre in altre pubblicazioni viene classificata di tipo G0V o G1V. La classe di luminosit\u00e0 IV indica che la stella sta entrando nello stadio di subgigante, pare infatti pi\u00f9 vecchia del Sole e quindi sta per terminare l'idrogeno interno ed abbandonare la sequenza principale. La massa \u00e8 poco pi\u00f9 di quella solare, il raggio 1,3 volte superiore ed emette il 75% di luce in pi\u00f9 della nostra stella. Anche la velocit\u00e0 di rotazione \u00e8 simile al quella del Sole, in quanto impiega, alla velocit\u00e0 di 2,5\u00a0km/s, circa 26 giorni per completare una rotazione. La metallicit\u00e0 \u00e8 superiore a quella del Sole ([Fe/H] = +0,11), e elementi come sodio, silicio, alluminio e magnesio sono del 25% pi\u00f9 abbondanti.\nAltre 3 stelle formano con Lambda Aurigae un sistema quadruplo, ma queste compagne, che distano da 76 a 130 secondi d'arco, sono solo sulla stessa linea di vista e non sono legate gravitazionalmente alla stella principale."}
{"id": "709333", "revid": "287204", "url": "https://it.wikipedia.org/wiki?curid=709333", "title": "Gliese 349", "text": "Gliese 349 \u00e8 una stella di classe spettrale K3-V della costellazione dell'Idra, distante circa 42 anni luce dal sistema solare.\nSi tratta di una nana arancione con una luminosit\u00e0 del 27% di quella del Sole, una massa del 79% e un raggio del 73%. L'et\u00e0 stimata media della stella \u00e8 superiore ai 7 miliardi di anni."}
{"id": "709335", "revid": "8596", "url": "https://it.wikipedia.org/wiki?curid=709335", "title": "Stephen Frears", "text": "Frears ha ottenuto due candidature all'Oscar al miglior regista: nel 1991 per \"Rischiose abitudini\" e nel 2007 per \"The Queen - La regina\".\nBiografia.\nStudia alla Gresham's School ed al Trinity College dell'Universit\u00e0 di Cambridge. Abbandonati gli studi di giurisprudenza, inizia a collaborare con il Royal Court Theatre di Londra. Dopo varie regie televisive, esordisce sul grande schermo nel 1972 con \"Sequestro pericoloso\", film con Albert Finney ricco di citazioni del \"noir\" classico. Il film ha scarso successo e Frears riprende il suo lavoro di regista televisivo, tornando al cinema solo nel 1979 con \"Bloody Kids\".\nLa stampa e la critica si accorgono di lui nel 1984 quando realizza \"Vendetta\", mentre l'anno dopo arriva anche il successo di pubblico con \"My Beautiful Laundrette - Lavanderia a gettone\" (1985), storia di una relazione omosessuale e interrazziale sullo sfondo di una lavanderia a gettone della periferia londinese. Il film, realizzato per Channel 4, \u00e8 tratto da un romanzo dello scrittore anglo-pakistano Hanif Kureishi, con il quale Frears collabora nuovamente nel 1987 per \"Sammy e Rosie vanno a letto\".\nA questo punto anche Hollywood si accorge di lui e lo chiama per realizzare la costosa trasposizione in costume del romanzo \"Le relazioni pericolose\" di Choderlos de Laclos. Il suo film, girato nel 1988, si trova involontariamente a dover competere con \"Valmont\", tratto dallo stesso romanzo e girato nello stesso periodo da Milo\u0161 Forman, ma grazie al cast pi\u00f9 prestigioso (composto da John Malkovich, Glenn Close e Michelle Pfeiffer) e al budget pi\u00f9 alto, riesce ad attirare maggiore pubblico. Seguono, sempre negli Stati Uniti, altri successi quali \"Rischiose abitudini\", per il quale viene candidato all'Oscar come migliore regista nel 1991, \"Eroe per caso\" e \"Due sulla strada\".\nDopo il meno fortunato \"Hi-Lo Country\", western anticonvenzionale girato nel 1998, con \"Alta fedelt\u00e0\" Stephen Frears ritrova le atmosfere \"british\" portando sullo schermo l'omonimo romanzo di Nick Hornby. Sempre nel Regno Unito sono ambientate le sue successive realizzazioni, tra cui \"Piccoli affari sporchi\", una via di mezzo fra thriller e denuncia sociale ambientata ancora una volta sullo sfondo di una Londra multietnica, e \"Lady Henderson presenta\", commedia sugli impresari che lanciarono il nudo a teatro nell'Inghilterra bombardata dai nazisti, con protagonista Judi Dench, che si aggiudica il Golden Globe per il miglior film commedia o musicale.\nRegista ironico e provocatorio, nel 2006 lancia la sua sfida pi\u00f9 ardua, affrontando tra mille difficolt\u00e0 di lavorazione il mito intoccabile della monarchia britannica. L'establishment inglese negher\u00e0 alla produzione il permesso di girare la pellicola nei luoghi reali, ma \"The Queen - La regina\" sar\u00e0 caparbiamente portato a termine. Il risultato \u00e8 un ritratto intimista e disincantato della regina Elisabetta II e di tutta la famiglia reale, radiografata con uno stile cronachistico, quasi televisivo, nelle contraddizioni tra immagine istituzionale e pettegolezzi privati nei giorni della vicenda della morte di Lady Diana Spencer. Il film, presentato in anteprima a Venezia, fa guadagnare alla protagonista Helen Mirren la Coppa Volpi e l'anno successivo un Oscar alla miglior attrice. Negli anni successivi gira \"Ch\u00e9ri\" (2009), \"Tamara Drewe - Tradimenti all'inglese\" (2010), \"Una ragazza a Las Vegas\" (2012), \"Muhammad Ali's Greatest Fight\" (2013), \"Philomena\" (2013), \"The Program\" (2015), \"Florence\" (2016) e \"Vittoria e Abdul\" (2017), film prodotto da BBC Films e che vede come protagonista Judi Dench nei panni della regina Vittoria."}
{"id": "709336", "revid": "1318658", "url": "https://it.wikipedia.org/wiki?curid=709336", "title": "Timgad", "text": "Timgad (l'antica Thamugadi romana), fu una colonia romana fondata dall'imperatore Traiano nell'anno 100 con manodopera militare. Le sue notevolissime rovine sono un esempio della griglia con cui venivano costruite le citt\u00e0 romane. Quando nell'Ottocento la citt\u00e0 viene dissepolta dalla sabbia del deserto viene chiamata \"la Pompei africana\".\nIl sito archeologico.\nLe rovine della citt\u00e0 si trovano a 35 chilometri da Batna, in Algeria. La citt\u00e0 venne fondata dal nulla come colonia militare, principalmente come bastione contro i Berberi del Massiccio dell'Aur\u00e9s. In origine essa venne abitata da veterani della campagna partica dell'esercito romano, cui vennero assegnate terre in cambio degli anni di servizio militare prestato.\nCollocata lungo la strada fra Thevaste e Lambesi (sede della Legio III Augusta), la citt\u00e0 fu cinta di mura ma non fortificata. Progettata per una popolazione di 15.000 abitanti, ben presto la citt\u00e0 crebbe al di fuori di ogni controllo e si svilupp\u00f2 caoticamente, senza rispettare la planimetria ortogonale della fondazione originale romana.\nFra le rovine di Timgad sono perfettamente visibili il decumano e il cardo, affiancati da un colonnato corinzio parzialmente restaurato. Il cardo non attraversa l'intera citt\u00e0, bens\u00ec termina in un foro all'incrocio col decumano.\nNella parte terminale ovest del decumano sorge il cosiddetto arco di Traiano, alto 12 metri, della seconda met\u00e0 del II secolo o degli inizi del III, parzialmente restaurato nel 1900. L'arco, costruito principalmente in arenaria, \u00e8 corinzio con 3 fornici, di cui quello centrale \u00e8 largo pi\u00f9 di 3 metri. L'iscrizione ricorda la fondazione della colonia da parte di Traiano, ma dovette essere in origine una semplice porta cittadina, monumentalizzata in epoca successiva.\nFra gli edifici della citt\u00e0 si trovano una basilica, una biblioteca, quattro terme ed un teatro da 3.500 posti a sedere, in ottime condizioni di conservazione, tanto che ancor oggi viene utilizzato per rappresentazioni teatrali.\nA Timgad si trovano inoltre un tempio dedicato a \"Giove Capitolino\" (grande quasi come il Pantheon di Roma), una chiesa quadrata con abside circolare risalente al VII secolo, e una cittadella bizantina costruita negli ultimi giorni della citt\u00e0\nStoria.\nLa citt\u00e0 godette di una pacifica esistenza per i primi secoli della sua storia e, a partire dal III secolo, divenne un centro di attivit\u00e0 cristiana; nel IV secolo divenne inoltre un centro donatista.\nNel V secolo Timgad venne saccheggiata dai Vandali, dopo di che inizi\u00f2 il lento declino. Nel 535 la citt\u00e0 venne occupata dal generale bizantino Salomone, mentre nel VII secolo essa venne brevemente ripopolata come un centro di primaria importanza per la Cristianit\u00e0; in seguito ad un saccheggio da parte dei Berberi, Timgad venne per\u00f2 definitivamente abbandonata. La citt\u00e0 scomparve dalla storia fino all'inizio degli scavi archeologici, nel 1881.\nQuando venne fondata, Timgad si trovava in un'area fertile a circa 1000 metri sul livello del mare. Le sabbie del Sahara, ricoprendola completamente ne hanno favorito l'ottimo stato di conservazione.\nNel 1982 Timgad \u00e8 entrata a far parte dell'elenco dei Patrimoni dell'umanit\u00e0 dell'UNESCO"}
{"id": "709337", "revid": "161273", "url": "https://it.wikipedia.org/wiki?curid=709337", "title": "44 Bo\u00f6tis", "text": "44 Bo\u00f6tis \u00e8 un sistema stellare di magnitudine 4,76 situato nella costellazione di Boote. Dista 42 anni luce dal sistema solare.\nOsservazione.\nSi tratta di una stella situata nell'emisfero celeste boreale. La sua posizione \u00e8 fortemente boreale e ci\u00f2 comporta che la stella sia osservabile prevalentemente dall'emisfero nord, dove si presenta circumpolare anche da gran parte delle regioni temperate; dall'emisfero sud la sua visibilit\u00e0 \u00e8 invece limitata alle regioni temperate inferiori e alla fascia tropicale. La sua magnitudine pari a 4,8 fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nIl periodo migliore per la sua osservazione nel cielo serale ricade nei mesi compresi fra maggio e settembre; nell'emisfero nord \u00e8 visibile anche per gran parte dell'autunno, grazie alla declinazione boreale della stella, mentre nell'emisfero sud pu\u00f2 essere osservata limitatamente durante i mesi invernali australi.\nCaratteristiche fisiche.\nSi tratta di un sistema composto da una stella principale, 44 Bo\u00f6tis A, di sequenza principale giallo-bianca (tipo spettrale F) con una magnitudine apparente di +4,83. La sua compagna, 44 Bo\u00f6tis B, \u00e8 una variabile W Ursae Majoris e inoltre una binaria spettroscopica. Le due componenti che formano la secondaria sono distanziate tra loro di poco pi\u00f9 di un milione di\u00a0km e la magnitudine di questa componente varia da +5,8 a +6,40 con un periodo di 6,43 ore."}
{"id": "709339", "revid": "640277", "url": "https://it.wikipedia.org/wiki?curid=709339", "title": "HD 40307", "text": "HD 40307 \u00e8 una stella di classe spettrale K2.5-V, situata a poco pi\u00f9 di 40 anni luce dal sistema solare nella costellazione del Pittore, a nord-ovest di \u03b1 Pictoris, a sud-ovest di Canopo e a sud-est di \u03b2 Pictoris. Tra il 2008 e il 2012 sono stati scoperti 6 esopianeti in orbita attorno alla stella, di cui il pi\u00f9 esterno, HD 40307 g, orbita a 0,6 UA e si trova nella zona abitabile, dove \u00e8 possibile l'esistenza dell'acqua liquida in superficie.\nCaratteristiche fisiche.\nDai dati raccolti, la stella risulta essere una nana arancione pi\u00f9 piccola e giovane del Sole, con un'et\u00e0 che, a seconda delle fonti prese in considerazione, \u00e8 stimata essere da 1,2 a 3 miliardi di anni. Ha una massa del 77% di quella del Sole, un raggio del 72% ed una luminosit\u00e0 che \u00e8 quasi un quarto rispetto a quella solare. Rispetto al Sole \u00e8 povera di metalli, possiede infatti solo il 49% di elementi pi\u00f9 pesanti dell'elio rispetto alla nostra stella.\nSistema planetario.\nDopo cinque anni di ricerche da parte dell'European Southern Observatory (ESO), nel 2008 \u00e8 stata annunciata la scoperta di tre pianeti extrasolari del tipo super Terre in orbita attorno alla stella. Tutti e tre i pianeti sono stati individuati tramite il metodo della velocit\u00e0 radiale, utilizzando lo spettrografo HARPS dell'Osservatorio di La Silla, in Cile.\nNel 2012, un'analisi indipendente effettuata da un gruppo di astronomi guidati da Mikko Tuomi dell'Universit\u00e0 di Hertfordshire ha confermato l'esistenza di questi pianeti e individuandone altri tre, portando il numero totale del sistema a 6 pianeti. I primi cinque pianeti del sistema, orbitano ad una distanza troppo piccola dalla stella per consentire la presenza di acqua liquida sulla superficie, mentre HD 40307 g orbita ad una distanza che permette la presenza di acqua allo stato liquido.\nLe masse minime dei pianeti del sistema vanno da tre a dieci volte la massa terrestre, che si collocano quindi a met\u00e0 strada tra quelle di un pianeta terrestre ed un gigante gassoso, delle dimensioni di Urano o Nettuno. Un'analisi dinamica del sistema suggerisce che il pianeta \"b\" ha un'orbita instabile e che probabilmente si \u00e8 formato pi\u00f9 lontano dalla stella per poi migrare successivamente nella parte pi\u00f9 interna del sistema, cos\u00ec come potrebbe essere successo anche per gli altri pianeti. La stessa analisi dinamica indica anche che le vere masse planetarie non sono molto pi\u00f9 alte rispetto ai valori minimi indicati.\nSotto, un prospetto del sistema di HD 40307."}
{"id": "709340", "revid": "640277", "url": "https://it.wikipedia.org/wiki?curid=709340", "title": "36 Ursae Majoris", "text": "36 Ursae Majoris \u00e8 una stella di classe spettrale F8-V, distante 41,7 anni luce dal Sistema solare.\nOsservazione.\nLa sua posizione \u00e8 fortemente boreale e ci\u00f2 comporta che la stella sia osservabile prevalentemente dall'emisfero boreale, dove si presenta circumpolare anche da gran parte delle regioni temperate; dall'emisfero australe la sua visibilit\u00e0 \u00e8 invece limitata alle regioni temperate inferiori e alla fascia tropicale. La sua magnitudine. pari a +4,82, fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nIl periodo migliore per la sua osservazione nel cielo serale ricade nei mesi compresi fra febbraio e giugno; nell'emisfero nord \u00e8 visibile anche per buona parte dell'estate, grazie alla declinazione boreale della stella, mentre nell'emisfero sud pu\u00f2 essere osservata in particolare durante i mesi autunnali australi.\nCaratteristiche fisiche.\nHa il 20% in pi\u00f9 di massa rispetto al Sole e un raggio del 20% maggiore. Presenta una luminosit\u00e0 che \u00e8 1,7 volte quella solare; la sua et\u00e0 \u00e8 stimata essere di circa 2,7 - 3,39 miliardi di anni (quindi molto pi\u00f9 giovane del Sole), con un valore di metallicit\u00e0 inferiore a quello solare (dal 66% all'83%).\n36 Ursae Majoris forma un sistema binario con Gliese 394 (HD 237903), una nana arancione di classe spettrale K7V, che possiede caratteristiche simili a Groombridge 1618, una debole stella con il 6% della luminosit\u00e0 solare e una massa di 0,69 masse solari.\nVisivamente, Gliese 394 a 123 secondi d'arco da 36 Ursae Majoris, e la separazione reale tra le due stelle \u00e8 di circa 2043 UA.\nPossiede anche una terza compagna di tipo spettrale K2V, situata a 49000 UA, ma sembra pi\u00f9 che altro una binaria ottica e, molto probabilmente, non \u00e8 legata al sistema.\nPianeti extrasolari?\nUno studio segnalava la possibile presenza di una nana bruna di circa 70 masse gioviane in un'orbita altamente eccentrica (e=0,8) con un periodo orbitale di 18 anni posta ad una distanza di circa 7 UA. Successivamente si sono ipotizzate altre possibili compagne nane brune (tra le 14 e le 70 masse gioviane) situate tra le 4 e le 14 unit\u00e0 astronomiche. Tuttavia ad oggi non si \u00e8 avuta nessuna conferma sulla presenza di simili oggetti substellari e le analisi delle velocit\u00e0 radiali sono tuttora in corso."}
{"id": "709341", "revid": "1632387", "url": "https://it.wikipedia.org/wiki?curid=709341", "title": "Maschera di Ferro", "text": "Fra gli autori che si interessarono al suo caso vi furono Voltaire e soprattutto Alexandre Dumas padre, che ne fece un personaggio nel romanzo \"Il visconte di Bragelonne\". A quell'episodio del romanzo di Dumas sono stati ispirati numerosi film, con differenti gradi di fedelt\u00e0.\nAccenna alla Maschera di Ferro anche il Casanova nella sua opera biografica \"Storia della mia vita\", nel Capitolo XXIV, ove afferma che il suo insegnante di francese, Cr\u00e9billion, il vecchio che era stato Censore Regio, ricevette da Re Luigi XIV la confidenza che non era mai esistita alcuna maschera di ferro e che si trattava di una leggenda.\nSi dice anche che si trattasse di un ministro del duca di Mantova, di nome Mattioli, che era contemporaneamente al servizio di Luigi XIV e l'avrebbe tradito.\nLa storia della Maschera di Ferro.\nNel creare questo personaggio Dumas s'ispir\u00f2 a ricerche effettuate da Voltaire che, imprigionato nel 1717 per breve tempo alla Bastiglia, venne a sapere da alcune guardie che alcuni anni prima vi era detenuto uno strano personaggio, detto \"La Maschera di Ferro\" poich\u00e9 portava sempre sul volto una maschera di velluto nero, assicurata da cinghie metalliche, che ne rendeva invisibili le fattezze. Al personaggio, ormai palesemente anziano, veniva riservato un trattamento di favore: cibo scelto e abbondante, vestiti costosi, possibilit\u00e0 di tenere in cella libri e persino un liuto.\nAppassionatosi al mistero e uscito di carcere, il filosofo francese comp\u00ec varie ricerche scoprendo dal giornale del carcere che l'individuo che si celava dietro Maschera di Ferro era deceduto quasi all'improvviso nell'autunno del 1703 ed era stato seppellito nel Cimitero di Saint-Paul-des-Champs a Parigi con il nome (evidentemente fasullo) di Marchiergues o Marchioly. Governatore della Bastiglia era in quel momento, dal 18 settembre 1698, B\u00e9nigne Dauvergne de Saint-Mars, che assistette alle esequie. Il medico della Bastiglia afferm\u00f2 che l'uomo aveva circa sessant'anni, mentre sull'atto d'inumazione fu scritto che aveva quarantacinque anni.\nIn effetti sussistevano tracce piuttosto evidenti dell'esistenza dell'uomo: alla Bastiglia il misterioso personaggio era arrivato proprio nel 1698 dall'isola di Santa Margherita (la maggiore delle Isole di Lerino, al largo di Cannes), dove esiste una imponente fortezza, Fort Royal, accompagnato dal Saint-Mars, dopo una breve sosta al castello d'If. All'isola la Maschera di Ferro era giunta nel 1687, proveniente dal Forte di Exilles, nell'Alta Val di Susa, dove era stato trasferito nel 1681, seguendo con un altro detenuto proprio il Saint-Mars, che aveva fatto anche eseguire costosi lavori di adattamento dell'area dove doveva situarsi l'alloggio del prigioniero. Precedentemente il recluso mascherato fu detenuto per dodici anni nella fortezza di Pinerolo (allora governatore gi\u00e0 da cinque anni della fortezza era proprio il Saint-Mars).\nLe direttive sul trattamento da riservare alla Maschera di Ferro giungevano al Saint-Mars direttamente dal potente ministro francese della guerra, il marchese di Louvois: esiste infatti una lettera del ministro al governatore della fortezza di Pinerolo in cui si impartiscono severe istruzioni sul trattamento da riservare al detenuto mascherato. Al prigioniero veniva, come anche per la detenzione nella Bastiglia, riservato un trattamento speciale. Tuttavia gli era fatto divieto di parlare con chicchessia, escluso il confessore (ma solo in confessione), con l'ufficiale comandante della guardia quando doveva chiedere qualche cosa che riguardava la sua detenzione (altri argomenti di conversazione erano vietati) e con il medico quando si fosse ammalato. Inoltre poteva togliersi la maschera per mangiare e per dormire, ma in ogni caso la doveva indossare quando si trovava in presenza o in vista di qualunque altra persona. Gli erano consentite anche brevi passeggiate nel cortile della fortezza, sempre mascherato e sotto stretta sorveglianza delle guardie.\nQuesti sono i fatti pi\u00f9 o meno ben documentati da lettere, registri e testimonianze raccolte presso gli ufficiali preposti alla sorveglianza e riportate da cronisti dell'epoca. Pare anche che vi fossero varie voci sull'identit\u00e0 del prigioniero, ora un conte o un duca francese, ora un eminente lord inglese o altri parenti di importanti nobili europei, ma mai confermate n\u00e9 plausibili a un esame pi\u00f9 accurato: probabilmente le voci erano parte di un'azione di disinformazione.\nCi sono dei punti fermi in questa vicenda, che Voltaire riassunse:\nIpotesi sull'identit\u00e0.\nL'ipotesi di Voltaire e di Alexandre Dumas: il gemello o il fratellastro.\nAl termine delle sue ricerche Voltaire, bench\u00e9 non fosse in possesso di tutta la documentazione citata e disponibile in epoca moderna, conclude (\"Le si\u00e8cle de Louis XIV\") che doveva trattarsi del fratello gemello (o di un fratellastro) di Luigi XIV, la cui esistenza sarebbe stata occultata per evitare contestazioni sul diritto al trono del medesimo. Alexandre Dumas padre riprese questa tesi, romanzandola.\nL'ipotesi avanzata da Voltaire ha tuttavia un punto debole: a quei tempi il parto di una regina era quasi una cerimonia pubblica, soggetta anch'essa, per quel che era possibile in un evento di questo tipo, al rigido protocollo di corte. Vi assistevano il medico di corte, una o pi\u00f9 levatrici, il personale di servizio addetto alle varie incombenze per l'assistenza alla partoriente, dame di compagnia della regina, ufficiali di camera e altre ancora. La cronistoria dell'evento veniva poi riportata, seppur sinteticamente, sui registri di palazzo. \u00c8 quindi estremamente improbabile che si sia potuta occultare la nascita di un gemello, cos\u00ec come sarebbe stato difficile alla regina nascondere una gravidanza clandestina.\nL'ipotesi del padre naturale di Luigi XIV.\n\u00c8 stata avanzata anche un'altra ipotesi, ossia che il misterioso prigioniero non fosse altri che il padre naturale di Luigi XIV. Per comprendere il motivo da cui trae origine questa teoria occorre ricordare che Luigi XIV nacque nel 1638, mentre il matrimonio fra Luigi XIII e Anna d'Austria risale al 1615: erano quindi trascorsi ventitr\u00e9 anni senza che la coppia avesse avuto figli. Dalle cronache di palazzo si evince come gli augusti coniugi dopo poco pi\u00f9 di un lustro dal loro matrimonio non avessero pi\u00f9 avuto rapporti intimi: nei palazzi reali gli appartamenti del re e della regina erano normalmente separati e ciascuno di essi era dotato di un corpo di servitori e guardie proprio. L'accesso a ciascun appartamento era rigidamente controllato dal protocollo e alla corte di Francia tutto veniva registrato, anche le visite che il re faceva alla regina nei suoi appartamenti, che in genere erano destinate all'assolvimento dei doveri coniugali.\nCircolava anche voce che Luigi XIII fosse, o fosse diventato, impotente. Dopo ventidue anni di matrimonio senza figli aleggiava lo spettro dell'estinzione del ramo e della necessit\u00e0, alla morte di Luigi XIII, di risalire \"per li rami\" per individuare l'avente diritto al trono. In quella situazione il successore legittimo sarebbe stato il fratello del re, Gastone (duca d'Orl\u00e9ans) che, oltre a essere considerato un inetto e per di pi\u00f9 ribelle all'autorit\u00e0 regia, all'et\u00e0 di trent'anni era anche lui ancora privo di discendenti maschi, nonostante fosse gi\u00e0 al secondo matrimonio: aveva infatti sposato la prima moglie, Maria di Borbone, duchessa di Montpensier, quando era solo diciottenne, e dalla donna aveva avuto una figlia. Morta la prima moglie nel 1626, aveva sposato sei anni dopo Margherita di Lorena-Vaud\u00e9mont, dalla quale, al momento del concepimento di Luigi XIV, non aveva ancora avuto figli. Con Gastone d'Orl\u00e9ans vi erano serie probabilit\u00e0 che, oltre ai problemi che la sua inettitudine avrebbe causato, alla sua morte si avrebbe avuto lo stesso problema, con l'inconveniente supplementare che per trovare il legittimo aspirante al trono si sarebbe dovuti risalire oltre Enrico IV, in quanto tutti i discendenti successivi, esclusi Luigi XIII e Gastone d'Orl\u00e9ans, erano donne e la Francia seguiva rigidamente la legge salica.\nIl pensiero aveva turbato non pochi sonni a Richelieu e al suo collaboratore e successore Mazzarino. L'idea quindi poteva essere stata quella di trovare un rampollo che fosse di discendenza dei Borboni (anche attraverso le numerose unioni illegittime, l'importante era che avesse sangue regale nelle vene), che fosse sano, giovane e robusto e si prestasse alla bisogna sostituendo nel talamo di Anna d'Austria il riluttante marito, dietro un compenso sufficientemente cospicuo da convincerlo a tenere in seguito la bocca cucita. Farlo entrare segretamente nelle camere della regina non era un problema (l'amante di una signora regale a quei tempi non era cosa anomala), cos\u00ec come non sarebbe stato un problema organizzare visite ufficiali del re alla consorte nei suoi appartamenti in modo che all'annuncio della gravidanza si potesse pensare che il re aveva fatto il suo dovere di marito e ne erano scaturiti i frutti, tutto purch\u00e9 naturalmente la regina e il re fossero d'accordo: la cosa non sarebbe stata moralmente molto ortodossa, ma la ragion di Stato era una divinit\u00e0 a cui Richelieu era devoto tanto quanto lo era al Padreterno.\nNon \u00e8 escluso che il facente funzione di marito si fosse successivamente montato la testa (forse dopo la morte della regina avvenuta nel 1666) e - vista la somiglianza con il figlio - avesse tentato di battere ancora cassa in cambio del silenzio, il che gli avrebbe procurato il soggiorno obbligato a vita con tanto di maschera. Se le cose fossero andate cos\u00ec, sarebbe stato certamente pi\u00f9 semplice eliminare lo scomodo genitore, ma si trattava pur sempre del padre del re e quest'ultimo non avrebbe probabilmente gradito macchiarsi di un parricidio, almeno non prima di averle tentate tutte e comunque solo in caso di conclamato pericolo per la sua regalit\u00e0. Le date non smentiscono questa versione anche se non ne aiutano l'accettazione: un giovane maschio \u00e8 sessualmente attivo gi\u00e0 a quindici anni, ma anche supposto che all'inizio del 1638, periodo del concepimento di Luigi XIV, il giovane avesse gi\u00e0 diciotto anni, nel 1703, anno della sua morte, ne avrebbe avuti circa ottantatr\u00e9, un'et\u00e0 piuttosto avanzata per quei tempi, ma non impossibile in quanto avrebbe vissuto una vita lontano da stress e pericoli. Un'altra cosa di cui tenere conto, seguendo quest'ipotesi, \u00e8 che due anni dopo la nascita di Luigi XIV Anna d'Austria partor\u00ec nuovamente dando alla luce il secondo maschio, Filippo, duca d'Orl\u00e9ans (1640\u20131701).\nI prigionieri della rocca di Pinerolo.\nLa moderna storiografia, che \u00e8 riuscita ad avere informazioni maggiori di quelle di Voltaire sul misterioso personaggio, lo identifica con uno dei sei prigionieri di Pinerolo che avrebbero seguito Saint-Mars nei suoi spostamenti. Essi sono: una spia di nome Dubreil, un gentiluomo di nome Eustache Dauger coinvolto in scandali sessuali a Parigi, un monaco giacobino, un domestico di nome La Riviere, il sovrintendente delle finanze Nicolas Fouquet e il conte italiano Ercole Antonio Mattioli. Uno di loro dovrebbe essere la Maschera di Ferro, anche se le date di morte sarebbero precedenti, indicando uno scambio di persona per confondere le acque. Lo stesso Saint-Mars avrebbe indicato in Dauger il prigioniero, concentra le proprie ipotesi pi\u00f9 verosimili sulle figure di Mattioli e Dauger.\nNicolas Fouquet.\nFu candidato a dare un nome alla Maschera di Ferro Nicolas Fouquet, gi\u00e0 ministro delle finanze di Luigi XIV, arrestato (1661) a Nantes e incarcerato alla Bastiglia con l'accusa (confermata poi da condanna al carcere a vita) di essere stato troppo ingordo nell'appropriarsi delle entrate demaniali, di cui lui stesso era il gestore, oltre che per la sfrontatezza, o dabbenaggine, di averne esibito i frutti con la costruzione della splendida residenza di campagna (villa principesca con numerosi giardini) a Vaux-le-Vicomte, alla cui inaugurazione sembra abbia invitato persino il principale derubato, ossia lo stesso Luigi XIV. Nel dicembre 1664 Fouquet, accompagnato da due servitori, fu condotto alla fortezza di Pinerolo sotto la sorveglianza di Saint-Mars, che doveva diventare il nuovo governatore della medesima, e l\u00ec risulta deceduto il 23 marzo 1680.\nOltre al fatto che un anno dopo la Maschera di Ferro fu condotto al Forte di Exilles, non si spiega il perch\u00e9 della maschera: vada per il divieto di parlare (un ex ministro delle finanze doveva essere a conoscenza di parecchie notizie riservate), ma il volto di Fouquet non era certo fra i pi\u00f9 noti nella popolazione francese e comunque egli fu registrato nel carcere di Pinerolo con il suo vero nome.\nErcole Antonio Mattioli.\nUn altro personaggio ritenuto per un certo tempo la Maschera di Ferro fu un certo conte italiano Ercole Antonio Mattioli, gi\u00e0 ministro del duca di Mantova Carlo III e poi informatore dei Savoia, ma anche del re di Francia (oltre che di quello di Spagna). Costui avrebbe fatto il doppio (o triplo) gioco al momento della tentata vendita di Casale e della sua fortezza al re di Francia. Nei primi mesi del 1678 il duca di Mantova, vistosi privare dalla Spagna del sussidio di 15.000 ducati annui, in precedenza concordato per il mantenimento di una guarnigione spagnola a Casale, prest\u00f2 orecchio alle lusinghe di Luigi XIV, che proponeva l'acquisto della piazzaforte di quella citt\u00e0 in cambio di 100.000 scudi. Mattioli era incaricato di seguire la pratica dell'acquisto, da fare in assoluta segretezza, ma rifer\u00ec di nascosto l'accordo sia agli Spagnoli che ai Savoia, entrambi interessati a Casale. Scoperto da parte di Luigi XIV il doppio gioco, venne tratto in arresto dai francesi e incarcerato a Pinerolo nel 1679, dove venne registrato sotto il falso nome di Lestang. Quindi Mattioli fu trasferito direttamente alla fortezza dell'\u00cele de Sainte Marguerite (senza passare dal Forte di Exilles) all'inizio del 1694, quando il governatore della fortezza era gi\u00e0 da circa sette anni il Saint-Mars. Poco dopo mor\u00ec di febbre. Valgono per il Mattioli considerazioni analoghe a quelle fatte per Fouquet.\nC'\u00e8 da dire che non vi \u00e8 assoluta certezza sulla morte nel 1694, molti hanno ipotizzato che sia morto qualche anno pi\u00f9 tardi e che Saint-Mars lo abbia scambiato con qualcuno dei suoi prigionieri. Mattioli era un diplomatico che conosceva di certo segreti della corona spagnola e francese, oltre a informazioni confidenziali, quindi poteva risultare utile da vivo, se avesse potuto parlare esclusivamente con il carceriere del re di Francia. Tuttavia era anche stato, nonostante lo \"status\" diplomatico, arrestato illegalmente e difatti registrato sotto falso nome, in spregio al rispetto della territorialit\u00e0 dei Savoia. Quindi \u00e8 possibile che Saint-Mars, con l'appoggio del re Luigi XIV, avesse escogitato il sistema della maschera per evitare contestazioni e incidenti diplomatici tra Francia e Spagna (oltre che con i Savoia e i Gonzaga, che erano imparentati con gli Asburgo d'Austria), soprattutto al responsabile di tutto, il ministro dell'esercito Louvois.\nQuando al nuovo re Luigi XV venne finalmente svelato il segreto della Maschera di Ferro dal reggente Filippo d'Orleans, si dice abbia esclamato: \u00abBene, se per caso \u00e8 ancora vivo, desidero dargli la libert\u00e0\u00bb; quando invece il duca de Choiseul lo aveva interrogato a proposito del misterioso prigioniero egli si era rifiutato di parlare, salvo dire: \u00abSappia, duca, che tutte le congetture fatte fino ad ora sono tutte false illazioni\u00bb. Poi aveva aggiunto un ultimo pensiero: \u00abSe conosceste ogni cosa in merito, vi rendereste conto di quanto poco importante sia questa faccenda\u00bb, smentendo le ipotesi pi\u00f9 fantasiose. I nomi dati al prigioniero erano diversi, tra cui Filbert Gesnon, ma soprattutto, con alcune varianti (Marchiergues, de Marchiel, Marchiolly), \"monsieur Marchioly\", nome che fu inciso sulla tomba nel cimitero della Bastiglia e scritto nell'atto di morte e di inumazione. Il nome e la sua pronuncia francese del cognome \"Mattioli\" (\"Mattiol\u00ec\"), ricordano molto quella di \"Marchioly\" (\"Marchiol\u00ec\"). Molti anni dopo la morte del prigioniero Madame de Pompadour, la favorita di Luigi XV, dopo aver letto la storia nel libro di Voltaire domand\u00f2 al sovrano, in via strettamente personale, chi fosse davvero l'uomo. Il re, che non considerava la faccenda poi cos\u00ec importante, avrebbe affermato che \"era un ministro di un principe italiano\", confermando, se cos\u00ec avvenne davvero, l'identificazione di Mattioli con la Maschera di Ferro. Anche Luigi XVI, che invece non conosceva l'identit\u00e0 della maschera, data la mancanza di documenti, fece delle ricerche per soddisfare la curiosit\u00e0 di Maria Antonietta e interrogando uno dei suoi ministri pi\u00f9 anziani, Maurepas, ebbe la risposta che la Maschera di Ferro era \u00ab... un prigioniero molto pericoloso, a causa della sua intelligenza intrigante e che era legato al duca di Mantova\u00bb.\nGioca a sfavore di questa ipotesi, il fatto che gi\u00e0 nel 1682 il duca di Mantova era stato informato dell'arresto di Mattioli. Il segreto non aveva ragione di essere mantenuto e il prigioniero \u00e8 stato anche designato con il suo vero nome nella corrispondenza di Louvois e Saint-Mars. Mattioli, almeno secondo i documenti, non ha seguito Saint-Mars a Exilles nel 1681, ma \u00e8 rimasto a Pinerolo fino all'aprile del 1694, quando fu trasferito a Sainte-Marguerite dopo la cessione di Pinerolo ai Savoia. Ci\u00f2 \u00e8 dimostrato da una lettera di Saint-Mars all'abate d'Estrades del 25 giugno 1681 (\u00abMattioli sta qui con altri due prigionieri\u00bb) e diverse lettere di Louvois ai successori di Saint-Mars a Pinerolo, sempre che non fossero depistaggi, per far risultare l'uomo in un altro luogo e confonderlo con Dauger, anche grazie all'espediente della maschera.\nGiovanni Gonzaga.\nUn'altra ipotesi condurrebbe a Giovanni Gonzaga, figlio naturale del duca di Mantova Vincenzo I Gonzaga. Si sostiene infatti che il prigioniero, coperto da una maschera di velluto nero, incarcerato a Pinerolo nel 1679 e registrato sotto il falso nome non fosse il conte Ercole Antonio Mattioli, bens\u00ec il Gonzaga stesso, il quale lo accompagnava con funzioni di segretario e che rimase pure lui rinchiuso.\nEustache Dauger.\nEustache Dauger, un valletto giunto come recluso a Pinerolo nel 1669, l'anno dell'arrivo della Maschera di Ferro. Il prigioniero Dauger, descritto come persona colta e di evidente educazione inglese, godeva di alcuni privilegi e a un dato momento fu posto al servizio del Fouquet. L'anno dopo la morte di quest'ultimo segu\u00ec, in veste di carcerato, il Saint-Mars prima a Exilles, poi alla fortezza dell'\u00cele de Sainte Marguerite e infine alla Bastiglia. Vi sono ipotesi di \"scambio di identit\u00e0\", per cui, ad esempio, il Fouquet non sarebbe veramente morto e lo sarebbe invece il Dauger la cui identit\u00e0, ufficialmente, fu fatta assumere al Fouquet dal Saint-Mars. A parte questo, Dauger era un prigioniero noto a corte, coinvolto in scandali sessuali e avvelenamenti, ma non aveva grande importanza. Tuttavia Saint-Mars avrebbe usato l'espediente della maschera durante i trasferimenti per \"farsi pubblicit\u00e0\" e accreditarsi come il carceriere che custodiva segreti di Stato e prigionieri importanti.\nVivien de Bulonde.\nRicerche condotte dal crittografo militare Etienne Bazi\u00e8res alla fine del XIX secolo hanno individuato un'ipotesi alternativa riguardo l'identit\u00e0 di questo personaggio, Essa era protetta nei documenti dell'archivio di Luigi XIV dalla cifratura, detta Gran Cifra, inventata da Antoine e Bonaventure Rossignol. La decrittazione di una lettera del Louvois, segretario di Stato alla Guerra di Luigi XIV, datata 8 luglio 1691 e diretta al maresciallo Catinat, avrebbe consentito l'identificazione del prigioniero misterioso custodito per un certo tempo a Pinerolo.\nSi sarebbe trattato di Vivien de Bulonde, generale incaricato della conquista di Cuneo durante la guerra della Grande Alleanza. Costui, all'arrivo delle truppe austriache, si era fatto prendere dal panico e aveva interrotto l'assedio della cittadina piemontese, ritirandosi e abbandonando \"in loco\" munizioni e feriti. Per questo fu condannato alla reclusione e a non mostrare pi\u00f9 il proprio volto, a motivo della sua colpa, molto infamante per un militare. Non vi sono tuttavia certezze sulla reale corrispondenza dell'identificazione cos\u00ec effettuata alla realt\u00e0 e questo in base a due considerazioni, ossia che il rango del personaggio identificato non era tale da giustificare misure cos\u00ec complesse per la sua incarcerazione e conservazione in vita, e che, se si fosse trattato invece di un personaggio di altissimo livello, non \u00e8 improbabile che al fine di celarne l'identit\u00e0 anche ai posteri si fosse cercato di creare una falsa pista.\nOccorre inoltre osservare che alla data della lettera del Louvois al Catinat (1691) la Maschera di Ferro non si trovava gi\u00e0 pi\u00f9 a Pinerolo (dove nella citata lettera il Louvois chiede al Catinat d'incarcerare il Bulonde), da dove era stato trasferito al forte di Exilles nel 1681, che lasci\u00f2 poi nel 1687 per il castello d'If. Inoltre non si capisce perch\u00e9 cifrare un ordine privo d'interesse \"spionistico\", visto che si trattava di punire un reato militare noto, cos\u00ec come ci si chiede il motivo per il quale sottoporre a segreto tale provvedimento, pi\u00f9 che legittimo in questi casi anche a quel tempo, la cui causa era nota a tutti gli ufficiali e soldati comandati dal generale in questione al momento dello svolgimento dei fatti per cui sarebbe stato punito e perch\u00e9 mai imporgli di celare il volto: quello della vergogna a mostrarsi (solo a carcerieri, a compagni di carcere e a qualche passante) a volto scoperto era semmai un problema del Bulonde, non certo del Louvois e tanto meno di Luigi XIV.\nFilmografia.\nDal romanzo di Dumas sono stati tratti numerosi film:\nAltri film liberamente ispirati alla figura della Maschera di Ferro:"}
{"id": "709342", "revid": "767487", "url": "https://it.wikipedia.org/wiki?curid=709342", "title": "Come on Pilgrim", "text": "Come on Pilgrim \u00e8 il primo EP del gruppo statunitense dei Pixies, pubblicato nel 1987 dalla 4AD. L'EP \u00e8 composto da otto pezzi, scelti dal loro demo (intitolato \"The Purple Tape\") di diciassette pezzi registrato nel marzo del 1987, prima che il gruppo firmasse il contratto discografico con la 4AD. Subito dopo la firma del contratto, la 4AD fece il remix delle otto tracce presenti sull'EP, e pubblic\u00f2 il disco. Le rimanenti nove canzoni si possono ascoltare nell'album del 2002 \"Pixies\" (identificato anche come \"The Purple Tape\").\nL'EP mostra la variet\u00e0 di stili del gruppo. Troviamo per esempio, due pezzi cantati parzialmente in spagnolo (\"Vamos\" e \"Isla de Encanta\"). Due pezzi invece parlano esplicitamente di incesto (\"Nimrod's Son\" e \"The Holiday Song\"). \"I've Been Tired\" si riferisce metaforicamente al connubio tra sesso e rock and roll. Quattro pezzi sono di chiaro riferimento religioso, o ne utilizzano il linguaggio (\"Caribou\", \"Nimrod's Son\", \"The Holiday Song\" e \"Levitate Me\"). Una versione differente di \"Vamos\" apparir\u00e0 anche nel seguente album \"Surfer Rosa\" e come b-side del singolo \"Gigantic\"."}
{"id": "709343", "revid": "287204", "url": "https://it.wikipedia.org/wiki?curid=709343", "title": "Gliese 428", "text": " \nGliese 428 \u00e8 una stella nella costellazione della Carena, distante circa 41 anni luce dal Sistema solare\nGliese 428 \u00e8 una binaria visuale, composta da una nana arancione ed una nana rossa rispettivamente di classe spettrale K5V e M0Ve, separate visualmente tra loro di 6,9 secondi d'arco.\nLa principale ha una massa 0,82 volte quella del Sole, mentre la secondaria ha una massa 0,62 volte quella solare. La luminosit\u00e0 totale della coppia \u00e8 del 35% di quella del Sole."}
{"id": "709346", "revid": "47195", "url": "https://it.wikipedia.org/wiki?curid=709346", "title": "Inni sacri", "text": "Gli Inni sacri sono una raccolta di cinque componimenti di argomento religioso scritti da Alessandro Manzoni tra il 1812 e il 1822 come primo frutto letterario della conversione, avvenuta nel 1810.\nStruttura e composizione.\nLa genesi.\nL'idea si form\u00f2 nella mente del Manzoni non pi\u00f9 tardi del 1810, come testimonia una lettera al sacerdote giansenista Eustachio Degola, in cui il poeta afferma di aver pensato \u00abl'operetta\u00bb a Parigi. \u00c8 difficile invece inferire quanto articolato fosse il progetto nell'ultimo periodo passato in Francia, il termine \u00aboperetta\u00bb potendo ascriversi alla modestia manzoniana, sempre portato a sminuire le sue composizioni, o debba invece riferirsi a una fase ancora incipiente.\nIl \"Corpus\".\nLa raccolta degli \"Inni sacri\" sarebbe dovuta essere composta, secondo le originali intenzioni dell'autore, di dodici testi (\"Il Natale\", \"L'Epifania\", \"La Passione\", \"La Risurrezione\", \"L'Ascensione\", \"La Pentecoste\", \"Il Corpo del Signore\", \"La Cattedra di San Pietro\", \"L'Assunzione\", \"Il Nome di Maria\", \"Ognissanti\", \"I Morti\") riguardanti le principali festivit\u00e0 liturgiche del cattolicesimo. Tuttavia, egli concluse solo cinque inni (\"La Resurrezione\", \"Il nome di Maria\", \"Il Natale\", \"La Passione\", \"La Pentecoste\") e ne lasci\u00f2 incompleto un sesto (\"Ognissanti\"). Bench\u00e9 non sia compreso nel progetto iniziale, si \u00e8 soliti aggiungere agli \"Inni Sacri\" il frammento intitolato \"Il Natale del 1833\", ispirato al giorno nel quale mor\u00ec la moglie di Manzoni, Enrichetta Blondel.\nLa stesura.\nLa stesura degli inni \u00e8 databile agli anni 1812-1815, appena successivi alla conversione religiosa dell'autore, tranne l'ultimo (\"La Pentecoste\"), completato dopo varie revisioni solo nel 1822 e caratterizzato da una sensibilit\u00e0 poetica e religiosa pi\u00f9 matura. Le date di composizione, segnate dall'autore sui vari autografi, sono le seguenti: \"La Risurrezione\" fu scritta dall'aprile al 23 giugno 1812, \"Il Nome di Maria\" dal 6 novembre 1812 al 19 aprile 1813, \"Il Natale\" dal 15 luglio al 29 settembre 1813, \"La Passione\" dal 3 marzo 1814 all'ottobre 1815, mentre la \"Pentecoste\" conobbe una genesi pi\u00f9 complessa. La lentezza nella composizione va ascritta a diversi fattori: oltre alla difficolt\u00e0 di trovare uno stile omogeneo e accessibile al pubblico, che costituiva uno degli obiettivi primari della raccolta, entrarono in gioco la malattia nervosa dell'autore, che cominciava a manifestarsi con forza alla met\u00e0 degli anni Dieci, e gli avvenimenti del 1814, cui Manzoni partecip\u00f2 emotivamente, dichiarando il proprio sostegno ai patrioti in due canzoni: \"Aprile 1814\" e l'incompiuto \"Proclama di Rimini\".\nLa metrica.\nLa struttura metrica delle poesie che andarono a costituire il libriccino originario \u00e8 variabile: dove prevale la gioia, come ne \"La Risurrezione\", Manzoni opta per strofe di sette ottonari (l'ultimo \u00e8 sempre tronco), dando un ritmo serrato ed esultante all'inno, mentre sceglie quartine di endecasillabi per \"Il Nome di Maria\", e \"La Passione\" si compone di strofe di otto decasillabi. I primi quattro inni in particolare sono costruiti su uno schema che corrisponde grosso modo all'enunciazione del tema, la rievocazione dell'episodio e le conseguenze dottrinali e morali dell'evento; invece \"La Pentecoste\", rompendo questo schema, \u00e8 centrata sulla novit\u00e0 portata dal cristianesimo e dall'azione dello Spirito Santo nella storia.\nI modelli.\nL'ispirazione dei componimenti viene dall'antica innografia cristiana e da un'ampia tradizione che andava dalla Bibbia ai padri della Chiesa fino ad arrivare agli oratori sacri francesi del XVII secolo (Bossuet, Massillon, Bourdaloue).\nLa poetica degli \"Inni\".\nDal classicismo al romanticismo.\nIn seguito alla conversione, Manzoni rifiut\u00f2 il classicismo, per il suo culto del mondo antico, troppo lontano dal sentire del pubblico, e il ricorso al mito, troppo paganeggiante e \"falso\" per le sue convinzioni religiose. Al contrario, si propose di trattare temi vivi nella coscienza popolare dei suoi contemporanei e legati al \"vero\" storico e religioso: i valori cristiani radicati nei riti liturgici vengono considerati sempre presenti dai fedeli, anche se si rifanno a eventi accaduti nel passato.\nDel resto, Manzoni ritenne suo compito impegnarsi in una lirica priva di accenti autobiografici, a favore di contenuti comuni e \"oggettivi\". Respinse anche il linguaggio classicistico a favore di un ritmo facile e cantabile; il rinnovamento del linguaggio lirico peraltro presentava ancora molte difficolt\u00e0. Si pu\u00f2 ricordare che, subito dopo aver composto il poemetto neoclassico \"Urania\", nel 1809 Manzoni aveva scritto a Claude Fauriel: \nLa critica letteraria.\nNel 1815, dopo aver terminato \"La Passione\", Manzoni pubblic\u00f2 i primi quattro testi presso l'editore milanese Pietro Agnelli, ma il libro pass\u00f2 pressoch\u00e9 inosservato, malgrado un articolo dello \"Spettatore\" salutasse con entusiasmo la loro apparizione. I giudizi cambiarono a partire dalla seconda met\u00e0 dell'Ottocento, quando ormai Manzoni era osannato come il pi\u00f9 grande romanziere vivente. Francesco De Sanctis scrive che \u00abla base ideale di quegli \"Inni\" \u00e8 sostanzialmente democratica, \u00e8 l'idea del secolo battezzata sotto il nome di idea cristiana, l'eguaglianza degli uomini tutti fratelli di Cristo, la riprovazione degli oppressori e la glorificazione degli oppressi, \u00e8 la famosa triade, \"libert\u00e0\", \"uguaglianza\", \"fratellanza\", evangelizzata, \u00e8 il cristianesimo ricondotto alla sua idealit\u00e0 e armonizzato con lo spirito moderno\u00bb. In Manzoni si andava formando l'uomo nuovo, che per\u00f2 \u00abnon cancellava l'antico: anzi vi si inquadrava. Rimaneva l'erede di Beccaria, il figlio del sec. XVIII, l'ammiratore di Alfieri\u00bb. Lo studioso napoletano rileva altres\u00ec lo stacco venutosi a creare, nella letteratura italiana, tra i carmi del Foscolo e gli inni di Manzoni, in cui rinasceva sotto nuove forme quell'ispirazione religiosa che aveva informato l'opera di Dante e Petrarca.\nI critici hanno complessivamente riconosciuto, negli inni dell'edizione Agnelli, una fase transitoria dello stile e della lingua del Manzoni, pi\u00f9 che un'incertezza nei suoi obiettivi di fondo. La voce di Angelo De Gubernatis, secondo cui l'autore, scrivendo gli \"Inni Sacri\", \u00ablottava sempre per credere, e non credeva ancora\u00bb, \u00e8 rimasta sostanzialmente isolata, prevalendo l'interpretazione bonghiana di un Manzoni che espresse, in questi componimenti, \u00abuna fede schietta, sincera, che non era solo la sua, ma che a lui pareva utile, per s\u00e9 e per gli altri, d'esprimere\u00bb.\nMolte componenti entrano in gioco nel determinare lo stile degli inni: il retaggio di una poesia solenne e neoclassica, comune al primo Manzoni, continua ad agire, nonostante l'espunzione dei riferimenti mitologici, e si unisce alla pressante e improvvisa necessit\u00e0 di scrivere un'opera di utilit\u00e0 collettiva, oltre che a uno stato emotivo ancora alterato dai recenti avvenimenti. Questi elementi, agendo insieme, causano un dettato non omogeneo, che l'obbligo morale di trasmettere la gioia o il dolore porta a ulteriori forzature. L'io del poeta, inoltre, non trova un modo univoco di rapportarsi ai lettori, presente come \u00abcredente tra i credenti\u00bb ne \"Il Nome di Maria\" e ne \"La Passione\", predicatore dal pulpito, invece, negli altri due testi.\n\"La Pentecoste\".\nSe i primi componimenti presenti negli Inni Sacri hanno un valore pi\u00f9 prettamente \"dottrinale\", \"La Pentecoste\" \u00e8 la sintesi e il culmine dei contenuti letterari e religiosi dell'intera opera di cui costituisce anche la parte ritenuta stilisticamente pi\u00f9 riuscita.\nL'inno \"La Pentecoste\" rivela a tutti gli effetti una maggiore profondit\u00e0, che va oltre l'intento apologetico dei precedenti inni; mette in primo piano il tema del dualismo oppressi/oppressori che si trova anche al centro dell\"'Adelchi\" e de \"I promessi sposi\": nell'opera, Manzoni descrive l'azione dello Spirito Santo che scuote gli Apostoli dalla passivit\u00e0 dovuta alla paura di persecuzioni e li sprona a diffondere nel mondo la religione cristiana.\nNella prima parte del componimento Manzoni descrive la discesa dello Spirito Santo sugli apostoli e sulla Chiesa, che diventa \u00absegnal de' popoli\u00bb, \u00abcampo di quei che sperano\u00bb, guida per l'intera umanit\u00e0. Nella seconda parte dell'inno, viene descritta la novit\u00e0 portata dal cristianesimo nella storia e nel mondo, annunciando \u00abnova franchigia\u00bb a tutti gli uomini, in particolare i pagani e gli umili (\u00abal regno i miseri seco / il Signore solleva / [...] a tutti i figli d'Eva / nel suo dolor pens\u00f2\u00bb). L'ultima parte \u00e8 un'invocazione allo Spirito perch\u00e9 discenda sugli uomini e accompagni il loro cammino sulla terra, rinvigorendo la fede, abbattendo la superbia, sollevando il povero."}
{"id": "709347", "revid": "1573940", "url": "https://it.wikipedia.org/wiki?curid=709347", "title": "Gliese 707", "text": "Gliese 707 \u00e8 una stella di classe spettrale K7-V o M0-V, a seconda dei cataloghi presi in considerazione. Di magnitudine 8,37 e distante 42,7 anni luce dal sistema solare, si trova nella costellazione australe della Corona Australe. Si tratta di una nana arancione o nana rossa con una luminosit\u00e0 che \u00e8 appena il 13% di quella solare, che nonostante la relativa vicinanza non \u00e8 visibile a occhio nudo."}
{"id": "709348", "revid": "161273", "url": "https://it.wikipedia.org/wiki?curid=709348", "title": "Gliese 204", "text": " \nGliese 204 \u00e8 una stella di classe spettrale K5-V, distante 42,5 anni luce dal Sistema solare situata nella costellazione di Orione. Nonostante la piccola distanza, non \u00e8 visibile ad occhio nudo, avendo una magnitudine apparente di +7,64; per la sua osservazione occorre almeno un piccolo binocolo.\nCaratteristiche fisiche.\nLa stella \u00e8 una nana arancione di sequenza principale, pi\u00f9 piccola e fredda del Sole, e possiede una luminosit\u00e0 pari al 18% di quella della nostra stella. Dalle caratteristiche simili a ma \u00e8 situata 4 volte pi\u00f9 lontana; ha una massa del 75% rispetto a quella solare, mentre il raggio \u00e8 del 70% rispetto a quello della nostra stella. La velocit\u00e0 radiale negativa indica che la stella si sta avvicinando al sistema solare."}
{"id": "709349", "revid": "124968646", "url": "https://it.wikipedia.org/wiki?curid=709349", "title": "Charles Crichton", "text": "Biografia.\nConosciuto anche per le sue commedie realizzate negli anni '50 presso gli Ealing Studios, Crichton ha avuto una lunghissima carriera durata pi\u00f9 di quarant'anni, nel corso dei quali ha realizzato numerosi film, telefilm e programmi televisivi."}
{"id": "709353", "revid": "2153076", "url": "https://it.wikipedia.org/wiki?curid=709353", "title": "I've Been Expecting You", "text": "I've Been Expecting You \u00e8 il secondo album di Robbie Williams, pubblicato il 26 ottobre 1998.\nAnticipato dal singolo \"Millennium\", cui faranno seguito gli altri singoli estratti \"No Regrets\" (che vede la collaborazione dei Pet Shop Boys), \"Strong\" e \"She's the One\", "}
{"id": "709354", "revid": "287204", "url": "https://it.wikipedia.org/wiki?curid=709354", "title": "Gliese 167", "text": "Gliese 167 \u00e8 una stella di classe spettrale K5-V nella costellazione del Dorado, distante circa 43 anni luce dal Sistema solare. Si tratta di una nana arancione di classe spettrale K5V, pi\u00f9 fredda e meno massiccia del Sole: la massa \u00e8 il 76% di quella solare, il raggio il 71% mentre la temperatura superficiale \u00e8 di circa 4600\u00a0K."}
{"id": "709357", "revid": "599013", "url": "https://it.wikipedia.org/wiki?curid=709357", "title": "Edvin Murati", "text": "Carriera.\nClub.\nIn carriera ha militato nelle seguenti squadre: in Albania nel Partizani Tirana, in Francia nel Paris SG, Ch\u00e2teauroux, Saint-Brieuc, Lilla, in Germania nel Fortuna D\u00fcsseldorf ed in Grecia nell'Iraklis e Panserra\u00efkos.\nNazionale.\nHa giocato anche nella Nazionale albanese, collezionando 42 presenze e 4 goal.\nStatistiche.\nPresenze e reti nei club.\n\"Statistiche aggiornate al 14 ottobre 2007.\""}
{"id": "709358", "revid": "287204", "url": "https://it.wikipedia.org/wiki?curid=709358", "title": "Flyball", "text": "Il Flyball \u00e8 uno sport cinofilo. La gara consiste in una staffetta fra due squadre composte da quattro cani ciascuna, nel quale il primo cane deve affrontare una successione di quattro salti fino ad arrivare ad una macchina che, tramite la pressione delle zampe del cane sulla pedana, lancia una pallina; il cane deve ripetere i quattro ostacoli nel senso opposto e portare la palla al padrone; appena superata la linea del traguardo parte il secondo cane che deve ripetere il percorso allo stesso modo. Cos\u00ec via per il terzo e il quarto cane.\nIl percorso.\nIl percorso \u00e8 formato da quattro salti posizionati a 3 m l'uno dall'altro, con la linea di partenza posizionata a 1,6 m dal primo salto e la macchina lancia palline a 4,5 m dall'ultimo salto. I salti devono essere alti 10 cm per i cani di taglia piccola, non meno di 22,6 cm per i cani di taglia media e 40,5 cm per i cani di grossa taglia. \nIl compito del padrone.\nIl compito del padrone \u00e8 quello di incitare a squarciagola il proprio cane ad effettuare correttamente e velocemente il percorso: infatti, l'andata verso il macchinario che lancia la pallina, non richiede molta voce, siccome il cane conosce il fatto che dall'altra parte avr\u00e0 in premio la palla, ma il ritorno \u00e8 piuttosto impegnativo; il cane, ormai soddisfatto, con la palla in bocca, tende a rallentare vistosamente o, addirittura, a scartare gli ostacoli per raggiungere il padrone. \u00c8 dunque molto importante che il padrone inciti e motivi il proprio cane ad effettuare il percorso con velocit\u00e0 e correttezza."}
{"id": "709365", "revid": "15756", "url": "https://it.wikipedia.org/wiki?curid=709365", "title": "Everybody (Backstreet's Back)", "text": "Everybody (Backstreet's Back) \u00e8 un singolo del gruppo musicale statunitense Backstreet Boys, pubblicato il 30 giugno 1997 come primo estratto dal secondo album in studio \"Backstreet's Back\".\nVideo musicale.\nIl regista del video Joseph Kahn cre\u00f2 una parodia del video di \"Thriller\" di Michael Jackson, su proposta di Nick e Brian. Il video fu girato negli studi di Los Angeles nel giugno 1997. A causa di un guasto del bus che li sta portando a casa, il guidatore obbliga i ragazzi a trascorrere la notte in un vecchio castello spaventoso, mentre lui chiede aiuto. Mentre si prepara per dormire, Brian scopre un animale mostruoso sotto le coperte che lo fa urlare. Il gruppo compare in una grande sala vestiti in abiti d'epoca a ballare la coreografia con un corpo di ballo per poi venire trasformati in veri e propri mostri: Brian diventa un lupo mannaro, Howie il conte Dracula, Nick una mummia, AJ il Fantasma dell'Opera e Kevin il Dr. Jekyll &amp; Mr Hyde e ognuno canta nella propria ambientazione insieme a delle comparse. Alla fine della canzone Brian, tornato normale, si risveglia nel suo letto. I cinque ragazzi si radunano nella sala da ballo e raccontano di aver sognato quello che sono diventati, cos\u00ec scioccati decidono di uscire dal castello ma una brutta sorpresa li attende."}
{"id": "709368", "revid": "125746289", "url": "https://it.wikipedia.org/wiki?curid=709368", "title": "H\u00e9ctor Babenco", "text": "Biografia.\nBabenco nacque a Mar del Plata, nel \" partido\" di General Pueyrred\u00f3n (nella provincia di Buenos Aires), il 7 febbraio del 1946, figlio di Jaume Babenco, un \"gaucho\" argentino di origini ucraine, e di Janka Haberberg, un'immigrata polacca di origine ebraica.\nCineasta dal taglio particolarmente forte e drammatico, trov\u00f2 all'estero i mezzi per esprimersi al meglio: dopo aver vissuto in Europa dal 1964 al 1968, si stabil\u00ec infatti definitivamente a San Paolo del Brasile nel 1969, affermandosi nel 1980 con \"Pixote - La legge del pi\u00f9 debole\".\nGiunse al successo internazionale con \"Il bacio della donna ragno\" (1984), tratto dall'omonimo romanzo di Manuel Puig. Trasferitosi negli Stati Uniti, gir\u00f2 \"Ironweed\" (1987), storia di emarginati in una grande citt\u00e0 statunitense.\nDel 1991 \u00e8 \"Giocando nei campi del Signore\", un dramma ecologista ambientato nella giungla amazzonica. Fu poi in concorso al Festival di Cannes con \"Cuore illuminato\" (1998) e \"Carandiru\" (2003), e alla Festa del Cinema di Roma con \"Il passato\" (2007).\nNel 2015 torn\u00f2 dietro alla macchina da presa con \"Il mio amico Hindu\", nel quale si narrano le vicissitudini di un regista malato terminale che cerca di realizzare il suo ultimo film: per uno strano scherzo del destino, l'anno seguente Babenco mor\u00ec all'et\u00e0 di 70 anni per le complicazioni di una sinusite, che gli causarono un infarto."}
{"id": "709375", "revid": "729019", "url": "https://it.wikipedia.org/wiki?curid=709375", "title": "Menotti Garibaldi", "text": "Biografia.\nNacque nel borgo di S\u00e3o Lu\u00eds, oggi quartiere della citt\u00e0 brasiliana di Mostardas, stato del Rio Grande do Sul, primogenito di Giuseppe e Anita Garibaldi. Venne battezzato con il nome di Domenico, in onore del padre di Garibaldi, ma il \"Generale\" volle chiamarlo anche \"Menotti\", in onore del patriota Ciro Menotti.\nPrese parte nel 1859, quando aveva appena 19 anni, alla Campagna dei Cacciatori delle Alpi della Seconda guerra di indipendenza italiana come guida a cavallo. Partecip\u00f2 alla spedizione dei Mille, nella quale si distinse nella battaglia di Calatafimi con l\u2019episodio della difesa del tricolore e sul Volturno col grado di Maggiore. Nel 1866, durante la terza guerra di indipendenza, comand\u00f2, con il grado di colonnello, il 9\u00ba reggimento di volontari garibaldini e fu l'artefice della vittoria nella battaglia di Bezzecca, meritandosi la medaglia d'oro al Valor Militare. Nel 1870, durante la guerra franco-prussiana, comand\u00f2 un reggimento di truppe franco-italiane, combattendo a Digione e sui Vosgi e meritandosi la Legion d'Onore conferitagli dal governo francese.\nMassone, fu membro della loggia romana \"Propaganda massonica\" del Grande Oriente d'Italia.\nDivenne deputato alla Camera nei collegi di Velletri e di Roma per otto legislature, dal 1876 fino al 1900.\nSi spos\u00f2 con Italia Bidischini dall'Oglio e ne ebbe sei figli:\nA Senigallia, la famosa banda musicale di Pianella lo omaggi\u00f2 con alcuni pezzi in una serenata estiva negli anni Ottanta dell'Ottocento.\nMor\u00ec a Roma (per aver contratto la malaria) all'et\u00e0 di 62 anni, ma le sue spoglie furono trasportate nella tomba di famiglia, nota anche come Tomba di Menotti Garibaldi. Era infatti stata fatta costruire da lui stesso nell'odierna frazione Carano Garibaldi, all'epoca nel comune di Velletri, dal 1936 in quello di Aprilia. Gli furono tributati solenni funerali di Stato a cui partecip\u00f2 in qualit\u00e0 di ammiratore del padre Giuseppe anche Gabriele D'Annunzio e ai quali si associ\u00f2 ufficialmente il governo francese.\nA Velletri \u00e8 ancora ricordato per aver dato importanza alla cittadina, facendovi spostare o riuscendo a mantenervi sedi di organi statali e per aver fondato la \"Cantina sperimentale del vino di Velletri\". Prese in enfiteusi perpetua una vasta tenuta dell'Agro Romano (oggi Aprilia), idea che anni prima era stata proposta dal padre, ma che allora non aveva trovato seguito, divenendo un apprezzato imprenditore agricolo.\nI funerali.\nI funerali furono di Stato, la folla occupava tutta piazza Vittorio Emanuele II dove abitava Menotti; innumerevoli le autorit\u00e0 presenti e i rappresentanti delle varie associazioni provenienti da tutta Italia.\nAlle diciassette in punto, il colonnello Vittorio Elia varc\u00f2 il portone del numero 110 di piazza Vittorio, portando con se il berretto, la sciabola e la camicia rossa di Menotti, seguito da otto garibaldini che trasportavano la bara, la quale fu collocata su un affusto di cannone trainato da sette cavalli, montati da soldati di artiglieria. Sulla bara furono sistemate le corone del re Vittorio Emanuele e della Repubblica Francese.\nIl corteo funebre fece un lungo percorso nel quartiere umbertino per arrivare a porta San Giovanni, dove si tenne l\u2019orazione funebre. A nome del governo parl\u00f2 il ministro degli esteri, ammiraglio Morin.\nLa salma non fu portata in chiesa. Alle venti e trenta di marted\u00ec 25 agosto, il corteo funebre in forma privata part\u00ec da porta San Giovanni e dopo quattro ore arriv\u00f2 ad Albano.\nLa mattina seguente, dopo che i Sindaci e le popolazioni dei Castelli Romani ebbero reso omaggio al Generale, il corteo mosse per Cecchina. Ad attenderlo nei pressi della stazione c\u2019era Gabriele D'Annunzio, a cavallo, partito la sera precedente da Anzio, con un ramo di quercia in mano. Avvicinatosi depose il ramo sulla bara, poi al galoppo si diresse verso Carano.\nLa salma arriv\u00f2 a Carano alle tredici; ad attenderlo c\u2019erano un gruppo di butteri in rappresentanza dei proprietari dei fondi limitrofi e le rappresentanze comunali dei dintorni. La bara, trasportata da otto persone tra cui Gabriele D\u2019Annunzio, percorse il viale e fu depositata nel mezzo del mausoleo, dove gi\u00e0 riposava il figlio Beppino.\nFu lo stesso Gabriele D\u2019Annunzio a pronunciare l\u2019orazione funebre con un bel discorso, il cui testo \u00e8 affisso all\u2019interno della tomba.\nLa tumulazione avvenne nel pomeriggio di mercoled\u00ec 26 agosto 1903. Da allora riposa nella sua Carano, da lui bonificata, e per la quale trov\u00f2 la morte.\nParole di Gabriele D'Annunzio in morte di Menotti Garibaldi:"}
{"id": "709386", "revid": "339392", "url": "https://it.wikipedia.org/wiki?curid=709386", "title": "Hern\u00e1n Paolo Dellafiore", "text": ""}
{"id": "709387", "revid": "123949894", "url": "https://it.wikipedia.org/wiki?curid=709387", "title": "Diplopia", "text": "La diplop\u00eca \u00e8 un termine medico oftalmologico usato per descrivere la percezione doppia di un'immagine, in senso orizzontale e/o verticale. Le cause sono svariate e il medico oculista o l'ortottista pu\u00f2 dire se riguarda un solo occhio (in tal caso di interesse ortottico-oculistico) oppure entrambi (interesse neurologico) e se la diplopia pu\u00f2 essere transitoria o permanente. Pu\u00f2 essere studiata con il test di Hess-Lancaster.\nCaratteristiche.\nLe immagini provenienti dall'esterno cadono normalmente su punti retinici definiti \"corrispondenti\" dei due occhi. Si chiamano cos\u00ec perch\u00e9 ricevono i raggi luminosi dallo stesso punto dello spazio. Le immagini che si formano sulla retina non sono proprio uguali, dal momento che vengono percepite dai due occhi da posizioni leggermente differenti, ma se non sono troppo diverse la corteccia visiva riesce ad integrarle, e la sensazione \u00e8 di ricevere una immagine stereoscopica che garantisce il senso di profondit\u00e0.\nIl meccanismo di fusione fa convergere gli occhi sui punti esterni di interesse e quindi tramite complicati processi neurologici la corteccia visiva integra le due immagini dei due occhi in una. Se il meccanismo di fusione manca, per difetti neurologici o muscolari, la corteccia visiva percepir\u00e0 due immagini. In alcuni casi, come nei bambini strabici, una delle due immagini \u00e8 ignorata con il meccanismo definito soppressione, che consente al cervello di evitare la confusione indotta dalla diplopia. Questo meccanismo, apparentemente positivo, comporta per\u00f2 l'insorgere di una ambliopia strabica, in cui l'occhio soppresso perde progressivamente acuit\u00e0 visiva.\nEziologia.\nTra le cause si possono rintracciare:"}
{"id": "709393", "revid": "287204", "url": "https://it.wikipedia.org/wiki?curid=709393", "title": "Peter Yates", "text": "Biografia.\n\u00c8 stato candidato al premio Oscar al miglior regista nel 1980 per la direzione di \"All American Boys\" e nel 1984 per \"Il servo di scena\". Tra gli altri film da lui diretti, da ricordare \"Bullitt\" (1968)."}
{"id": "709395", "revid": "729019", "url": "https://it.wikipedia.org/wiki?curid=709395", "title": "Otter Light Reconnaissance Car", "text": "La Otter Light Reconnaissance Car era un veicolo da ricognizione corazzato prodotto in Canada durante la seconda guerra mondiale.\nStoria.\nLa Otter venne sviluppata per sostituire la Humber Light Reconnaissance Car. Il veicolo utilizzava il telaio dell'autocarro Chevrolet C15. L'armamento principale era costituito da un fucile anticarro Boys e da una mitragliatrice Bren. Il mezzo era dotato di una torretta a cielo aperto.\nVenne impiegata, dalle Forze Armate Canadesi e da alcune unit\u00e0 britanniche, durante la campagna d'Italia e in Europa.\nTra il 1942 e il 1945 ne furono costruite 1.761, tutte prodotte presso gli stabilimenti di Oshawa, Ontario.\nDopo la fine del conflitto venne impiegata anche dall'esercito della Giordania."}
{"id": "709398", "revid": "1488961", "url": "https://it.wikipedia.org/wiki?curid=709398", "title": "Nuovo Testamento in lingua aramaica", "text": "Esistono due versioni del Nuovo Testamento in aramaico. La pi\u00f9 antica \u00e8 parte della Peshitta, la versione accettata dalla Chiesa nestoriana. La pi\u00f9 recente \u00e8 una nuova traduzione, da parte della Societ\u00e0 Biblica del Libano. Entrambe le versioni sono traduzioni dal Nuovo Testamento in greco.\nTeoria dell'originale Nuovo Testamento in aramaico.\nSecondo la tradizione della Chiesa assira d'Oriente il Nuovo Testamento della Bibbia e/o le sue fonti furono originariamente scritti in aramaico, invece che nel greco koin\u00e9 col quale ci \u00e8 pervenuto.\nAttualmente i principali sostenitori della priorit\u00e0 della Peshitta sono Paul Younan, Andrew Gabriel Roth, Raphael Lataster, James Trimm, Steven Caruso, Primo Vannutelli, P. Martinetti, P. Gaechter, John A. T. Robinson, R. H. Gundry, Jean Carmignac, S. Ben Chorin, R. A. Pritz, R. T. France, A. J. Saldarini, Marie \u00c9mile Boismard, H.J. Schulz, P. Lapide, e gli esegeti della Scuola esegetica di Madrid, come M. Herranz Marco, Jos\u00e9 Miguel Garc\u00eda P\u00e9rez e Juli\u00e1n Carr\u00f3n.\n\u00c8 fondamentale evidenziare che non ci sono pervenuti manoscritti in aramaico, ebraico o siriaco pi\u00f9 antichi di quelli greci, di attribuzione non condivisa): tutte le ipotesi attinenti alla priorit\u00e0 aramaica rimangono non corroborate da manoscritti. Rimane dunque ipotetica la lingua di tali fonti (aramaico, ebraico o siriaco, molto simili tra loro) e l'alfabeto (l'alfabeto ebraico classico, detto 'quadrato', era ed \u00e8 usato dai giudei per scrivere anche l'aramaico, mentre tra i non giudei la lingua aramaica veniva scritta con l'alfabeto siriaco).\nMetodi e argomenti.\nI sostenitori della priorit\u00e0 aramaica partono dalla constatazione che la lingua di Ges\u00f9, i 12 apostoli e gli altri autori del Nuovo Testamento era l'aramaico, non il greco koin\u00e9. \nInoltre, le primissime comunit\u00e0 cristiane comprendevano giudeo-cristiani di lingua aramaica in Palestina. Anche allorquando il cristianesimo si diffuse al di fuori di tale ristretta zona geografica ad opera di missionari erranti (in primis Paolo di Tarso), i primi destinatari di tale annuncio erano sempre i giudei che, se anche parlavano quotidianamente il greco koin\u00e9, comprendevano l'ebraico e non disconoscevano i testi aramaici della Mishna e dei Talmud.\nTestimonianze antiche.\nAntichi scrittori cristiani forniscono valide argomentazioni adottate dai sostenitori della priorit\u00e0 aramaica.\nIl vescovo cristiano Papia di Ierapoli (70-130), nell'opera andata perduta \"Esegesi delle parole del Signore\" (\"Logi\u014dn kuriak\u014dn ex\u0113g\u0113sis\"), citata da Eusebio di Cesarea, sostiene che \"Matteo ordin\u00f2 (\"sunetaxato\") in lingua ebraica (\"hebraidi\") i detti e li tradusse (\"h\u0113rm\u0113neusen\") ciascuno come meglio pot\u00e9\" (Eusebio di Cesarea, \"Historia ecclestiastica\" 3,39,16). .\nLa menzione di una protoredazione aramaica di Matteo \u00e8 riproposta da altri autori cristiani successivi a Papia, . Ireneo di Lione (circa 130 - 202) nella sua \"Adversus Haeresis\" (III,1,2) sostiene che Matteo pubblic\u00f2 presso gli Ebrei un vangelo scritto nella loro lingua.\nIn seguito anche Origene (185 - 254) scrisse commentando i vangeli: \"Per primo fu scritto quello secondo Matteo, il quale... lo pubblic\u00f2 per i fedeli provenienti dal Giudaismo, dopo averlo composto nella lingua degli Ebrei\" (cit. da Eusebio di Cesarea, \"Historia ecclestiastica\" 6,25,3-6).\nAnche Girolamo (347-420) nel suo \"De viris illustribus\" (\"Sugli uomini illustri\") al cap. III afferma \"Matteo, detto anche Levi, da pubblicano fattosi Apostolo, fu il primo di Giudea che scrisse il vangelo di Cristo, nella lingua degli Ebrei, per quelli che si erano convertiti al giudaismo\" (Cit. da \"Opere scelte di San Girolamo\" a cura di E. Camisani, Torino, 1971, vol. I, pp.\u00a0114\u2013115).\nFondamentale \u00e8 notare che tali testimonianze si riferiscono al solo Vangelo di Matteo e non riguardano la totalit\u00e0 del Nuovo Testamento greco: se anche forniscono una conferma della priorit\u00e0 aramaica, tale conferma \u00e8 tuttavia solo parziale.\nFenomeni aramaici.\nEntrando propriamente nell'analisi del testo del NT, in esso sono ravvisabili numerosi semitismi, vale a dire particolari fenomeni sintattici, linguistici, morfologici propri delle lingue semitiche (ebraico e aramaico) ma estranei alla lingua greca. La presenza dei semitismi \u00e8 indiscutibile e non ha nulla di ipotetico. Essa pu\u00f2 essere spiegata anche senza ricorrere alla priorit\u00e0 aramaica, cio\u00e8 senza ipotizzare una vera e propria proto-redazione aramaica: potrebbe essere infatti possibile che gli scrittori neotestamentari abbiano scritto direttamente in greco, limitandosi solamente a \"pensare\" in aramaico.\nAd un livello ulteriore, proprio dei sostenitori della priorit\u00e0 aramaica e interamente ipotetico, nel NT greco sarebbero ravvisabili alcuni fenomeni che appaiono curiosi presupponendo una diretta redazione nel greco koin\u00e9, ma che si appianano presupponendo un prototesto originale aramaico.\nTraduzioni errate.\nIn alcuni loci dove il testo greco del NT appare particolarmente goffo o addirittura incomprensibile sarebbe ravvisabile un fraintendimento dell'originale aramaico. Per esempio: in Rm \u00e8 presente un non sequitur.\nIl brano suona letteralmente: \"Inoltre infatti Cristo essenti noi infermi ancora, nel tempo opportuno per (gli) empi (\u03b1\u03c3\u03b5\u03b2\u03c9\u03bd, \"aseb\u00f2n\") mor\u00ec. Difficilmente infatti per (un) giusto (\u03b4\u03b9\u03ba\u03b1\u03af\u03bf\u03c5, \"dik\u00e0iu\") qualcuno morir\u00e0, per infatti il buono forse qualcuno anche osa morire\". \nSarebbe pi\u00f9 logico se il testo dicesse \"per (gli) empi mor\u00ec. Difficilmente infatti per (un) empio qualcuno morir\u00e0\". \nIn effetti la traduzione siriaca della Peshitta presenta questa lettura, col termine siriaco \u072a\u072b\u071d\u0725\u0710 \"rashey'a\", empio, graficamente molto simile a \u072a\u072b\u071d\u0722\u0710 \"reshyana\", giusto (cambia solo l'inclinazione di un trattino verticale). \u00c8 possibile che la Peshitta abbia conservato corretta memoria di una precedente fonte aramaica che pu\u00f2 aver dato origine alla errata traduzione greca \u03b4\u03b9\u03ba\u03b1\u03af\u03bf\u03c5.\nUna lettura sbagliata \u00e8 possibile (anche se meno facile) anche ipotizzando la fonte aramaica scritta in caratteri ebraici anzich\u00e9 siriaci, per cui si avrebbe \u05e8\u05e9\u05d9\u05e2\u05d0 (empio) invece di \u05e8\u05e9\u05d9\u05e0\u05d0 (giusto).\nPolisemia.\nUna parola \u00e8 polisemica quando pu\u00f2 esprimere pi\u00f9 significati. \u00c8 stato ipotizzato che alcune parole polisemiche aramaiche siano state tradotte nel NT greco col significato 'sbagliato', o meglio legittimo ma estraneo in quel contesto.\nCaso celeberrimo di ipotetica polisemia \u00e8 quello del cammello che passa per la cruna dell'ago (Mc ; Mt ; Lc ). L'immagine \u00e8 ovviamente bizzarra. Qualche studioso ha ipotizzato che 'cruna dell'ago' fosse una piccola porta nelle mura di Gerusalemme: in tal caso la parabola sarebbe sicuramente pi\u00f9 azzeccata.\nCercando la soluzione a livello linguistico, la parola aramaica \u05d2\u05de\u05dc\u05d0 \"gamal\" pu\u00f2 indicare, polisemicamente, sia il 'cammello' che una 'corda'. L'ipotetico traduttore greco avrebbe in tal caso optato per il senso sbagliato: l'immagine di una corda che passa (o meglio, non passa) per la cruna di un ago \u00e8 sicuramente pi\u00f9 simmetrica della lettura tradizionale proposta.\nDi contro, nella letteratura rabbinica antica sono presenti paragoni iperbolici simili:\nA loro volta i sostenitori della priorit\u00e0 aramaica notano che il Talmud fu redatto per iscritto solo in epoca tarda, verso l'inizio del III secolo d.C.: non \u00e8 da escludere a priori che in tali 'loci' abbia recepito l'errata iperbole del Nuovo Testamento.\nUno studio recente (Leonardi 2016) ha ipotizzato che il \"cammello\" \"gamal\" e la \"cruna dell'ago\" \"qoph\" corrispondano ai nomi delle due lettere ebraiche \"gimel\" e \"qoph\" con riferimento ad un analogo simbolismo gi\u00e0 presente nella tradizione cabalistica e talmudica in cui la lettera \"gimel\" rappresenta il ricco che fa l'elemosina mentre la lettera \"daleth\" rappresenta il povero che la riceve.\nGiochi di parole.\nIn alcuni brani del NT, apparentemente normali o goffi, sarebbero ipotizzabili giochi di parole perfettamente sensati in aramaico. \nPer esempio, in Gv una retroversione in aramaico mette in luce un gioco di parole che si \u00e8 perso col greco: \"Il padre (\u05d0\u05d1\u05d0, abba) di noi Abramo (\u05d0\u05d1\u05e8\u05d4\u05dd, abraham) \u00e8\" \"Se figli di Abramo siete le opere di Abramo facevate (\u05e2\u05d1\u05d3, `abad)\".\nCorrenti interne alla priorit\u00e0 della Peshitta.\nLa dicitura 'priorit\u00e0 aramaica' comprende studiosi distinti in varie correnti circa il metodo di ricostruzione del substrato del Nuovo Testamento.\nPriorit\u00e0 della Peshitta.\nI sostenitori della priorit\u00e0 della Peshitta ritengono che tale versione siriaca sarebbe quella maggiormente vicina al prototesto che ha generato il NT greco. Esponenti di tale teoria sono George Lamsa, Paul Younan , Andrew Gabriel Roth , e Raphael Lataster .\nPriorit\u00e0 critica della Peshitta.\nAlcuni studiosi hanno un approccio pi\u00f9 critico e moderato circa l'effettiva priorit\u00e0 della Peshitta sul testo del Nuovo Testamento: i manoscritti siriaci e quelli greci vengono confrontati criticamente (in primis col criterio della lectio difficilior) al fine di stabilire quali lezioni testimoniano con maggiore probabilit\u00e0 il prototesto. Esponenti di tale corrente sono James Trimm e Joe Viel.\nUn originale perduto.\nIndica quegli studiosi che indagano lingua, cultura, psicologia aramaica del I secolo d.C. col tentativo di ricostruire il Nuovo Testamento in dialetti contemporanei ai suoi autori. Esponenti di tale corrente sono Matthew Black, Bruce Chilton, Maurice Casey, G\u00e9za Vermes, Frank Zimmermann, e Steven Caruso .\nSecondo tali studiosi inoltre le precedenti correnti (priorit\u00e0 della Peshitta e priorit\u00e0 critica della Peshitta) sono mossi nelle loro riflessioni pi\u00f9 da motivazioni teologiche che prove testuali verificabili."}
{"id": "709401", "revid": "125704449", "url": "https://it.wikipedia.org/wiki?curid=709401", "title": "Port'Alba", "text": "Port'Alba \u00e8 un'antica porta della citt\u00e0 di Napoli, ubicata sul lato sinistro dell'emiciclo di piazza Dante (luogo anticamente detto \"largo Mercatello\"). Per la sua mole e la sua architettura \u00e8 considerata una delle porte seicentesche pi\u00f9 belle d'Europa.\nStoria.\nPort'Alba prende il nome da don Antonio \u00c1lvarez de Toledo, duca d'Alba, vicer\u00e9 spagnolo che la fece erigere nel 1625.\nLa porta fu aperta nell'antica murazione angioina, in sostituzione di un torrione e per agevolare il passaggio della popolazione che aveva praticato per comodit\u00e0 di passaggio da una zona all'altra della citt\u00e0, un'apertura posticcia nel muro.\nFu l'architetto Pompeo Lauria a ricevere la commissione dal Duca d'Alba per la costruzione dell'opera e decise di aprire un passaggio nel torrione che fu chiamato appunto Port'Alba (sebbene ben diverso dalla porta attuale) e fu decorato con tre stemmi: uno di Filippo III, uno della citt\u00e0 di Napoli e uno del Vicer\u00e9.\nNel 1656 il pittore Mattia Preti decor\u00f2 la porta con alcuni affreschi, con raffigurazioni della \"Vergine con San Gennaro e San Gaetano\" e la scena dei moribondi appestati, mentre la collocazione della statua di \"San Gaetano\", proveniente dalla demolita Porta dello Spirito Santo, \u00e8 del 1781.\nNei pressi di Port'Alba, si sono consumati, nei secoli, diversi fatti di cronaca. Qui, il 26 marzo 1668, fu assassinato Cesare d'Aquino (nato nel 1615), principe di Pietrelcina.\nI lavori di rifacimento e di ampliamento che resero la porta cos\u00ec come appare attualmente, furono eseguiti nel 1797 e l'iscrizione che vi fu collocata che menzionava Ferdinando IV di Borbone, fu demolita durante i fatti della Repubblica Napoletana del 1799.\nPort'Alba.\nLa porta permette l'accesso all'omonima via port'Alba, conosciuta per le sue numerose librerie e i cui edifici risalgono al Settecento. Entrati dentro l'antica porta, i pochi metri che caratterizzano la via costituiscono il punto iniziale del decumano maggiore e servono a congiungere piazza Dante con piazza Bellini.\nA met\u00e0 strada sorge la Libreria Guida dichiarata dal ministero dei beni culturali nel novembre 1983 \"bene culturale dello Stato\" per l'attivit\u00e0 libraria ed editoriale svolta.\nAll'ingresso della via dal lato posteriore, su piazza Bellini, \u00e8 posta una targa del 1796 che serv\u00ec a portare a conoscenza della cittadinanza, che qualora si fossero ancora messi in loco venditori ambulanti, ostruendo il passaggio delle carrozze e dei pedoni, questi sarebbero stati puniti con ammende. La targa recita le seguenti parole:\nDi fronte alla targa, vi \u00e8 l'Antica Pizzeria Port'Alba sorta nel 1738 e prima nel mondo.\nInfine, dall'ingresso su piazza Dante, il primo palazzo a destra ha dato i natali a santa Caterina Volpicelli."}
{"id": "709402", "revid": "37056", "url": "https://it.wikipedia.org/wiki?curid=709402", "title": "Cattolici maroniti", "text": ""}
{"id": "709403", "revid": "287204", "url": "https://it.wikipedia.org/wiki?curid=709403", "title": "Mark Rydell", "text": ""}
{"id": "709405", "revid": "115751", "url": "https://it.wikipedia.org/wiki?curid=709405", "title": "Zombie nella neve", "text": ""}
{"id": "709408", "revid": "1494169", "url": "https://it.wikipedia.org/wiki?curid=709408", "title": "Heart of Darkness", "text": ""}
{"id": "709410", "revid": "119379504", "url": "https://it.wikipedia.org/wiki?curid=709410", "title": "Hugh Hudson", "text": "Biografia.\nHa ottenuto un apprezzabile successo anche con il film \"Greystoke - La leggenda di Tarzan, il signore delle scimmie\" (1984). Altri film \"Revolution\" e \"Sognando l'Africa\".\n\u00c8 stato anche uno dei maggiori registi di film documentari degli anni sessanta e di spot pubblicitari degli anni '80, realizzando uno spot per British Airways.\nNel 1977 ha sposato la pittrice Susan Caroline Michie, da cui ha avuto un figlio, nato nel 1978.\nDopo il divorzio, si \u00e8 risposato nel 2003 con l'attrice Maryam d'Abo con cui era fidanzato da quattro anni."}
{"id": "709414", "revid": "1543377", "url": "https://it.wikipedia.org/wiki?curid=709414", "title": "Swing When You're Winning", "text": "Swing When You're Winning \u00e8 il quarto album discografico in studio di Robbie Williams, costituito da cover di classici swing anni '50-'60, accompagnato dalla London Session Orchestra. Il primo singolo estratto dal disco fu \"Somethin' Stupid\", fortunato duetto con l'attrice Nicole Kidman.\nDescrizione.\nIl titolo dell'album rimanda scherzosamente a quello del precedente disco di Williams, \"Sing When You're Winning\", anche se i due album non hanno alcun collegamento in comune.\nAlcuni brani dell'album sono stati usati per colonne sonore: \"Beyond the Sea\" utilizzato per il fim d'animazione \"Alla ricerca di Nemo\" e \"Have You Met Miss Jones?\" per il film \"Il diario di Bridget Jones\".\nDopo il successo del suo terzo disco, \"Sing When You're Winning\", Robbie Williams sent\u00ec la necessit\u00e0 di abbracciare uno stile musicale pi\u00f9 adulto che si allontanasse dal semplice pop. Si prese due settimane di tempo di pausa nel bel mezzo di un tour, e registr\u00f2 un album da lui descritto come \"il disco da big band che avevo sempre sognato di fare\". L'album venne pubblicato nel novembre 2001. Costituito principalmente da cover di standard tratti dal Great American Songbook, l'album \u00e8 il quarto album ufficiale di Williams. Nato dalla grande passione di Williams per Frank Sinatra, l'album venne inciso ai Capitol Studios di Los Angeles, California, e pubblicato simbolicamente proprio sotto etichetta Capitol (la storica casa discografica di Sinatra). Il disco contiene duetti con gli attori Rupert Everett, Nicole Kidman, Jon Lovitz e Jane Horrocks, e la partecipazione speciale del vecchio amico di Robbie ed ex-coinquilino Jonathan Wilkes. Sorprendentemente l'album contiene inoltre un duetto con lo stesso cantante nella canzone \"It Was a Very Good Year\", nella quale Williams canta le prime due strofe, per poi lasciare il campo alla voce originale di Sinatra. Williams spieg\u00f2 che l'idea nacque quando uno dei suoi session men casualmente suon\u00f2 la sua versione del brano ai familiari di Sinatra. Il musicista in questione era amico della famiglia Sinatra da anni, ed aveva suonato nell'incisione originale di \"It Was a Very Good Year\". Altro ospite a sorpresa fu il pianista Bill Miller che accompagn\u00f2 Williams nel brano \"One for My Baby\". Miller aveva suonato in molte delle tourn\u00e9e di Sinatra, e in molte sue registrazioni in studio. In aggiunta, l'album si avvalse della partecipazione della London Session Orchestra. Il brano d'apertura dell'album, \"I Will Talk and Hollywood Will Listen\", \u00e8 l'unica nuova canzone originale presente sul disco. La canzone \u00e8 un'ironica riflessione dell'artista, tra il serio e il faceto, sulle proprie ambizioni di diventare una stella di Hollywood con versi del tipo: \"\u00abKevin Spacey would call on the phone, but I'd be too busy\u00bb\" (\"Kevin Spacey mi chiamer\u00e0 al telefono, ma io sar\u00f2 troppo occupato\") e \"\u00abMr Spielberg look just what you're missing\u00bb\" (\"Signor Spielberg guarda cosa ti stai perdendo\").\nAccoglienza.\nQuando l'album usc\u00ec a fine 2001, divenne all'istante numero 1 in Gran Bretagna, passando 6 settimane consecutive in vetta alla classifica. In Irlanda, Nuova Zelanda, Austria, Germania e Svizzera, entr\u00f2 nella top 10, vendendo pi\u00f9 di 2 milioni di copie entro fine 2001 nel solo Regno Unito, e circa 7 milioni a livello mondiale. L'album trascorse 57 settimane nella Official Albums Chart, certificandosi 7 volte disco di platino, e diventando il quarantanovesimo album pi\u00f9 venduto di sempre in Gran Bretagna."}
{"id": "709415", "revid": "1915706", "url": "https://it.wikipedia.org/wiki?curid=709415", "title": "Nitruro di iodio", "text": "Il nitruro di iodio, chiamato tradizionalmente triioduro d'ammonio o triioduro d'azoto \u00e8 un potente esplosivo prodotto dalla reazione dello iodio I2 con l'ammoniaca NH3.\nPropriet\u00e0.\n\u00c8 estremamente sensibile agli urti, infatti, anche usando solo alcuni cristalli, quindi un numero molto basso, se viene toccato con una piuma esplode violentemente emettendo un rumore simile a quello della polvere da sparo e anche una nube viola di vapori di iodio. Se asciutto, pu\u00f2 esplodere per la sola esposizione ai raggi solari anche se accumulato in piccole quantit\u00e0. Addirittura, se viene ammucchiato in quantit\u00e0 abbastanza grande, esplode sotto il suo stesso peso.\nLa reazione \u00e8 qui schematizzata:\n2NI3 \u2192 N2 \u2191 + 3I2 \u2191 \u0394H = \u2013290 kJ/mol\nIl triioduro d'azoto puro \u00e8 un composto di colore scuro, sintetizzato per la prima volta da Bernard Courtois nel 1812 che ne caratterizz\u00f2 la composizione e le propriet\u00e0 del suo addotto con l'ammoniaca, NI3\u00b7NH3. La tecnica di sintesi usata dal 1990 per creare NI3 puro in maniera sicura era far reagire il nitruro di boro con il monofluoruro di iodio in triiodofluorometano alla temperatura di -30 \u00b0C.\nPiccole quantit\u00e0 si producono tuttora nei laboratori di chimica a scuola per dimostrare l'instabilit\u00e0 di alcuni composti.\nUsi.\nIl triioduro d'azoto non \u00e8 mai stato utilizzato per scopi militari o come esplosivo come detonatori data la sua altissima instabilit\u00e0. Il triioduro d'azoto quando \u00e8 umido \u00e8 meno sensibile, ma in ogni modo per maneggiarlo \u00e8 consigliata la massima cautela. L'acqua lava soltanto con difficolt\u00e0 le macchie del composto sui vestiti. A tale fine \u00e8 pi\u00f9 efficace una soluzione di alcol etilico.\nSintesi.\nLa produzione di questo esplosivo \u00e8 molto pericolosa e illegale in Italia, non per l'uso dei reagenti, ma per l'altissima sensibilit\u00e0 che il prodotto ha quando \u00e8 asciutto.\nSi pu\u00f2 semplicemente ottenere aggiungendo dello iodio polverizzato ad una soluzione acquosa di ammoniaca (5-30%) in eccesso rispetto ad esso; la reazione dura da qualche minuto a qualche ora in base alle quantit\u00e0 dei reagenti e alla concentrazione della soluzione, ed \u00e8 caratterizzata dalla produzione di bolle di idrogeno. La reazione \u00e8 la seguente:\nQuando la produzione termina il nitruro di iodio sar\u00e0 depositato sul fondo del contenitore. A questo punto il composto ricavato non \u00e8 instabile come se fosse \"secco\", sia perch\u00e9 \u00e8 umido, sia perch\u00e9 \u00e8 presente dell'ammoniaca in eccesso che lo stabilizza formando un complesso. A prova di questo, se lo si filtra, lo si trasferisce in acqua pura e lo si percuote, si possono osservare micro-esplosioni (pur sempre pericolose). \nIl nitruro di iodio pu\u00f2 dunque essere maneggiato ai limiti della sicurezza solo in soluzione acquosa di ammoniaca minimo al 5%, sempre con molta cautela. Per farlo detonare va seccato all'aria gi\u00e0 nel luogo prestabilito, dal momento che una volta asciutto basta sfiorarlo con una piuma perch\u00e9 esploda. \u00c8 sconsigliata la sintesi di quantit\u00e0 superiori ad un paio di grammi perch\u00e9 il composto pu\u00f2 esplodere sotto il suo stesso peso. Per tutte queste ragioni \u00e8 impensabile una sintesi a scopi diversi da quelli didattici o ricreativi."}
{"id": "709416", "revid": "106376", "url": "https://it.wikipedia.org/wiki?curid=709416", "title": "Francesco Bernardino Visconti", "text": " Signore di Brignano Gera d'Adda e Pagazzano, era figlio di Giovanni Battista Visconti (erede di Bernab\u00f2 e Margherita Visconti) e di Paola Benzoni, appartenente ad un'importante famiglia di Crema\nAveva cinque fratelli: Maddalena, Giulia, Ercole, Caterina, Galeazzo Maria (1575-1648).\nBiografia.\nL'infanzia e la giovinezza.\nBernardino discendeva direttamente da Achilletta Marliani e Sagramoro I (1343-1385), figlio naturale di Montanina de Lazzari e del signore di Milano Bernab\u00f2 Visconti (1323-1385) che gli concesse il feudo di Brignano e fu il capostipite di questo ramo della casata. Sua sorella Donnina spos\u00f2 il condottiero Giovanni Acuto. Nato nel castello di Brignano d'Adda (nella chiesa parrocchiale brignanese si conserva tuttora l'atto di nascita), trascorse l'infanzia a Crema nel palazzo Benzoni, nell'attuale via Marazzi, e ricevette l'istruzione nel Collegio milanese dei Nobili insieme al fratello maggiore Galeazzo Maria. A Milano i Visconti di Brignano vivevano in una casa, in via Teodoro Crescia, e in un palazzo presso San Giovanni in Conca. Alla morte del padre nel 1584 i fratelli si stabilirono nella residenza dei Visconti di via Lanzone.\nLa madre, vedova di Giovanni Battista, uomo spregiudicato e giocatore d'azzardo, decise, nel 1590, di convolare a nuove nozze con Cottino Cotta, di Valcuvia. Alla vigilia del matrimonio, i due fratelli, ai quali l'unione non era gradita, insieme ai cugini Benedetto Cagnola e Sagramoro Visconti, rapirono Paola Benzoni. Fu celebrato un processo senza serie conseguenze (soltanto un'ammonizione) per l'undicenne Bernardino, il quattordicenne Galeazzo e i congiunti, perch\u00e9 il giudice, considerati l'et\u00e0 e il rango degli imputati, ritenne che fossero affari di famiglia.\nNel 1593, a Bagnolo Cremasco, il quattordicenne Bernardino, a capo di ventisei bravi armati, fece irruzione nella dimora di un uomo agiato, denominato \"Schiavino\", lo aggredirono e devastarono la casa. Il 22 dicembre di quell'anno il \"Consiglio dei Dieci\" di Crema decret\u00f2 il loro bando dalla citt\u00e0 e dal territorio. Nel 1596 i due fratelli si divisero i beni. \nL'attivit\u00e0 criminale.\nFrancesco Bernardino si ritir\u00f2 in una sua tenuta, detta \"Sangiorgino\", costitu\u00ec una banda e inizi\u00f2 la sua attivit\u00e0 criminale. Dal 1597 al 1599, Bernardino commise una serie di misfatti, tra cui due omicidi. Lo chiamavano \"il conte del sagrato\" (proprio come il primo appellativo dato dal Manzoni all\"'Innominato\" in Fermo e Lucia), poich\u00e9 faceva uccidere le sue vittime nello spazio consacrato davanti alle chiese. Nel 1602 i suoi beni furono confiscati e incominci\u00f2 una lunga controversia con i creditori. Nel 1603 una grida del ducato di Milano stabil\u00ec una taglia di 200 scudi per chi avesse catturato il Visconti che si rifugi\u00f2 in Svizzera, rientrando segretamente in uno dei suoi covi, il castello dell'Innominato, luogo di frontiera attraversabile a piedi, tra la repubblica di Venezia e i territori spagnoli in Lombardia. Bernardino Visconti non si spos\u00f2, ma fu in procinto di farlo con la nobile spagnola Margherita de Padilla se la sua vita avventurosa non glielo avesse impedito. Il ramo del biscione di Brignano prosegu\u00ec con le generazioni derivate dal fratello Galeazzo Maria.\nLa conversione.\nNel 1619, in occasione della visita pastorale a Treviglio, incontr\u00f2 il cardinale Federico Borromeo con il quale dialog\u00f2 per due ore. Fu probabilmente l'occasione e il momento della conversione. L'abboccamento tra l'autorevole porporato e il Visconti venne senza dubbio predisposto dai suoi parenti (molti erano religiosi) e stabilito con le autorit\u00e0.\nLe vicende relative al resto dell'esistenza di Francesco Bernardino Visconti sono tuttora avvolte nel mistero: l'ultima traccia compare in un documento datato 1647, all'interno del quale risultava ancora in vita, domiciliato in un paese vicino a Crema, luogo d'origine della madre. Dopo essersi convertito presso una chiesa del trevigliese, Bernardino trascorse i suoi ultimi anni in preghiera e meditazione in alcuni conventi cremaschi, soprattutto in quello dei frati cappuccini nel quartiere dei Sabbioni. Mor\u00ec, intorno al 1647, nel palazzo Benzoni a Crema, all'et\u00e0 di 68 anni, e fu tumulato nella cripta della famiglia materna, situata nella cattedrale di Santa Maria Assunta. Gli succedette nella signoria il nipote Bernab\u00f2.\nLetteratura.\nAlla figura di Bernardino Visconti sarebbe ispirato il personaggio che Alessandro Manzoni inser\u00ec nel suo romanzo \"I promessi sposi\", con l'appellativo misterioso e solenne di \"Innominato\". Il Manzoni \u00e8 accertato che discendesse, tramite la madre Giulia Beccaria, dal fratello di Bernardino, Galeazzo Maria (la cui posterit\u00e0 si estinse nel 1892 con la morte di Antonietta Visconti Sauli). La testimonianza della marchesa Margherita Provana di Collegno risolse la questione che \"l'Innominato\" fosse storicamente Bernardino: la nobildonna, assidua frequentatrice delle ville del grande scrittore, riport\u00f2 nei suoi diari la frase che le disse, cio\u00e8 che l'ignoto personaggio letterario era effettivamente un Visconti, realmente vissuto. Il Manzoni, infatti, prefer\u00ec descrivere l'abitazione dell\"'Innominato\" simile al castello di Somasca che ancora domina il lago di Lecco, invece dell'autentico castello di Brignano d'Adda."}
{"id": "709420", "revid": "1318658", "url": "https://it.wikipedia.org/wiki?curid=709420", "title": "Tipasa", "text": "Tipasa (; in berbero: \u2d5c\u2d49\u2d52\u2d30\u2d63\u2d30) \u00e8 una citt\u00e0 algerina situata sulla costa del Mar Mediterraneo, capoluogo della provincia di Tipasa.\nLa citt\u00e0 moderna, fondata nel 1857, \u00e8 famosa soprattutto per le sue spiagge sabbiose.\nNel 1982 venne inserita nell'elenco dei Patrimoni dell'umanit\u00e0 dell'UNESCO.\nStoria.\nFondata dai Fenici, l'imperatore Claudio la trasform\u00f2 in colonia militare, dopodich\u00e9 divenne un municipium. L'antica citt\u00e0 romana venne costruita su tre colline che dominavano il mare. Delle case, molte delle quali erano state costruite sulla collina centrale, non resta alcuna traccia. Restano invece le rovine di 3 chiese (la basilica di Alessandro, la Grande Basilica e la basilica di Santa Salsa), due cimiteri, le terme, un teatro, un anfiteatro ed un ninfeo.\nSono distintamente visibili i resti dei bastioni difensivi e, ai piedi della collina orientale, il porto. Le basiliche sono circondate da cimiteri, con tombe di pietra ricoperte da mosaici. La basilica di Santa Salsa, che fu scavata da\nSt\u00e9phane Gsell, \u00e8 costituita da una navata centrale e due laterali, e al suo interno si pu\u00f2 ancora vedere un antico mosaico.\nLa Grande Basilica venne utilizzata per secoli come cava di pietre, ma nonostante ci\u00f2 \u00e8 ancora possibile distinguere la planimetria dell'edificio, diviso in sette navate. Al di sotto delle fondamenta della chiesa vi sono sepolcri scavati nella roccia, uno dei quali \u00e8 circolare con un diametro di 18 metri e spazio per 24 tombe.\nBench\u00e9 l'importanza di Tipasa dal punto di vista commerciale fosse notevole, essa fu pressoch\u00e9 nulla dal punto di vista delle arti. Il Cristianesimo venne introdotto fin dai primi secoli, e nel III secolo la citt\u00e0 fu sede vescovile. Nonostante ci\u00f2 gran parte della popolazione continu\u00f2 a credere nel paganesimo, fino a che, secondo la leggenda, una ragazza cristiana di nome Salsa gett\u00f2 la testa di un idolo a forma di serpente nel mare, gesto che provoc\u00f2 la sua lapidazione da parte della popolazione infuriata. Il suo corpo, poi, miracolosamente restituito dal mare, venne sepolto sulla collina sopra il porto, in una piccola cappella su cui successivamente venne eretta la basilica di Santa Salsa. Il martirio di Santa Salsa avvenne nel IV secolo.\nNel 484 il re dei Vandali Unerico mand\u00f2 a Tipasa un vescovo ariano, al che gran parte della popolazione emigr\u00f2 in Spagna; molti di coloro che rimasero vennero crudelmente perseguitati. Dal VI secolo la citt\u00e0 scompare dalla storia e, anche se non \u00e8 chiaro se il suo declino sia stato causato dagli Arabi, sembra che essi non abbiano avuto nessun insediamento nel luogo ove si trovava Tipasa.\nUn'altra citt\u00e0 romana con lo stesso nome.\nTipasa non deve essere confusa con un'altra citt\u00e0 di epoca romana che si trova nell'odierna provincia di Costantina, 88 chilometri a sud di Annaba. Questa citt\u00e0 \u00e8 oggi conosciuta col nome di Tifesh. Le rovine pi\u00f9 importanti di questa citt\u00e0 sono quelle di una fortezza, con mura spesse 3 metri."}
{"id": "709422", "revid": "1516087", "url": "https://it.wikipedia.org/wiki?curid=709422", "title": "L'infedele (programma televisivo)", "text": "L'infedele \u00e8 stato un programma televisivo condotto dal giornalista Gad Lerner in onda su LA7 dal 2002 al 2012.\nIl formato era quello di un approfondimento politico e culturale che affrontava i principali temi del momento e questioni di politica italiana ed estera. Il programma dava ampio spazio anche alla religione e alla storia. Questi argomenti venivano trattati con un dibattito tra politici, giornalisti ed economisti.\nGli impegni derivati da questa trasmissione avevano in precedenza costretto Lerner ad abbandonare la conduzione di \"Otto e mezzo\".\nDalla stagione 2011-2012 il programma \u00e8 stato prodotto e trasmesso in Alta Definizione, andando in onda in HD a 1080i su LA7 HD e, in replica, nel palinsesto notturno di LA7d e LA7d HD.\nChiusura.\nL'edizione 2012/2013 \u00e8 iniziata il 3 settembre 2012 sempre su LA7 e, per la prima volta, si scontra, nello stesso slot orario del luned\u00ec sera, con altri programmi simili, tra cui \"Quinta colonna\", il nuovo talk show politico di Rete 4 che ha costantemente doppiato negli ascolti il programma di La7, e la puntata del luned\u00ec sera di \"Che tempo che fa\" su Rai 3. A causa del flop auditel appena citato, il 25 novembre 2012 la dirigenza di La7 ha deciso che, dopo la consueta pausa natalizia, dal gennaio 2013 il programma si sarebbe spostato nella seconda serata del venerd\u00ec nello slot orario delle 22.30-24.00 circa, mentre al luned\u00ec sera arriva la terza edizione di \"Piazzapulita\".\nContrariamente a quanto inizialmente deciso dalla direzione di La7, l'8 dicembre 2012 Gad Lerner ha annunciato sul suo blog di aver chiesto e ottenuto che la puntata di luned\u00ec 10 dicembre sar\u00e0 l'ultima della serie de \"L'infedele\", programma chiuso in anticipo dopo 10 anni e quasi 350 puntate andate in onda. L'ultima puntata ottenne un ascolto superiore alla media: 1.110.000 telespettatori e il 4.80% di \"share\".\nGad Lerner \u00e8 tornato, il 25 gennaio 2013 alla conduzione di \"Zeta\". La prima puntata di tale programma riscosse 1.259.000 telespettatori e uno \"share\" del 7,21%."}
{"id": "709429", "revid": "39761", "url": "https://it.wikipedia.org/wiki?curid=709429", "title": "Y Gogledd Hen", "text": ""}
{"id": "709431", "revid": "1573940", "url": "https://it.wikipedia.org/wiki?curid=709431", "title": "Zell Dincht", "text": "Zell Dincht (\u30bc\u30eb\u30fb\u30c7\u30a3\u30f3, \"Zeru Din\") \u00e8 un personaggio del videogioco Final Fantasy VIII, della famosa saga Final Fantasy della Squaresoft.\nHa un carattere impulsivo che spesso lo porta a combinare qualche guaio. Gi\u00e0 appena entrer\u00e0 nel gruppo, durante una missione, davanti alle telecamere sbandierer\u00e0 in diretta di essere un SeeD del Garden di Balamb e questo porter\u00e0 l'accademia in grave pericolo.\nHa passato l'infanzia come tanti dopo la fine della guerra della strega in un orfanotrofio, dove all'et\u00e0 di 5 anni venne adottato dalla famiglia Dincht. Nel gioco lo si vedr\u00e0 vivere assieme alla madre in una modesta casa della solare cittadina di Balamb e verso la fine del gioco si vedr\u00e0 finalmente anche la sua camera di cui va molto fiero e di cui \u00e8 molto geloso.\nSi iscrive all'accademia del Garden di Balamb per diventare un valoroso guerriero come lo era stato suo nonno.\nQui al Garden conosce due importanti amori: la bibliotecaria e i panini della mensa, talmente buoni che raramente riesce a rimediarne qualcuno.\n\u00c8 considerato da Squall un rompiscatole e viene insultato a Dollet da Seifer, che lo definir\u00e0 un \"gallinaccio\" per via dell'enorme ciuffo rizzato in alto che porta. Un altro segno particolare \u00e8 il bizzarro tatuaggio che gli copre met\u00e0 viso.\nLe sue armi sono solamente i suoi pugni e questa sua dote sar\u00e0 molto comoda quando si troveranno tutti disarmati nella prigione di Galbadia."}
{"id": "709432", "revid": "371529", "url": "https://it.wikipedia.org/wiki?curid=709432", "title": "Breakthru", "text": "Breakthru \u00e8 una canzone della rock band britannica Queen. Fu estratta come secondo singolo dall'album \"The Miracle\" del 1989, raggiungendo la posizione numero 7 della Official Singles Chart nel Regno Unito, durante l'estate dello stesso anno. Tuttavia, non riusc\u00ec a classificarsi negli Stati Uniti.\nLa canzone inizia con una breve introduzione di lente armonie vocali, inizialmente composte da Freddie Mercury, e poi improvvisamente passa a un rock a met\u00e0 tra pop e hard, in gran parte scritto da Roger Taylor, in cui il basso \u00e8 predominante. L'intro era stato originariamente pensato per una canzone diversa, che fin\u00ec per non essere mai pubblicata, chiamata \"A New Life Is Born\". Il brano \u00e8 uno dei preferiti dell'album da John Deacon, come lui stesso afferma in documentario dell'epoca, in alcune interviste effettuate alla band durante la registrazione del videoclip.\nVideoclip.\nIl videoclip, girato nel giugno 1989, raffigura la band eseguire la canzone su un treno, chiamato \"The Miracle Express\" dal nome dell'album e seguendo il ritmo della canzone stessa. Pi\u00f9 precisamente, il video fu filmato su un treno in corsa, sui binari di una ferrovia situata nella Neneh Valley, vicino a Peterborough nel Cambridgeshire in Inghilterra. Fu di Freddie Mercury l'idea di far recitare nel video, nella parte della bellezza mascherata che si alza dai binari all'inizio del video, la modella inglese Debbie Leng, nonostante il compagno della stessa, il batterista Roger Taylor, non fosse inizialmente d'accordo. Debbie Leng \u00e8 stata una delle modelle inglesi pi\u00f9 famose negli anni '80, nonch\u00e9 la ragazza della cioccolata, la Flake girl, in un famoso spot della cioccolata Cadbury's Flake.\nRoger e Deborah sono stati insieme dal 1987 al 2003 e hanno 3 figli: Rufus Tiger, Tiger Lily e Lola Daisy May.\nLato B.\nLa B-Side del singolo \u00e8 \"Stealin\"', brano registrato durante le sessioni di registrazione per \"The Miracle\", ma escluso dalla tracklist finale dell'album."}
{"id": "709433", "revid": "180559", "url": "https://it.wikipedia.org/wiki?curid=709433", "title": "Personaggi tipici del presepe", "text": "I personaggi tipici del presepe sono molti e possono variare da regione a regione.\nEssi variano molto a seconda delle varie tradizioni presepistiche in base ai materiali in cui sono realizzati (legno, stoffa, carta), alle tecniche di lavorazione adottate per la loro fabbricazione e alla colorazione (che pu\u00f2 anche essere assente nei presepi pi\u00f9 semplici).\nPossono essere divisi in categorie in base al loro ruolo e lavoro.\nSacra Famiglia.\nI personaggi della Sacra Famiglia sono l'elemento cardine di tutti i presepi e sono sempre presenti anche in quelli pi\u00f9 piccoli e modesti. I tre protagonisti sono Ges\u00f9 Bambino, posto nella mangiatoia la notte di Natale (anche se in alcune tradizioni viene posto nella mangiatoia solo il 25 dicembre). Accanto a lui si trova Maria, collocata nella capanna (o nella grotta) nei pressi della mangiatoia che ospita il figlio ed \u00e8 solitamente rappresentata con abiti blu o azzurri. Fino al XIV secolo veniva rappresentata sdraiata accanto al figlio, mentre nei secoli pi\u00f9 recenti l'iconografia l'ha sempre figurata in ginocchio o adorante. San Giuseppe \u00e8 solitamente simile per abbigliamento e fisionomia ai pastori, \u00e8 situato a lato di Ges\u00f9 ed \u00e8 caratterizzato da un bastone con l'impugnatura ricurva, i suoi vestiti sono o gialli o marroni. Inoltre in alcune rappresentazioni Maria viene rappresentata sopra l'asino che attende Giuseppe che sta cercando un alloggio che per via del censimento non \u00e8 disponibile.\nAngeli.\nIl termine deriva dal verbo greco \"\u03b1\u03b3\u03b3\u03b5\u03bb\u03bb\u03c9\", cio\u00e8 annunciare, infatti il compito di questi ultimi \u00e8 di portare notizia a Maria del concepimento del figlio, il quale assumer\u00e0 il nome di Ges\u00f9. Solitamente vengono rappresentati all'interno del Sacro Presepio pochi elementi, mentre viene eventualmente posto al disopra della capanna l'angelo pi\u00f9 importante, ovvero Gabriele, il messaggero biblico per antonomasia. \nRe magi.\nLe statuine che rappresentano Gaspare, Melchiorre e Baldassarre sono aggiunte tradizionalmente la notte precedente l'Epifania.\nSono rappresentati con abiti ricchi e reggono i tre doni. Secondo alcune interpretazioni rappresenterebbero i continenti conosciuti all'epoca e quindi sono spesso caratterizzati da differenze di carnagione. Secondo la tradizione, Melchiorre viene rappresentato come anziano, con la barba lunga e portante incenso, a ricordo della divinit\u00e0 di Ges\u00f9, e proverrebbe dall'Asia. Gaspare, pi\u00f9 giovane, trasporta il simbolo della regalit\u00e0, ossia l'oro, e rappresenta l'Europa; infine Baldassarre \u00e8 il mago dell'Africa, naturalmente di colore scuro, recante la mirra, utilizzata per l'imbalsamazione e dunque a ricordo della futura morte di Cristo.\nPastori.\nCostituiscono la classe pi\u00f9 povera e sono i primi personaggi ad adorare il Bambino.\nRappresentano un gruppo molto variegato e sono ritratti in diversi momenti della loro giornata (conducono al pascolo le pecore, si ritrovano con la famiglia dopo il lavoro, preparano doni da regalare a Ges\u00f9...). Non c'\u00e8 limite al loro numero, anche se per rispetto al numero dei Magi sono solitamente in tre. Il numero per\u00f2 pu\u00f2 variare da uno o due nelle rappresentazioni pi\u00f9 elementari a qualche decina nei presepi pi\u00f9 ricchi; vengono solitamente posti davanti alla capanna (o, in alternativa, alla grotta) oppure percorrono i sentieri che conducono al luogo dove \u00e8 collocata la mangiatoia.\nArtigiani.\nRappresentano tutte le professioni praticate in quel tempo e sono probabilmente la categoria pi\u00f9 complessa.\nI pi\u00f9 classici sono i fabbri, le donne incaricate di lavare i panni presso il ruscello diventato, soprattutto negli ultimi anni, un elemento essenziale, gli allevatori intenti a mungere bovini, i muratori...\nNon mancano comunque statuine ritraenti personaggi pi\u00f9 particolari.\nCome per i pastori non esiste limite alla loro quantit\u00e0, ma nei presepi pi\u00f9 semplici possono essere omessi.\nSono rappresentati mentre svolgono le loro attivit\u00e0, ma si riesce a cogliere facilmente dalla posizione e, nel caso di statue grandi e dettagliate, dall'espressione la distrazione provocata dalla notizia.\nSuonatori.\nInsieme ai pastori sono solitamente collocati di fronte alla capanna e, per festeggiare l'evento suonano zampogne o zufoli (la classificazione di alcuni di questi personaggi \u00e8 spesso ambigua in quanto le statuine li rappresentano insieme a pecore o con altri elementi tipicamente legati alla pastorizia).\nSolitamente indossano abiti marroni, e vogliono indicare la generosit\u00e0 e la felicit\u00e0.\nAnimali.\nNel presepio compaiono numerosi animali. L'asino \u00e8 collocato nella stalla dietro la mangiatoia ospitante Ges\u00f9, ed \u00e8, secondo alcuni, quello che avrebbe accompagnato Maria e Giuseppe nel loro viaggio. Nonostante il bue sia, come l'asino, citato solo in fonti apocrife, \u00e8 considerato da tutti un elemento basilare e significa sottomissione. Secondo alcuni avrebbe indicato, con i suoi muggiti, alla Sacra Famiglia l'esistenza della stalla. Le pecore: solitamente sono molte e vengono disposte nei pressi dei pastori; nei presepi pi\u00f9 elementari il rapporto vede in vantaggio i secondi in quanto essi ne prevedono solo un paio. I cammelli (a volte anche dromedari) vengono spesso aggiunti insieme ai Re Magi e sono solitamente, per le loro grosse dimensioni, prerogativa dei presepi pi\u00f9 grandi. Oltre a questi animali principali, spesso i presepi artigianali contengono altri ovini, cavalli, bovini, volatili e animali esotici come scimmie.\nAltri personaggi.\nSono talvolta presenti anche dei \"soldati\", solitamente armati e abbigliati nella classica maniera romana, costituiscono la guardia della fortezza di re Erode inserita in un angolo del presepio o ricordano ai personaggi il censimento e la strage di Erode. Ci\u00f2 viene evidenziato molto, anche se contiene due errori: i soldati dovrebbero essere guardie giudaiche, in quanto quelle romane sono guidate dal governatore imperiale di Roma, non dal re ebraico autoctono della Palestina, ed inoltre \u00e8 errato mettere il castello nella rappresentazione, poich\u00e9 sia quello del governatore dell'imperatore che quello del re giudaico si trovano a Gerusalemme, capitale della Palestina romana (Giudea), non a Betlemme. I \"mendicanti\" chiedono l'elemosina ai pastori che adorano il Bambino o ad altri personaggi. Non sono comuni a tutti i presepi. Alcune tradizioni prevedono che, mimetizzati tra la folla, si trovino dei \"demoni\" (solitamente pastori bassi e caratterizzati da un'enorme bruttezza) rattristati dalla nascita del Bambino.\nAlcune tradizioni regionali prevedono anche altre figure caratteristiche:"}
{"id": "709434", "revid": "125013204", "url": "https://it.wikipedia.org/wiki?curid=709434", "title": "Fallacia dello scommettitore", "text": "La fallacia dello scommettitore \u00e8 un errore logico che riguarda l'errata convinzione che eventi occorsi nel passato influiscano su eventi futuri nell'ambito di attivit\u00e0 governate dal caso, quali ad esempio molti giochi d'azzardo. L'espressione descrive una delle seguenti erronee convinzioni: \nQuelle esposte sono convinzioni errate, comuni nel diffuso ragionare sulle probabilit\u00e0, che sono state oggetto di studi molto dettagliati. Molte persone perdono soldi nei giochi d'azzardo per via di tali errate convinzioni.\nIn realt\u00e0, le possibilit\u00e0 che un qualche evento si verifichi nelle prove successive non sono necessariamente correlate con ci\u00f2 che si \u00e8 verificato in passato, specialmente in molti giochi d'azzardo. Tale fenomeno \u00e8 noto alla teoria della probabilit\u00e0 come la propriet\u00e0 della mancanza di memoria.\nUn esempio: il lancio di una moneta.\nLa fallacia dello scommettitore pu\u00f2 essere esemplificata prendendo ad esempio il ripetuto lancio di una moneta. Usando una moneta priva di irregolarit\u00e0 la probabilit\u00e0 di ottenere T=Testa \u00e8 esattamente 0,5 (una su due), quella di ottenere due volte consecutive T \u00e8 0.5\u00d70.5=0.25 (una su quattro), quella di ottenere tre volte consecutive T \u00e8 0.5\u00d70.5\u00d70.5= 0.125 (una su otto), e via di seguito.\nOra si supponga di avere ottenuto per quattro volte consecutive Testa. Un individuo vittima della fallacia dello scommettitore potrebbe dire, \"Se la prossima volta esce Testa, si avrebbe una successione di cinque volte consecutive in cui esce Testa. La probabilit\u00e0 di una successione di cinque Testa consecutive \u00e8 di formula_1; dunque, al prossimo tentativo c'\u00e8 una probabilit\u00e0 di solo 1 su 32 che esca testa.\"\nQuesto \u00e8 un ragionamento errato. Se la moneta \u00e8 regolare, per definizione la probabilit\u00e0 che esca C=Croce deve sempre essere 0,5, mai superiore (o inferiore), e la probabilit\u00e0 che esca Testa deve sempre essere 0,5, mai inferiore (o superiore). Mentre la probabilit\u00e0 di una successione di cinque Testa consecutive \u00e8 solo 1 su 32, ci\u00f2 vale solo prima del primo lancio della moneta. Dopo i primi quattro lanci i risultati non sono pi\u00f9 sconosciuti, per cui non vengono contati. La probabilit\u00e0 di cinque Testa consecutive \u00e8 la medesima di quattro Testa consecutive seguite da una Croce. Il fatto che esca Croce non \u00e8 maggiormente probabile. Infatti, il calcolo della probabilit\u00e0 di 1 su 32 \"si basava\" sull'assunto che Testa o Croce siano egualmente probabili in ciascuna prova. Ciascuno dei due possibili eventi ha una probabilit\u00e0 identica indipendentemente dal numero di volte che la moneta \u00e8 stata lanciata precedentemente e indipendentemente dai risultati gi\u00e0 verificatisi. Ritenere che nel lancio successivo sia pi\u00f9 probabile che esca Croce piuttosto che Testa basandosi sui precedenti lanci \u00e8 un errore. L'errore \u00e8 nell'idea che l'essere stati fortunati in passato influenzi in qualche modo l'andamento delle prove future.\nAd esempio, la popolare strategia del \"raddoppio\" (cominciare con 1 \u20ac, se si perde puntare 2 \u20ac, poi 4 \u20ac ecc., finch\u00e9 non si vince) non ha alcun senso; si veda come esempio il gioco della Martingala. Situazioni simili sono studiate nella teoria matematica delle passeggiate aleatorie. Strategie come questa ed altre affini conducono sempre a molte piccole vincite abbinate a poche perdite ingenti o viceversa. Essendo dotati di un capitale infinito, si potrebbe anche avere successo usando tale strategia; avendo un capitale limitato, invece, meglio sarebbe scommettere delle somme costanti, se non altro perch\u00e9 ci\u00f2 rende pi\u00f9 agevole la stima di quanto si rischia di perdere in un'ora o in un giorno o in una singola partita.\nUna barzelletta molto diffusa tra i matematici spiega la natura dell'errore. Quando prende un aereo, un tale decide sempre di portare con s\u00e9 una bomba. \"La probabilit\u00e0 che su un aereo ci sia una bomba \u00e8 molto bassa,\" e il tale pensa, \"certamente la probabilit\u00e0 che ce ne siano \"due\" \u00e8 quasi nulla!\" - una barzelletta simile compare anche in \"Blackadder Goes Forth\" - quando un personaggio, Baldrick, sta incidendo il suo nome su una pallottola, un altro, Edmund Blackadder, gli chiede il perch\u00e9 e ottiene come risposta \"perch\u00e9 se porto con me la pallottola con il mio nome inciso sopra, non posso essere colpito da questa!\". \nEsempi errati.\nA molti casi si potrebbe erroneamente ritenere di poter applicare la teoria della fallacia dello scommettitore, quando in realt\u00e0 questa non \u00e8 applicabile."}
{"id": "709437", "revid": "436907", "url": "https://it.wikipedia.org/wiki?curid=709437", "title": "I'll Never Break Your Heart", "text": "I'll Never Break Your Heart \u00e8 un brano della band statunitense Backstreet Boys, estratto come secondo singolo dall'album di debutto \"Backstreet Boys\". Scritto da Eugene Wilde e Albert Manno, fu pubblicato il 13 dicembre 1995, nel 1996 in altre parti del mondo e infine nel giugno 1998 per la versione statunitense dell'album di debutto. Il brano raggiunse la posizione numero 8 nella Official Singles Chart e raggiunse le top 5 di Austria, Germania, Svizzera, Svezia e Paesi Bassi.\nVideo.\nLa canzone possiede due video musicali: il primo fu girato nel 1995 sulle Montagne Rocciose dove i ragazzi sono in vacanza con le rispettive fidanzate, (a Kevin fu assegnata Kristin Willits che divent\u00f2 poi sua moglie). Il secondo video fu girato per l'album statunitense del 1998, in esso ogni membro canta in un piano di un palazzo e il ritornello viene cantato in gruppo alle spalle di un tunnel ruotante."}
{"id": "709449", "revid": "2059848", "url": "https://it.wikipedia.org/wiki?curid=709449", "title": "Scuola primaria in Italia", "text": "La scuola primaria in Italia, comunemente chiamata scuola elementare, nell'ordinamento scolastico italiano, rappresenta il primo livello del primo ciclo di studio dell'istruzione obbligatoria.\nL'espressione \"scuola primaria\", derivante dal francese (\"\u00e9cole primaire\"), poi diffusasi nei paesi anglosassoni (\"primary school\"), fu introdotta ufficialmente in Italia nel 2003, per una scelta contenuta nella riforma Moratti. Il termine \"elementare\" fa riferimento al fatto che nella scuola cos\u00ec definita si insegnano le basi della conoscenza, gli elementi fondamentali della scienza, dell'arte, dello studio.\nLa scuola primaria o elementare \u00e8 normalmente suddivisa in cinque classi, in Italia complessivamente chiamate le elementari.\nDura cinque anni, dai 6 ai 10 anni, ovvero con gli 11 anni compiuti durante il 5\u00ba anno di primaria. \u00c8 preceduta dalla scuola dell'infanzia, comunemente detta \"scuola materna\", ed \u00e8 seguita dalla scuola secondaria di primo grado, comunemente detta \"scuola media\".\nStoria.\nDall'unit\u00e0 d'Italia al XX secolo.\nOggetto di diverse riforme sia prima sia dopo l'unit\u00e0 d'Italia, la scuola elementare a tempo pieno comincia ad affermarsi nel 1971. Essa nasce come risposta sia alla necessit\u00e0 di miglioramento del sistema scolastico e dell'apprendimento degli alunni, sia alle nuove esigenze lavorative dei genitori. Inizialmente ci\u00f2 consiste in lezioni pomeridiane, organizzate da insegnanti diversi rispetto a quelli curricolari, dove i bambini si ritrovano per discutere, dipingere, stampare giornalini o dedicarsi a quelle attivit\u00e0 non concluse o non sufficientemente approfondite al mattino. \nLa novit\u00e0 consiste nel fatto che durante l'apertura pomeridiana la scuola organizza gli incontri mantenendo la divisione degli alunni nelle classi, permettendo cos\u00ec un maggiore legame con le attivit\u00e0 svolte dai bambini durante il normale orario di scuola. In pochi anni il modello si diffonde \nLa scuola elementare fino al 1990 era organizzata secondo il principio del maestro unico, cio\u00e8 un maestro per ciascuna classe. Dal 1990, con l'approvazione della legge n. 148 del 5 giugno 1990 e dopo anni di sperimentazione, questa figura scomparve e si pass\u00f2 al gruppo di docenti, il cosiddetto modulo didattico.\nPrima della riforma Moratti, il quinquennio era strutturato in due cicli didattici distinti ma unitari:\nAl termine del quinquennio aveva luogo l'esame di licenza elementare, che dava accesso alla scuola media inferiore (detta burocraticamente scuola secondaria di primo grado), e che \u00e8 stato abolito dal Governo Berlusconi III.\nNella scuola elementare, dal 1990 in poi, gli insegnanti erano tre ogni due classi, oppure quattro ogni tre classi; ciascuno di essi era titolare di un ambito disciplinare (linguistico-espressivo, matematico-scientifico, antropologico).\nLa riforma Moratti.\nCon la riforma Moratti i programmi ministeriali hanno subito un cambiamento drastico di riduzione dei programmi per quanto riguarda lo studio delle materie di storia, geografia e scienze. Infatti, i contenuti sono stati ristrutturati in modo da creare un continuum con la scuola secondaria di I grado che segue.\nCon il decreto legislativo n. 59 del 2004 applicativo della legge Moratti nacque la figura del docente tutor: una figura di orientamento, di consulenza e di tutorato per ciascuno studente, al fine di giungere a un grado crescente di personalizzazione dei processi di insegnamento e di apprendimento.\nLa riforma Gelmini.\nLa riforma Gelmini ha reintrodotto il maestro unico, o meglio prevalente, per quanti lo richiedano, a partire dalle classi prime dell'anno scolastico 2009/2010.\nOrdinamento vigente.\nOggi la scuola primaria, con quella secondaria di primo grado, si compone di cinque periodi didattici:\nAl termine dell'ultimo periodo didattico, cio\u00e8 al termine della cosiddetta scuola media, \u00e8 previsto un Esame di Stato, al quale gli alunni sono ammessi con lo scrutinio finale e che consiste di tre prove scritte e un colloquio orale. Le tre prove scritte sono preparate dalle singole scuole e sono la prova di Italiano, di Lingua straniera e di Matematica.\nDall'anno scolastico 2017/2018 la partecipazione alle prove nazionali di italiano, matematica e inglese predisposte dall'INVALSI costituisce un requisito di ammissione all'esame ma non incide sul voto dell'Esame di Stato.\nNella tabella sottostante si evidenzia la collocazione della scuola elementare nel complesso del sistema scolastico italiano. La riga pi\u00f9 alta indica l'et\u00e0 degli alunni; in rosso \u00e8 segnato il periodo dell'obbligo scolastico.\nIl tempo pieno.\nLa scuola a tempo pieno consiste in un particolare modello organizzativo delle attivit\u00e0 didattiche presente nella scuola primaria italiana. Essa si articola su un tempo scuola di 40 ore settimanali, dal luned\u00ec al venerd\u00ec, con 30 ore di lezione, sia al mattino sia al pomeriggio, e 10 ore di mensa e gioco post mensa. Il tempo scuola di 40 ore \u00e8 previsto anche nella scuola dell'infanzia. \u00c8 per\u00f2 possibile usufruire del tempo pieno a 40 ore settimanali in presenza di determinate condizioni, come specificato anche dal Ministero dell'Istruzione, Universit\u00e0 e Ricerca:\n1) presenza e disponibilit\u00e0 di locali o spazi adeguati a garantire il tempo pieno,\n2) la mensa deve essere preferibilmente interna alla scuola,\n3) ci deve essere la disponibilit\u00e0 degli insegnanti a insegnare in questo formato orario: ne saranno nominati 2 che di conseguenza saranno titolari entrambi sulla stessa classe.\nL'attivit\u00e0 didattica.\nIn ogni classe lavorano due insegnanti contitolari che si alternano al mattino e al pomeriggio con orari stabiliti in interclasse sulla base delle esigenze derivate dall'organizzazione dell'attivit\u00e0 di classe e di interclasse. Gli insegnanti avevano due ore di compresenza ciascuno, nelle quali erano quindi presenti contemporaneamente in classe, ora abolite dalla Legge 169/2008.\nL'orario degli insegnanti \u00e8 di 22 ore di docenza e 2 ore per le attivit\u00e0 di programmazione di classe e di interclasse.\nPossibilit\u00e0 di anticipare l'iscrizione.\nIl Ministero d\u00e0 la possibilit\u00e0 dell'anticipo di iscrizione alla scuola elementare. Tale opzione \u00e8 riservata agli alunni che compiono sei anni di et\u00e0 entro il 30 aprile dell'anno scolastico di riferimento. L'ammissione anticipata \u00e8 subordinata alla disponibilit\u00e0 dei posti dell'istituto scolastico scelto e avviene attraverso apposita domanda.\nQuadro orario.\nLa normativa prevede quattro differenti curricoli di 24, 27, fino a 30 e 40 ore di lezione (quest'ultimo solo per il tempo pieno). Il Ministero indica il numero minimo di ore da dedicare alle singole discipline, mentre spetta ai singoli Istituti, in virt\u00f9 dell'autonomia scolastica, definire il proprio quadro orario. Quello che segue \u00e8 un modello puramente indicativo per un curricolo di 24 e 27 ore.\nOrario di 27 ore.\n\"(** con \"Cittadinanza e Costituzione\" come prescritto dalla legge 169 del 2008.)\"\nEsame di Stato.\nL'esame di licenza elementare, vigente fino all'anno scolastico 2003-2004 nelle scuole statali e parificate italiane, permetteva il passaggio dalla scuola elementare alla scuola media inferiore. Esso consisteva in due prove scritte (linguistico-espressiva e logico-matematica) e una prova orale. \u00c8 stato abolito con l'istituzione del primo ciclo dell'istruzione obbligatoria, che comprende scuola primaria e secondaria di I grado, e che si conclude con un Esame di Stato. (DECRETO LEGISLATIVO 19 febbraio 2004, n.59) "}
{"id": "709450", "revid": "1876278", "url": "https://it.wikipedia.org/wiki?curid=709450", "title": "Ricciotti Garibaldi", "text": "Biografia.\nNato in Uruguay, Ricciotti trascorse l'infanzia tra Nizza, Caprera e l'Inghilterra. Quarto figlio dell'\"Eroe dei due mondi\", venne cos\u00ec chiamato in ricordo di Nicola Ricciotti, fucilato dai borbonici nel corso della spedizione dei Fratelli Bandiera. Spos\u00f2 l'inglese Harriet Constance Hopcraft (1853-1941), con la quale tent\u00f2 sfortunate imprese commerciali in America ed in Australia. Fu eletto membro della Camera dei deputati del Regno d'Italia dal 1887 al 1890.\nAttivit\u00e0 politica e militare.\nDopo l'unit\u00e0 d'Italia, Ricciotti and\u00f2 a vivere assieme al padre sull'isola di Caprera. Qui conobbe Bakunin, che fu ospite di Garibaldi per quattro giorni a Caprera nel 1863. Dal 1865 si stabil\u00ec a Napoli, iniziando a propagandare idee repubblicane e libertarie. Nel marzo 1864, assieme al fratello Menotti, il giovane Ricciotti accompagn\u00f2 il padre nel suo viaggio in Inghilterra, durato circa due mesi, in quella che fu la sua prima comparsa pubblica.\nArruolatosi nelle \"Guide a cavallo\" del corpo dei volontari garibaldini, prese parte nel 1866 alla terza guerra d'indipendenza. Ricevette il battesimo del fuoco durante la battaglia di Bezzecca, guidando una carica contro gli austriaci e portando la bandiera del reggimento. L'anno successivo, sempre al seguito del padre, partecip\u00f2 al fallito tentativo di conquistare Roma, combattendo il 26 ottobre 1867 alla conquista di Monterotondo e nella battaglia di Mentana al comando di uno squadrone di Guide a cavallo.\nNel 1867 Ricciotti, con Raffaele Piccoli, Giuseppe Foglia e Antonio Miceli, ader\u00ec ad un movimento filo-repubblicano guidato in Calabria da un vecchio garibaldino, l'avvocato Giuseppe Giamp\u00e0, che aveva dato nascita al foglio politico \"La luce calabra\", propugnante fortemente l'ideale repubblicano. Il movimento sostenne, tra il 6 e 7 maggio 1870, il tentativo di fondare la repubblica libertaria, di ispirazione bakunista di Filadelfia, nei territori compresi fra Filadelfia, Maida, Curinga, che, tuttavia, venne stroncato incruentemente dall'arrivo delle truppe del Regio Esercito, con l'arresto dei principali capi, dopo pochi giorni. Ricciotti, sfuggito all'arresto, tent\u00f2 un'ultima difesa, occupando temporaneamente Monterosso Calabro, prima che il movimento venisse definitivamente disperso a seguito di uno scontro a Cortale; quindi si nascose a Cortale presso il massone e liberale Antonio Cefaly, che lo convinse a desistere dal proseguire la lotta.\nSebbene l'attivit\u00e0 del piccolo movimento repubblicano si fosse esaurita presto, l'episodio ebbe echi giudiziari e parlamentari rilevanti.\nNell'ottobre 1870, seguendo il padre, partecip\u00f2 alla Guerra franco-prussiana, combattendo nei Vosgi, dove occup\u00f2 Ch\u00e2tillon comandando la 4\u00aa brigata di volontari garibaldini e conquist\u00f2 a Pouilly, durante la battaglia di Digione, la bandiera del 61\u00ba reggimento tedesco Pomerania, l'unica bandiera prussiana presa durante la guerra, terminata con la sconfitta francese. Alla firma dell'armistizio franco prussiano, la municipalit\u00e0 di Lione gli offr\u00ec il comando della guardia nazionale cittadina, incarico che rifiut\u00f2 su suggerimento del padre, memore delle incomprensioni avute a Montevideo comandando come straniero truppe patriottiche, portandosi a Parigi per osservare lo svolgersi delle vicende della Comune di Parigi (1871).\nIl suo impegno rivoluzionario prosegu\u00ec quando Giuseppe Garibaldi ruppe definitivamente con Mazzini, prendendo posizione favorevole verso la Prima Internazionale dei lavoratori; nel novembre 1871 Ricciotti era a Londra, dove visit\u00f2 Karl Marx e nella sua casa incontr\u00f2 anche Engels. La sua popolarit\u00e0 fra i circoli operai e anarchici aumentava e, dopo la morte di Giuseppe Mazzini, assieme a qualche mazziniano ed a qualche garibaldino fond\u00f2, nell'agosto 1872, riunendo 300 persone al teatro Argentina, l'associazione dei Franchi cafoni o \"associazione dei Liberi Cafoni\", denominazione con richiami contadini, e probabilmente di ispirazione bakuniana, con cui avrebbe voluto riunire i democratici italiani per organizzare la \"democrazia pura\". Il nome dell'organo di stampa del movimento, \"Spartacus\", \u00e8 indicativo dei propositi rivoluzionari dell'associazione, che tra i suoi obiettivi poneva quello del suffragio universale. L'associazione ben presto assunse i caratteri di associazione di ideali socialisti, finendo in poco tempo per essere disciolta dalla questura romana.\nNel 1874 si spos\u00f2 con l'inglese Constance Hopcraft, trasferendosi per sette anni in Australia, dove nacque il figlio Peppino. Nel 1897 combatt\u00e9 in Grecia nella battaglia di Domokos, dove i garibaldini si sacrificarono, lasciando sul campo, tra gli altri, il deputato repubblicano Antonio Fratti, per coprire la ritirata all'esercito greco, e nel 1912 a Drisko, al comando di un corpo di camicie rosse, combattendo in difesa della Grecia contro l'Impero ottomano. Convinto interventista, non partecip\u00f2 direttamente -ormai non pi\u00f9 giovane- alla prima guerra mondiale, animando, tuttavia, il fronte interno. Successivamente, nei primi anni del dopoguerra, manifest\u00f2 il suo appoggio all'impresa dannunziana, offrendosi per supportare con i suoi uomini l'estensione al Montenegro delle vocazioni espansionistiche dei legionari fiumani. , ricevendo personalmente Benito Mussolini, conosciuto durante il periodo irredentista, in occasione di una sua visita a Caprera il 10 giugno 1923.\nDiscendenti.\nDal matrimonio con Harriet Constance Hopcraft (1853-1941) Ricciotti ebbe otto figli, sette maschi ed una femmina:"}
{"id": "709452", "revid": "1363832", "url": "https://it.wikipedia.org/wiki?curid=709452", "title": "Richard Rush (regista)", "text": "Biografia.\nFu candidato al premio Oscar al miglior regista nel 1981 per la direzione del film \"Professione pericolo\".\nAcquis\u00ec notoriet\u00e0 nel panorama cinematografico mondiale anche per alcune regie come \"Thunder Alley\" (1967) e altri film d'azione."}
{"id": "709457", "revid": "599013", "url": "https://it.wikipedia.org/wiki?curid=709457", "title": "Faustino Asprilla", "text": "Biografia.\nLo stile di vita di Tino Asprilla \u00e8 considerato selvaggio, per via delle tante vicissitudini che ha avuto durante la sua carriera calcistica. Si spos\u00f2 con Catalina, e in seguito, separatosi, ritenne questo uno dei suoi errori. Nel 1992, appena arrivato a Parma, compr\u00f2 cento rubinetti.\nDurante l'esperienza in Italia, Asprilla era solito viaggiare in Colombia, dove aveva un ranch nella citt\u00e0 di Tulu\u00e1: nell'aprile del 1993, ritornato a Parma, si scopr\u00ec che, secondo la sua versione, si era tagliato con una bottiglia mentre era in piscina, ma probabilmente si era procurato i tagli sfasciando il finestrino di un autobus che gli aveva tagliato la strada, mentre in un'altra occasione, nel gennaio del 1995, fu fermato con due pistole nella sua auto, dovendo scontare sette mesi con la condizionale.\nHa 8 fratelli. Nel 1993 pos\u00f2 nudo per una rivista colombiana, mentre nel 2008 venne arrestato per aver sparato con una mitragliatrice contro le forze di sicurezza e nel 2013 gli venne offerta una parte in un film per adulti che Asprilla rifiut\u00f2.\nCaratteristiche tecniche.\nEra un attaccante dotato di buona tecnica, grande velocit\u00e0 ed esplosivit\u00e0. Ambidestro, era molto abile a cambiare passo, era agile, dotato di buon fiuto del goal e imprevedibile per via della sua andatura barcollante. Veniva soprannominato \"Il Polpo\" per via della lunghezza dei suoi arti.\nCarriera.\nClub.\nGli inizi in Colombia.\nTira i primi calci nell'Escuela Carlos Sarmiento Lora, che lo cede al C\u00facuta Deportivo, dove esordisce nel 1988. La sua prima stagione lo vede segnare 17 reti in 36 partite, che gli valgono la chiamata dal club che in quel periodo domina la scena colombiana, l'Atl\u00e9tico Nacional. Qui Asprilla giocher\u00e0 fino al 1992, lasciando dopo 75 partite e 35 reti per approdare sul palcoscenico del calcio europeo.\nLa prima esperienza europea a Parma.\nL'attaccante sudamericano viene acquistato nel 1992 per pochi miliardi di lire dal , societ\u00e0 emergente del calcio italiano, affacciatasi per la prima volta alla ribalta della Serie A solo due anni prima e fresca vincitrice della Coppa Italia. Asprilla, dopo un breve periodo di ambientamento e qualche diffidenza iniziale da parte dell'allenatore Nevio Scala, si impone come seconda punta titolare al fianco di Alessandro Melli. Chiude la prima stagione con 27 presenze e 7 gol in campionato; il pi\u00f9 importante lo realizza a San Siro il 21 marzo 1993, quando grazie a una sua punizione il Parma, battendo il Milan per 1-0, interruppe il record di 58 partite utili consecutive dei rossoneri.\nAsprilla si fa conoscere a livello internazionale contribuendo in modo decisivo, con quattro reti, al primo successo europeo degli emiliani: la Coppa delle Coppe nel 1993, della quale per\u00f2 non gioc\u00f2 la finale a causa di un taglio ad un polpaccio procuratosi dopo un viaggio in Colombia ed una susseguente discussione con Scala. Chiuder\u00e0 la prima esperienza emiliana alla fine dell'anno solare 1995, con un totale di 84 presenze e 25 gol in campionato, 24 presenze e 9 gol nelle coppe europee, e tre trofei conquistati: una Coppa delle Coppe (1993), una Coppa UEFA (1995) e una Supercoppa UEFA (1994). La sua esultanza tipica all'epoca del Parma dopo un gol sono le capriole.\nNewcastle.\nNel febbraio del 1996 il Newcastle inizia la trattativa con il Parma per l'acquisto di Asprilla. Firmato il contratto, il calciatore non supera le visite mediche ufficialmente per \"motivi fisici\", ma in seguito si scopre che era risultato positivo alla cocaina ai test antidoping. A un certo punto la trattativa sembra essere sfumata: con il Parma intento a fare causa al Newcastle per un contratto gi\u00e0 firmato da entrambe le parti, gli inglesi sono costretti a ingaggiare Asprilla in cambio di 17 miliardi di lire.\nDopo settant'anni il Newcastle sembra avviato verso la vittoria del titolo nazionale, ma l'arrivo di Asprilla, che firma un contratto quadriennale per un compenso di 3 miliardi di lire a stagione, coincide con un calo di rendimento dei \"Magpies\", che chiudono al secondo posto dietro al Manchester United, dopo essere stati in testa a lungo, con un vantaggio di 12 punti al termine del girone di andata. Il colombiano non \u00e8 esente da critiche per l'insuccesso del club, avendo segnato solo 3 gol in 14 partite.\nAnche la seconda stagione di Asprilla a Newcastle si conclude con un secondo posto dietro al Manchester United, con l'attaccante autore di 4 gol in 24 partite.\nNella terza stagione gioca solo per sei mesi con gli inglesi; il 17 settembre 1997 si rende protagonista di una tripletta che consente ai bianconeri di battere per 3-2 il Barcellona al Camp Nou in UEFA Champions League. \u00c8 il primo calciatore in ambito internazionale a realizzare tre gol in una sola partita in casa del Barcellona, impresa poi eguagliata poco pi\u00f9 di un mese dopo da Andrij \u0160ev\u010denko e oltre due decenni dopo da Kylian Mbapp\u00e9.\nRitorno a Parma.\nL'esperienza inglese di Asprilla dur\u00f2 esattamente due anni; nel gennaio 1998 ritorn\u00f2 a Parma per circa 17 miliardi di lire. Asprilla guadagna un miliardo di lire, firmando fino al 2001. Qui, per\u00f2, non riuscir\u00e0 ad avvicinarsi ai livelli su cui si era espresso all'inizio degli anni '90 e dopo una stagione e mezzo (20 presenze e 3 gol), lascer\u00e0 definitivamente l'Italia dopo aver vinto, da comprimario, un'altra Coppa UEFA (1999).\nGli ultimi anni di carriera.\nLasciata definitivamente l'Europa, Asprilla decide di far ritorno in Sudamerica, in Brasile, guadagnando un contratto prima col Palmeiras (1999, 18 presenze e 4 gol), poi col Fluminense (12 presenze e 8 gol) dove regal\u00f2 gli ultimi lampi di classe. Gioc\u00f2 ancora in Messico con l'Atlante, in Colombia con l'Atl\u00e9tico Nacional, in Cile con l'Universidad de Chile, chiudendo poi con qualche apparizione in Argentina con l'Estudiantes de La Plata (2004), e nella squadra della sua citt\u00e0 natale, il Cortulu\u00e1.\nNel 2004 fu molto vicino a un ingaggio nella Serie D italiana con il Valle d'Aosta, allenato dall'amico ed ex compagno di squadra nel Parma Marco Osio, ma la trattativa sfum\u00f2 per problemi di tesseramento. Il 15 marzo 2005 annuncia il ritiro dal calcio, chiudendo la carriera con 331 partite e 112 gol nei campionati professionistici.\nNazionale.\nPrende parte alle Olimpiadi di Barcellona nel 1992, dove lo scoprirono gli osservatori del Parma, ed esordisce nella Nazionale maggiore il 6 giugno 1993 in Colombia-Cile 1-0, gara amichevole.\nProtagonista, con una doppietta, della netta vittoria ottenuta per 5-0 il 5 settembre 1993 al Monumental di Buenos Aires contro l'Argentina, in una partita di qualificazione a USA '94, Asprilla viene annunciato come uno dei possibili protagonisti dei Mondiali '94, e la Colombia come possibile sorpresa della competizione; la nazionale colombiana verr\u00e0 poi eliminata nella fase a gironi, e il ricordo di quel Mondiale rimarr\u00e0 legato all'assassinio del difensore Andr\u00e9s Escobar.\nIl 2 aprile 1997, in una partita per le qualificazione ai Mondiali del 1998 persa per 2-1 contro il Paraguay, \u00e8 stato espulso per via di una rissa col portiere avversario Jos\u00e9 Luis Chilavert. Tuttavia le cose non sono terminate in campo in quanto l'alterco \u00e8 continuato nel tunnel verso gli spogliatoi, ma successivamente, fuori dal campo, un narcotrafficante (Julio Fierro) ha chiesto ad Asprilla l'autorizzazione per uccidere Chilavert; Asprilla per\u00f2 ha fatto capire a Fierro che non doveva farlo motivando che \"quello che succede in campo deve restare in campo\".\nIl 18 giugno 1998 la Colombia esclude Asprilla dal mondiale francese del 1998 (nonostante risultasse tra i convocati) a causa delle critiche rivolte verso il CT Hern\u00e1n Dar\u00edo G\u00f3mez e a causa di una notte brava.\nIl rapporto di Asprilla con la Nazionale si chiuse il 14 novembre del 2001, in Paraguay. La Colombia vinse 4-0 ad Asuncion, chiudendo il girone di qualificazione per i Mondiali 2002 al quinto posto a pari punti con l'Uruguay ma con peggiore differenza reti; per andare avanti alla Colombia sarebbe servito un quinto gol. Asprilla gioc\u00f2 90 minuti senza segnare, e sfumata la possibilit\u00e0 di giocare la fase finale dei mondiali, lasci\u00f2 la nazionale con un bilancio di 57 presenze e 20 reti."}
{"id": "709458", "revid": "339392", "url": "https://it.wikipedia.org/wiki?curid=709458", "title": "Glaucoma assoluto", "text": ""}
{"id": "709461", "revid": "1928783", "url": "https://it.wikipedia.org/wiki?curid=709461", "title": "Filoveicolo", "text": "Il filoveicolo \u00e8 un veicolo stradale a trazione elettrica per il trasporto di merci (in tale caso detto filocarro) o persone (in tale caso detto filobus); \u00e8 provvisto di ruote gommate e di due aste di captazione per alimentarsi da una linea aerea di contatto a corrente continua, posta in alto detta anche bifilare. Se traina un rimorchio viene detto filotreno, se \u00e8 composto da pi\u00f9 parti comunicanti mediante un collegamento flessibile viene chiamato filosnodato.\nDefinizioni ufficiali.\nVarie norme richiamano il concetto di \"filoveicolo\".\nCircolare ministeriale.\nLa Circolare del Ministero dei Lavori Pubblici n. 30 del 3 gennaio 1963, facendo chiarezza su termini inerenti viabilit\u00e0, traffico e veicoli, elenca una serie di definizioni.\nDecreto.\nQuesta nuova definizione ufficializza, per la prima volta, la \"trazione bimodale\" ovvero la possibilit\u00e0 di dotare il filobus di un secondo motore, di varia natura e non obbligatoriamente elettrico, che possa assicurare la marcia in particolari situazioni, quali gli spostamenti nel deposito o dalla carreggiata per improvvise interruzioni di energia elettrica.\nNorme legislative.\nAltre regolamentazioni riguardano specificatamente i \"filoveicoli\".\nDecreti.\n\u00c8 una complessa serie di norme e verifiche a cui devono essere assoggettati non solo i nuovi filobus immessi in servizio, ma anche quelli gi\u00e0 circolanti; inoltre, molte disposizioni, vigenti prima della decorrenza di questo decreto, vengono abrogate."}
{"id": "709462", "revid": "1705737", "url": "https://it.wikipedia.org/wiki?curid=709462", "title": "Bundeswehr", "text": "Il termine Bundeswehr (tedesco per \"Difesa federale\") \u00e8 il nome ufficiale delle forze armate della Repubblica Federale di Germania e la loro amministrazione civile.\nNel periodo della Guerra fredda e della divisione della Germania, la Bundeswehr era equipaggiata con migliaia di carri armati moderni e costituiva un pilastro fondamentale dello schieramento della NATO in Europa, pronto ad affrontare una eventuale invasione portata dalle forze del Patto di Varsavia.\nStoria.\nLa Bundeswehr fino al 1990.\nDopo la fine della Seconda guerra mondiale, la Germania (divisa in due stati, Est ed Ovest) non disponeva pi\u00f9 di proprie forze armate. Nel 1955, dopo un lungo dibattito, il governo federale della Germania Ovest cominci\u00f2 ad approntare il proprio riarmo; 10.000 uomini furono scorporati dal \"Bundesgrenzschutz\" (Guardia federale di frontiera) per costituire il primo nucleo delle nuove forze armate tedesche. Nell'arco di 5 anni l'Esercito, la Marina e l'Aeronautica furono ricostituite fino ad arrivare poi, verso la fine degli anni '60, alla forza bilanciata complessiva di 495.000 militari prevista per il tempo di pace. La stragrande maggioranza delle unit\u00e0 militari furono assegnate alla NATO sin dal tempo di pace.\nDurante la Guerra fredda la Bundeswehr era una forza poderosa fortemente meccanizzata, equipaggiata con oltre 5.000 carri armati moderni in gran parte di produzione nazionale Leopard 1 e Leopard 2. Insieme alle potenti unit\u00e0 dell'Esercito degli Stati Uniti in Europa (raggruppate nella 7\u00aa Armata), le formazioni della Bundeswehr costituivano il principale baluardo contro una temuta invasione da parte delle forze del Patto di Varsavia. L'esercito tedesco federale schierava tre corpi d'armata, di cui il I, con tre Panzer-Division (1. Panzer-Division, 3. Panzer-Division e 7. Panzer-Division) avrebbe difeso la Bassa Sassonia insieme ai britannici del BAOR, mentre il III corpo d'armata con la 5. Panzer-Division e la 12. Panzer-Division avrebbe cooperato con la 7\u00aa Armata americana nel pericoloso settore del varco di Fulda; infine, il II corpo con la 10. Panzer-Division avrebbe protetto la Baviera. Le forze della NATO schierate in Germania occidentale erano costantemente pronte al combattimento, e dipendevano dall\"'Allied Force Central Europe\", che fu guidato per molti anni da ufficiali superiori tedeschi; queste forze avrebbero dovuto difendere il Fronte centrale europeo.\nOrganizzazione e struttura.\nLa Bundeswehr \u00e8 suddivisa nella componente militare (le forze armate, o \"Streitkr\u00e4fte\") e nella componente civile, con l'amministrazione della difesa (\"Wehrverwaltung\"), l'ufficio federale per gli armamenti (\"Bundesamt f\u00fcr Wehrtechnik und Beschaffung\"), e l'ufficio federale per la gestione dell'informazione e della tecnologia dell'informazione del Bundeswehr (\"Bundesamt f\u00fcr Informationsmanagement und Informationstechnik der Bundeswehr\").\nLa componente militare della forza di difesa federale consiste nell'Esercito (\"Deutsches Heer\"), la Marina (\"Deutsche Marine\"), l'Aeronautica militare (\"Luftwaffe\"), il servizio di supporto interforze (\"Streitkr\u00e4ftebasis\"), e i servizi medici centrali (\"Zentraler Sanit\u00e4tsdienst\").\nLe donne servono nella sanit\u00e0 militare dal 1975. Nel 2000, dopo una lunga controversia su un progetto di legge patrocinato da Tanja Kreil, la Corte europea di giustizia ha emanato una direttiva che permette alle donne di servire in pi\u00f9 ruoli di quelli a cui in precedenza avevano accesso. Dal 2001 possono servire in tutti i ruoli senza restrizione, e non erano soggette alla leva obbligatoria, quando questa era in vigore in Germania.\nIn tempo di pace la Bundeswehr \u00e8 sotto il controllo del Ministro della Difesa, mentre in caso di guerra (secondo l'art. 115 della Costituzione tedesca) il comando passa al Cancelliere federale. Il vertice militare \u00e8 costituito dal cosiddetto Ispettore generale della Bundeswehr (\"Generalinspekteur der Bundeswehr\"), l'unico generale a quattro stelle in ambito nazionale, il quale assume le funzioni che in altri paesi sono di un capo di stato maggiore generale.\nGuida.\nLa Bundeswehr \u00e8 comandata dal Bundesminister der Verteidigung come Inhaber der Befehls- und Kommandogewalt (IBuK). Il Bundesministerium der Verteidigung (BMVg) \u00e8 l'organizzazione governativa. Assieme al Ministro vi sono due sottosegretari. Il Ministro, gli Staatssekret\u00e4re e l'Ispettore generale della Bundeswehr sono nell'insieme alla guida del Ministero. Il Ministero organizza il lavoro della struttura civile e militare.\nTruppe e amministrazione.\nBranca militare\nBranca civile\nArmamenti.\nProgramma di armamento.\nFino al 2030:\nSecondo le Armi.\nAl 2017:\nArmi nucleari.\nLa Germania dispone di 20 testate atomiche statunitensi presso il \"Luftwaffen-Fliegerhorst B\u00fcchel\", nella Renania-Palatinato. L'uso di tali armi \u00e8 sotto il controllo degli USA. Nel 2005 sono state ritirate dal servizio ca. 130 testate atomiche presso la \"Ramstein Air Base\". La Luftwaffe dispone di tali armi solo per l'uso su piattaforma Panavia Tornado.\nOnorificenze.\nDecorazioni al merito conferite dalla Bundeswehr.\nLe medaglie al merito delle forze armate tedesche (in tedesco: \"Einsatzmedaille der Bundeswehr\") sono delle decorazioni della Bundeswehr.\nTali decorazioni vengono ricevute dopo aver prestato servizio in una particolare campagna militare, nonch\u00e9 una missione all'estero. Possono fregiarsene tutti i militari tedeschi a prescindere dal grado rivestito. \u00c8 inoltre l'unico tipo di medaglia della Bundeswehr tedesca che viene ricevuta per campagna; l'unico elemento che differenzia le varie Medaglie al Merito Militare \u00e8 una barra metallica sulla quale viene riportato il nome della campagna, sia sulla medaglia che sul nastrino.\nLe decorazioni al Merito vengono suddivise in 3 categorie, indipendentemente dal grado o dall'incarico rivestito: \nNel novembre 2010, Karl-Theodor zu Guttenberg, ministro della difesa tedesco, ha introdotto un grado speciale: il \"Gefechtsmedaille der Bundeswehr\" (Medaglia d'azione nel combattimento della Bundeswehr).\nLa medaglia \u00e8 di forma circolare, sul centro \u00e8 impressa su rilievo l'aquila tedesca circondata da una corona di foglie di quercia, il retro \u00e8 invece privo di alcuna riproduzione. \u00c8 prevista la versione da combattimento, la quale si differenzia dalla versione classica per una bordatura di colore nero e rosso e un'aquila nera, pur comunque mantenendo il colore bronzeo, argenteo o dorato.\nIl nastrino \u00e8 riprende i colori del nastro stesso della medaglia; esso si compone di due bande nere sui bordi esterni, di due bande rosse al lato dei bordi neri e di due bande dorate, le quali racchiudono un rettangolo centrale di colore rosso; posizionato al centro, equidistante dai bordi esterni, \u00e8 affissa la barra metallica del colore spettante, sulla quale \u00e8 impresso in rilievo il nome della campagna effettuata."}
{"id": "709464", "revid": "91792", "url": "https://it.wikipedia.org/wiki?curid=709464", "title": "Borzoli", "text": "Borzoli (\"B\u00f2rzoi\" in ligure) \u00e8 un quartiere del ponente di Genova, posto su un'altura a cavallo tra la val Polcevera e la valle del Chiaravagna. Comune autonomo fino al 1926, nell'attuale ripartizione amministrativa del comune di Genova \u00e8 diviso in due distinte \"unit\u00e0 urbanistiche\", \"Borzoli Est\" e \"Borzoli Ovest\", la prima compresa nel Municipio V Valpolcevera, la seconda nel Municipio VI Medio Ponente.\nToponimo.\nIl toponimo deriva dal latino \"Boreas\" (tramontana) dal quale sarebbe derivato il toponimo ligure Borzoi, con riferimento al vento di tramontana che spira nei mesi invernali nella zona del basso valico tra Polcevera e Chiaravagna oppure con il significato di \"gente a tramontana\", cio\u00e8 la gente a nord di Sestri Ponente.\nTerritorio.\nBorzoli confina a sud e ovest con Sestri Ponente, a nord con il comune di Ceranesi e per un breve tratto con la val Varenna (Pegli), a est con Bolzaneto, Rivarolo e Cornigliano. Le due unit\u00e0 urbanistiche che ne fanno parte si estendono complessivamente su , di cui solo 2,09 urbanizzati , e comprende quasi tutto il versante sinistro della val Chiaravagna a monte dell'autostrada A10 e la breve valle del torrente Fegino, affluente del Polcevera.\nLe due zone sono separate da una porzione del lungo crinale montuoso (un tempo denominato Big\u00e9) che distaccandosi dallo spartiacque ligure-padano presso i Piani di Praglia giunge al mare nella zona di Cornigliano e separa la val Polcevera dalle valli del Chiaravagna e del Varenna. I principali rilievi in quest'area sono il bric Rocca dei Corvi e il bric Teiolo.\nStoria.\nLe prime notizie documentate su Borzoli risalgono all'XI secolo. A quell'epoca il borgo gi\u00e0 godeva dei benefici economici derivanti dal fatto di trovarsi in una posizione privilegiata sulla viabilit\u00e0 del tempo. Borzoli, per la sua conformazione geografica, era un importante crocevia da cui transitavano le strade che collegavano Genova con la Francia o con i valichi appenninici che portavano nella pianura Padana (passo della Bocchetta e Capanne di Marcarolo). La sua importanza era accresciuta dal fatto di trovarsi a poca distanza dal porto naturale costituito dal cosiddetto golfo di San Lorenzo o del Priano, che nei tempi pi\u00f9 antichi, prima di essere interrato dai depositi alluvionale del Chiaravagna, era un importante approdo a ponente di Genova, sulla cui area oggi si estende il moderno abitato di Sestri Ponente.\nIl valico di Borzoli, popolarmente chiamato \"Lensisetta\", a soli 86 metri slm, raggiungibile grazie ai guadi sul Polcevera che si trovavano all'altezza di Rivarolo, costituiva una comoda via di transito sulla strada tra Genova e la Riviera di Ponente, evitando il difficoltoso attraversamento del torrente in prossimit\u00e0 della foce, tra Sampierdarena e Cornigliano.\nDal XII secolo e per i successivi quattro secoli Borzoli fece parte della podesteria di Voltri della Repubblica di Genova, che si estendeva a ponente fino a Cogoleto. La vocazione agricola della zona accentu\u00f2 i legami con la citt\u00e0. Il territorio, che allora come oggi non aveva un centro abitato compatto, ma era caratterizzato da piccoli nuclei attorno alla pieve di Santo Stefano, alla chiesa Sant'Ambrogio di Fegino e presso l'incrocio viario del valico oltre che da insediamenti rurali sparsi e ville padronali al centro di poderi circondati da alti muri, mantenne questo aspetto fino alla prima met\u00e0 del XIX secolo, quando i primi insediamenti industriali vennero a modificare definitivamente il paesaggio originario. A testimonianza di questo periodo, lungo le antiche vie di comunicazione che attraversavano il territorio di Borzoli restano diverse case rurali risalenti ai secoli dal XV al XVIII la cui struttura rispecchia la tipica tradizione costruttiva ligure, con muri portanti in pietra, strutture dei solai e delle coperture in legno e copertura in lastre di ardesia.\nCon la fine della repubblica di Genova, agli inizi dei XIX secolo, Borzoli divenne un comune autonomo e tale rimase fino al 1926 quando fu soppresso in occasione della costituzione della Grande Genova e l'anno seguente (aprile 1927) il suo territorio fu smembrato, a livello amministrativo locale, tra quelle che allora erano chiamate \"delegazioni\" attigue, Rivarolo e Sestri Ponente, seguendo una linea di confine lungo la cresta montuosa che fa da spartiacque tra le valli del Polcevera e del Chiaravagna, dal bric Rocca dei Corvi a via Cristo di Marmo e alla collina di Coronata.\nCos\u00ec il Casalis descriveva il comune di Borzoli intorno alla met\u00e0 dell'Ottocento:\nIl comune si estendeva in senso longitudinale da nord a sud, dal torrente Trasta, affluente di destra del Polcevera, fino al mare tra Sestri Ponente e Cornigliano, dove era un tempo la spiaggia della \"Fossa di Calcinara\" (interrata negli anni cinquanta per la costruzione dell'aeroporto Cristoforo Colombo). L'antico comune occupava su una superficie assai maggiore di quella delle attuali due \"unit\u00e0 urbanistiche\" e comprendeva anche la localit\u00e0 di Trasta, oggi aggregata a Rivarolo, e l'area di Calcinara con tutta la zona, oggi parte di Sestri Ponente, alla sinistra del Chiaravagna, un tempo anch'essa poco popolata, ma massicciamente edificata nel secondo dopoguerra (questa zona oggi viene comunemente chiamata San Nicola, prendendo il nome dalla seicentesca chiesa dedicata a San Nicola da Tolentino).\nMonumenti e luoghi di interesse.\nArchitetture civili.\nVille.\nCos\u00ec ancora il Casalis: \nLa maggior parte di queste ville sono allineate lungo l'asse via Fratelli di Coronata-via al Forte di monte Guano; tra queste villa Vagge (Palazzo Carola), villa Saettone (detta \"il casone\"), villa Conte e villa Spinola. Altre, dall'aspetto meno imponente, si trovano in via del Priano, tra queste villa Paradis, dove una targa ricorda un breve soggiorno di Garibaldi nel 1858.\nEconomia.\nL'economia locale era un tempo basata sull'agricoltura e sulle cave di calcare e fornaci per la produzione di calce e cemento, delle quali si vedono resti presso la chiesa parrocchiale di Santo Stefano. A partire dal XIX secolo vi vennero impiantate piccole industrie e aziende artigiane, che tuttora caratterizzano l'economia del territorio.\nGeografia antropica.\nBorzoli Ovest.\nL'unit\u00e0 urbanistica \"Borzoli Ovest\", che comprende la porzione di territorio nella valle del Chiaravagna, estesa su 7,14\u00a0km\u00b2 con 2250 abitanti (al 31 dicembre 2017). Gi\u00e0 parte della circoscrizione di Sestri Ponente, dal 2007 \u00e8 compresa nel Municipio VI Medio Ponente.\nLa popolazione \u00e8 concentrata soprattutto nella zona attorno alla pieve di Santo Stefano, nei pressi della stazione ferroviaria, oggetto di una contenuta espansione edilizia tra gli anni sessanta e settanta, e nella localit\u00e0 Priano, meno interessata da nuovi insediamenti e che conserva ancora esempi di tipiche case rurali liguri. Le aspre colline dell'alta valle del Chiaravagna sono invece scarsamente popolate; vi si trovano le piccole frazioni di Panigaro, Serra e San Pietro ai Prati, (con una chiesa intitolata a San Pietro, costruita nel 1786). Alla testata della valle del rio Cassinelle, al confine con il comune di Ceranesi, si trova la grande discarica comunale di Scarpino.\nPriano.\nPriano (in genovese \"Prian\"), prende nome dall'antico golfo dove oggi sorge la Sestri moderna. \u00c8 costituito dalle case allineate lungo via Priano, un'antica creuza, chiusa ai bordi da alti muri, che da Sestri Ponente sale a raccordarsi con le antiche vie di comunicazione, via Rivassa che conduce verso la pieve di Santo Stefano e via Superiore Priano, che prende poi il nome di via Cassinelle, sale fino alla chiesetta di San Rocco per poi proseguire verso Cassinelle e l'entroterra.\nSan Pietro ai Prati.\nSan Pietro ai Prati (in genovese \" San P\u00ea ai Pr\u00e8\") si trova nell'alta valle del rio Bianchetta, a 413 m slm. Il toponimo \u00e8 riferito alla conca prativa in cui sorge il piccolo nucleo di case intorno alla chiesetta dedicata a San Pietro.\nIl borgo di San Pietro ai Prati si raggiunge dalla Serra di Panigaro percorrendo la via Monte Timone che risale con stretti tornanti il versante sinistro della val Chiaravagna fino alla localit\u00e0 Timone, da dove scende nella valle del rio Bianchetta fino alla chiesa di San Pietro.\nBorzoli Est.\nL'unit\u00e0 urbanistica \"Borzoli Est\" comprende la porzione di territorio nella valle del torrente Fegino, estesa su 3,30\u00a0km\u00b2\ncon 2456 abitanti (al 31 dicembre 2017). Gi\u00e0 parte della circoscrizione di Rivarolo, dal 2007 \u00e8 compresa nel Municipio VI Medio Ponente. Questa zona, affacciata sulla val Polcevera, comprende le frazioni di Burlo e Fegino.\nFegino.\nFegino (in genovese \"Feg\u00ecn\") \u00e8 una frazione collinare (86 m slm), sul crinale tra la val Polcevera e quella del suo affluente, il rio Fegino (o Pianego).\nIl nome Fegino \u00e8 fatto derivare da uno dei pochi toponimi romani della val Polcevera, \"ad Figlinas\", citato dalla Tabula Peutingeriana. Il termine, dal latino \"figulus\" (vasaio) attesta la presenza in epoca romana di manifatture di vasi e laterizi. Nel comprensorio di \nFegino e Borzoli era comune la presenza di cave di argilla e di fornaci, come attestato da documenti \nmedioevali. Frammenti di ceramiche e resti di manufatti riferibili a fabbriche di et\u00e0 romana sono stati pi\u00f9 volte individuati da indagini archeologiche condotte nel XX secolo. \nAl culmine della collina si trova la chiesa di Sant'Ambrogio, ben visibile anche da lontano per la grande cupola ottocentesca.\nFegino fu un centro di via sulla pista diretta a nord che correva sul crinale destro del Polcevera, oggi denominata via della Costiera, mentre ai piedi della collina si accede al valico di Borzoli, dove la strada confluiva nella via principale proveniente da Genova, proveniente dai guadi di Certosa e diretta a Sestri Ponente, che si sviluppava sul versante destro della valle, verso Coronata. Anche se il percorso dell'antica strada, oggi denominata via Fratelli di Coronata, \u00e8 stato pesantemente mutilato nel XX secolo per la costruzione di depositi petroliferi, quanto ne rimane testimonia, con le ville e i giardini circondati da alti muri, un lontano passato di ricche villeggiature, grandi poderi e vigneti.\nNel corso del Novecento l'originario paesaggio agricolo in alcune aree \u00e8 stato pesantemente alterato, specialmente nella zona prospiciente il Polcevera, dalla costruzione di industrie, infrastrutture ferroviarie (ben tre viadotti ferroviari attraversano il torrente a poca distanza uno dall'altro) e nel secondo dopoguerra anche di depositi petroliferi e oleodotti, alcuni dei quali ancora operanti, come quello della IPLOM, la cui rottura ha causato nell'aprile del 2016 uno sversamento di greggio finito prima nel rio Fegino e poi nel torrente Polcevera.. A ci\u00f2 si aggiungono realt\u00e0 industriali, la discarica di Scarpino e la cantierizzazione del Terzo valico, con un traffico di mezzi pesanti superiori alle 7,5 tonnellate che nel 2012 superava le 500 unit\u00e0 al giorno.\nL'area fu interessata dall'alluvione del 2010 e al 2017 era oggetto della discussione di un Piano di Ermergenza Esterna basato su un rapporto di rischio gi\u00e0 scaduto da due anni.\nInfrastrutture e trasporti.\nStrade.\nAnticamente passavano per Borzoli due importanti vie che collegavano Sestri Ponente con la pianura padana. Entrambe avevano inizio dalla frazione Priano, che in epoca romana, prima dell'interramento del golfo detto di San Lorenzo, si trovava sulla riva del mare.\nLa prima di queste vie, passando per l'abbazia di Cassinelle e il valico di Lencisa, portava alle Capanne di Marcarolo (antico luogo di scambi commerciali tra mercanti liguri e piemontesi) e da qui alla pianura piemontese, intorno ad Alessandria.\nLa seconda passava per la pieve di S. Stefano e Fegino, dove si divideva in due rami: uno, diretto a nord, raggiungeva Pontedecimo collegandosi con la via Postumia, l'altro, sul versante di Coronata, superato il valico, scendeva ai guadi del Polcevera nella zona di Certosa, che consentivano di proseguire per Genova. Il percorso si sviluppava lungo le attuali vie Priano, Rivassa, Cristo di Marmo (toponimo che deve il suo nome a un'antica immagine tuttora presente al crocevia nei pressi del valico), Fratelli di Coronata. In alcuni punti \u00e8 ancora visibile l'antico selciato, fatto con pietre squadrate e di dimensioni assai maggiori dei ciottoli di fiume solitamente usati nelle \u201ccreuze\u201d genovesi, testimonianza di una gestione pubblica della via e quindi dell'importanza di questa nella viabilit\u00e0 di un tempo. Un'altra via (oggi via al Forte di Monte Guano) dal valico porta a Coronata.\nAttualmente Borzoli \u00e8 attraversata da una strada urbana (via Borzoli), che superando un basso valico (86\u00a0m s.l.m.) unisce Sestri Ponente e Rivarolo costituendo un collegamento per il traffico locale tra il ponente genovese e la val Polcevera, alternativo a quello che attraversa il quartiere di Cornigliano. Dal valico di Borzoli ha inizio la via Militare diretta alla discarica di Scarpino, costruita in origine nella prima met\u00e0 del XX secolo per raggiungere le postazioni antiaeree costruite in cima al monte Rocca dei Corvi e poi prolungata negli anni sessanta quando venne aperta la discarica.\nFerrovie.\nBorzoli \u00e8 servita da una stazione ferroviaria sulla linea Asti\u00a0\u2013 Genova. La stazione \u00e8 situata a poca distanza dalla pieve di Santo Stefano: quando nel 1891 fu costruita la linea ferroviaria che collegava Genova alle valli dell'Orba e della Bormida attraverso la valle Stura, fu scelto questo luogo per la sua vicinanza alle cave di calcare.\nSport.\nImpianti sportivi.\nNella frazione Burlo esiste un centro polisportivo, denominato \"Lago Figoi\", comprendente una piscina e una palestra per gare di pallacanestro e pallavolo. Il complesso prende il nome da uno dei tre piccoli bacini artificiali, costruiti nell'Ottocento dall'imprenditore Dellepiane e prosciugati negli anni cinquanta del Novecento. L'impianto sportivo sorge sull'area, ora interrata, del bacino inferiore, il lago del Pilone, ma il complesso sportivo prende il nome dal lago Figoi, un altro bacino, posto pi\u00f9 a monte, anch'esso oggi svuotato.\nLa zona di \"Borzoli Ovest\" ospita dal settembre 1969 lo stadio \"Giuseppe Piccardo\", terreno di gioco della Fratellanza Sportiva Sestrese Calcio 1919, che ha sostituito quello storico di via Chiaravagna, nel quartiere di Sestri Ponente, demolito per far posto ad un insediamento residenziale.\nCalcio.\nLa principale squadra di calcio del quartiere \u00e8 il \"Gruppo Sportivo Dilettanti Borzoli\", che nel 2020-2021 milita nel campionato ligure di Promozione. La squadra disputa gli incontri casalinghi sul campo sportivo \"Giuseppe Piccardo\". Altra formazione calcistica \u00e8 l'ASD Fegino che milita nel campionato di Prima Categoria."}
{"id": "709466", "revid": "7", "url": "https://it.wikipedia.org/wiki?curid=709466", "title": "Isola di Iona", "text": ""}
{"id": "709468", "revid": "93556", "url": "https://it.wikipedia.org/wiki?curid=709468", "title": "Peppino Garibaldi", "text": "Nato con il nome di Giuseppe Garibaldi in onore del nonno Giuseppe Garibaldi, ma conosciuto come Peppino Garibaldi, fu il primogenito di Ricciotti Garibaldi.\nBiografia.\nPrimi anni.\nStudi\u00f2 al collegio tecnico di Fermo, ma a 18 anni, nel 1897, fugg\u00ec per unirsi al padre e combattere per la libert\u00e0 dei popoli della Grecia che si erano ribellati all'Impero ottomano, combattendo valorosamente a Domokos. L'anno dopo si diplom\u00f2 e decise di partire per l'Argentina stabilendosi nella capitale e lavorando come tecnico nella \"Societ\u00e0 Elettrica Buenos Aires y Belgrano\". Successivamente si spost\u00f2 a New York, a Montevideo e a Gualeguay.\nMaturit\u00e0.\nNel 1903 and\u00f2 a combattere in Sudafrica al servizio dell'Impero britannico (sua madre, Constance Hopcraft, era inglese) contro i Boeri. In seguito partecip\u00f2 alla rivoluzione in Venezuela contro il dittatore Cipriano Castro e guerreggi\u00f2 in Guyana e in Messico. Dopo alcune esperienze lavorative in Romania e a Panama, torn\u00f2 in Messico a combattere contro il dittatore Porfirio D\u00edaz durante la Rivoluzione messicana.\nPrese parte alla fase maderista della Rivoluzione, nella quale rivest\u00ec un ruolo importante, ricevendo il grado di colonnello (unico straniero a ricevere un grado cos\u00ec alto), al pari degli altri grandi capi rivoluzionari messicani che combattevano contro il Porfiriato, e comand\u00f2 tra le sue truppe la \"Legione Straniera\", dove furono inquadrati quasi tutti i volontari stranieri accorsi in Messico per unirsi alla Rivoluzione.\nNel 1912 and\u00f2 a combattere in Grecia col padre e i fratelli.\nDal 1913 al 1915 abit\u00f2 negli Stati Uniti.\nPrima guerra mondiale.\nRientr\u00f2 in Europa per combattere nella prima guerra mondiale.\nPeppino Garibaldi si rec\u00f2 a Parigi, dove cre\u00f2 una Legione Garibaldina, che doveva battersi in favore della Francia, alla quale ader\u00ec con entusiasmo la giovent\u00f9 repubblicana, e ne fecero parte anche veterani delle precedenti campagne di Grecia e Sudafrica, mazziniani e sindacalisti.\nAssunse il comando della Legione Garibaldina, operante nell'Argonne, inquadrata come IV reggimento della Legione straniera francese, col grado di tenente colonnello dell'esercito francese.\nLa Legione Garibaldina indossava la camicia rossa. Il 26 dicembre 1914 combatt\u00e9 nei pressi di Bolante una sanguinosa battaglia da cui i volontari della Legione uscirono vittoriosi, ma nella quale perse la vita il fratello di Peppino, Bruno. La seconda battaglia della Legione Garibaldina nell'Argonne avvenne il 5 gennaio 1915 a Four de Paris, dove la Legione sub\u00ec gravi perdite tra cui un altro fratello di Peppino, Costante.\nA met\u00e0 marzo 1915 la Legione Garibaldina venne sciolta e i suoi componenti spediti sul fronte in Italia. Nel giugno dello stesso anno Peppino entr\u00f2, spinto da Guglielmo Miliocchi e Giuseppe Evangelisti di Perugia ed assieme ai fratelli, nella loggia massonica a Perugia.\nQuando l'Italia entr\u00f2 in guerra and\u00f2 a combattere sul fronte italiano con la brigata Cacciatori delle Alpi, con la quale fu poi inviato in Francia, nel 1918 con il II Corpo d'armata e il grado di colonnello brigadiere, al comando della Brigata fanteria \"Alpi\" segnalandosi per coraggio e capacit\u00e0 di comando. Finita la guerra, fu nominato generale di brigata nel Regio Esercito.\nIl dopoguerra.\nRinunci\u00f2 alla carriera militare per intraprendere attivit\u00e0 commerciali tra gli Stati Uniti e Londra senza per\u00f2 avere successo.\nNel 1922, decise di entrare in politica, opponendosi a Benito Mussolini e al Partito Nazionale Fascista.\nLe sue idee non erano chiare e guid\u00f2 delle confuse azioni antimussoliniane, con l'appoggio di Domizio Torrigiani, Gran Maestro della Massoneria Italiana, e del fratello Ricciotti.\nLa manifestazione del 4 novembre 1924 a Roma con i gruppi di \"Italia libera\", con il fratello Sante, Luigino Battisti (figlio di Cesare Battisti) e l'ex bersagliere Randolfo Pacciardi fall\u00ec.\nTrasferitosi in Francia nel 1925, insieme ai fratelli Ricciotti e Sante, inizi\u00f2 a organizzare la legione garibaldina. In seguito Ricciotti jr entr\u00f2 in contatto con il vice questore Francesco La Polla, il quale reclut\u00f2 i due fratelli come agenti del governo italiano. Fu organizzato un piano che prevedeva un falso attentato contro Mussolini e l'organizzazione di un'azione militare contro la Spagna assecondando l'ignaro Maci\u00e0. L'obiettivo era di costringere il governo francese a prendere posizione contro i fuoriusciti italiani gettando su questi ultimi discredito e provocare attriti tra la Spagna e la Francia. La polizia francese svolse le sue indagini evitando le pressioni che pur arrivavano da parte di alcuni politici e individu\u00f2 Ricciotti come agente provocatore cos\u00ec il 4 novembre 1926 arrest\u00f2 Maci\u00e0 e il 5 anche Ricciotti jr a Nizza.\nPeppino allora part\u00ec per New York dove rimase fino al 1940. Gli anni negli Stati Uniti furono oscuri e dovette condurre una vita modesta. In questo periodo si spos\u00f2 con l'americana Maddalyn Nichols, e questo fu un matrimonio lungo e felice.\nCon l'aiuto della sorella Giuseppina e del fratello Sante torn\u00f2 in Italia nel 1940 per rivedere l'anziana madre Constance (che morir\u00e0 un anno dopo il 9 novembre 1941).\nIl fratello Ezio avrebbe voluto che si fosse unito a lui nel sostenere i Gruppi d'Azione Nizzarda che chiedevano il ritorno di Nizza all'Italia, ma Peppino si rifiut\u00f2.\nDopo l'armistizio dell'8 settembre venne arrestato dai tedeschi e rinchiuso a Regina Coeli.\nFinita la guerra, condusse una vita riservata, con l'amata Maddalyn, e mor\u00ec a Roma il 19 maggio 1950 all'et\u00e0 di 70 anni."}
{"id": "709471", "revid": "536103", "url": "https://it.wikipedia.org/wiki?curid=709471", "title": "Scuola dell'infanzia", "text": "La scuola dell'infanzia (nota anche e in passato unicamente come scuola materna) consiste in Italia nel percorso pre-scolastico rivolto ai bambini dai tre ai sei anni d'et\u00e0. \n\u00c8 una struttura che pu\u00f2 essere gestita dallo Stato oppure da diversi soggetti: ordini religiosi, comunit\u00e0 locali, enti privati. La scuola dell'infanzia statale pu\u00f2 essere integrata in istituti comprensivi, pur mantenendo facoltativa l'iscrizione. Ai bambini di et\u00e0 inferiore ai tre anni \u00e8 dedicato invece l'asilo nido (o nido d'infanzia). \nNel mondo.\nItalia.\nNell'ordinamento scolastico italiano, trova le sue origini negli enti assistenzialistici promossi dagli Ordini religiosi, dai Comuni o dai privati. Nel regio decreto n. 1054 del 6 maggio 1923, art. 57, viene menzionata l'esistenza dei giardini d'infanzia o case dei bambini, che devono essere annesse agli istituti magistrali, ma la gestione non \u00e8 del tutto statale. Bisogna attendere fino al 1968, quando con la legge 444 viene istituita la scuola materna, con organizzazione statale e con la pubblicazione degli Orientamenti per scuola materna (1969) che la uniformano a livello nazionale. Nel 1991 sono stati pubblicati i Nuovi Orientamenti. Attualmente sono in vigore le Indicazioni Nazionali per il Curricolo della Scuola dell'infanzia e per il Primo Ciclo del 2012, con la Raccomandazione europea del 2006 e le 8 Competenze chiave europee, aggiornato dai Nuovi Scenari del 2018. \nStruttura.\nLa denominazione \"Scuola dell'infanzia\" \u00e8 stata introdotta dagli Orientamenti del 1991 in sostituzione della dicitura \"scuola materna\", inserendola, in questo modo, a pieno titolo, nel sistema educativo. Quindi \u00e8 improprio parlare di istituzione pre-scolastica in quanto \u00e8 stata riconosciuta come Scuola, vera istituzione educativa anche se non obbligatoria. La durata della scuola dell'infanzia \u00e8 di 3 anni, come gi\u00e0 nei precedenti ordinamenti (per approfondire vedi: storia della scuola italiana).\nQuesta istituzione educativa \u00e8 generalmente caratterizzata dal gioco, in tutte le sue forme, e dalla convivenza con i compagni, prevede lo sviluppo di apprendimenti significativi e delle relazioni, anche in preparazione alla scuola primaria. La scuola dell'infanzia \u00e8 un ambiente educativo di esperienze concrete e apprendimento riflessivo nei diversi ambiti della vita dei bambini e delle bambine. Le 3 finalit\u00e0 principali sono lo sviluppo dell\u2019\"autonomia\", dell\u2019\"identit\u00e0\" e delle \"competenze\". Le attivit\u00e0 che vengono proposte vengono strutturate in relazione ai Campi d'esperienza, ossia obiettivi di apprendimento da conseguire durante tutti i tre anni di scuola. Le indicazioni per il curricolo della scuola dell'infanzia e per il primo ciclo 2012 D li definiscono in questo modo: \nGeneralmente, la scuola dell'infanzia si divide in tre sezioni per fasce d'et\u00e0: \"piccoli\" (primo anno), \"medi\" o \"mezzani\" (secondo anno) e infine \"grandi\" (terzo anno). Le sezioni possono anche essere eterogenee, ossia accogliere bambini di 3, 4 e 5 anni, proponendo un modello di apprendimento/insegnamento diverso, che fa leva sullo stimolo e le sollecitazioni degli alunni pi\u00f9 grandicelli che fanno da tutor ai pi\u00f9 piccoli. Sono previste le Sezioni Primavera per i bambini cosiddetti \"anticipatari\" che possono frequentare anche prima dei 3 anni.\nIndicazioni nazionali.\nAttualmente vengono seguite le \"Indicazioni nazionali per il curricolo per la scuola dell'infanzia 2012\", che fanno riferimento sia agli Orientamenti del 1991, sia alla Raccomandazione del Parlamento europeo e del Consiglio del 18 dicembre 2006 (pur non essendo una scuola dell'obbligo), in un'ottica globale di scuola. I \"Campi d'esperienza\" sono i contesti nei quali i bambini e le bambine sviluppano apprendimenti significativi, che alla Scuola Primaria corrisponderanno ai saperi disciplinari.\nOrganizzazione.\nGenericamente il tempo-scuola previsto \u00e8 di 8 ore giornaliere, per un totale di 40 settimanali. In base alle richieste delle famiglie e alla disponibilit\u00e0 dell'ente proprietario dell'edificio \u00e8 possibile avere fasce orarie diverse cio\u00e8 con orario a 25 ore settimanali pari a 5 ore al giorno nella fascia oraria mattutina o 50 ore settimanali pari a 10 ore al giorno con una estensione del tempo scolastico di due ore al mattino oppure al pomeriggio. Solitamente esiste il servizio di mensa, considerando che anche il momento del pasto \u00e8 un'attivit\u00e0 educativa. Nella scuola dell'infanzia pu\u00f2 esserci un numero diverso di sezioni (ma generalmente tre), a seconda del numero di bambini iscritti. In ogni sezione il numero massimo di alunni \u00e8 25, elevabile a 28 in casi particolari, ma riducibile a 20, massimo 22, se sono iscritti alunni diversamente abili.\nNelle scuole statali la giornata \u00e8 coperta da due insegnanti che si trovano a lavorare in compresenza per alcune ore per permettere lo svolgimento di attivit\u00e0 didattiche e non puramente assistenzialistiche. Ogni insegnante di scuola dell'infanzia ha 25 ore settimanali di servizio, quindi ogni sezione sar\u00e0 affidata a due insegnanti con alcune ore di compresenza al giorno, generalmente nella fascia antimeridiana e nel momento del pranzo, che possiede anch'esso una valenza educativa. L'orario \u00e8 comunque variabile in ogni plesso scolastico in base all'organizzazione del curricolo.\n\u00c8 presente, per un'ora e mezzo alla settimana per sezione, anche un insegnante di religione cattolica (IRC), del cui insegnamento le famiglie possono scegliere di avvalersi. Nel caso in cui le famiglie decidessero di non avvalersi della religione cattolica come insegnamento, possono chiedere che ai bambini vengano presentate attivit\u00e0 alternative. \nA questi vanno eventualmente ad aggiungersi insegnanti di sostegno e in casi particolari con presenza di bambini diversamente abili, pu\u00f2 aggiungersi la figura dell'assistente polivalente/educatore, dipendente di cooperativa di servizi o di azienda U.L.S.S.\nRequisiti strutturali.\nAd oggi il riferimento normativo principale nella definizione dei requisiti degli edifici che ospitano le scuole materne \u00e8 il D.M. 18.12.1975, recante le Norme tecniche aggiornate relative all'edilizia scolastica.\nIn proiezione, questa norma nazionale sar\u00e0 abrogata e sostituita dalle specifiche normative regionali.\nLa norma, ampiamente articolata, definisce i requisiti generali per scuole di ogni ordine e grado. Per quanto attiene la scuola materna (oggi scuola dell'infanzia), il decreto sull'edilizia scolastica definisce requisiti particolari, individuando caratteristiche idonee allo svolgimento delle attivit\u00e0 che sono cos\u00ec categorizzate:\nSostanzialmente, le attivit\u00e0 ordinate (silenziose) devono svolgersi in ambienti dedicati ad una sola sezione, mentre le attivit\u00e0 libere possono avvenire in ambienti comuni a pi\u00f9 sezioni.\nPer la sua natura, lo spazio delle attivit\u00e0 pratiche (quantomeno quelle correlate all'igiene personale, al cambio di abiti, etc.) deve essere direttamente correlato alla sezione, mentre la mensa pu\u00f2 essere comune a tutte le sezioni.\nIn generale, tanto le attivit\u00e0 ordinate che quelle libere possono svolgersi in parte al chiuso e in parte all'aperto, e pertanto gli spazi relativi debbono essere in stretta relazione con lo spazio esterno organizzato all'uso, anche per consentire l'esercizio dell'osservazione e della sperimentazione diretta a contatto con la natura.\nIndirizzi abilitanti all'insegnamento.\nPer insegnare alla scuola dell'infanzia \u00e8 necessario conseguire la laurea magistrale a ciclo unico di 5 anni in Scienze della formazione primaria LM 85 BIS che ha valore abilitante; attualmente non esiste pi\u00f9 l'indirizzo scuola dell'infanzia, per cui tale laurea permette di insegnare sia nella scuola dell'infanzia che nella scuola primaria.\nResta valido anche il Diploma di Scuola Magistrale o Istituto Magistrale conseguito entro l'anno scolastico 2001/2002.\nAspetti psicologici.\nIl bambino, nel suo sviluppo, ha la necessit\u00e0 di inserirsi con coetanei e adulti al di fuori del suo cerchio familiare. Questa esperienza pu\u00f2 sicuramente aiutarlo nella sua crescita culturale, psicologica e sociale. \u00c8 necessario per\u00f2 che il bambino sia maturo e pronto, In caso contrario non solo non si otterr\u00e0 quanto desiderato, ma vi potr\u00e0 essere il rischio di un blocco del suo sviluppo o addirittura di una regressione a fasi precedenti che aveva gi\u00e0 superato, nel mentre si potranno manifestare uno o pi\u00f9 sintomi legati alla sua sofferenza psicologica: pianto disperato; somatizzazioni ansiose con vomito, diarrea, cefalea, dolori articolari; insonnia; tristezza; maggiore chiusura verso gli estranei; accentuazione delle sue paure.\nUn bambino maturo e pronto per questa importante esperienza lo si riconosce facilmente sia prima dell'inserimento che durante l'ingresso nella scuola dell'infanzia.\n\u201cSenza questa azione socializzante della famiglia lo sviluppo della personalit\u00e0 infantile non sarebbe possibile e, di conseguenza, sarebbe impossibile anche l'esperienza del gruppo che \u00e8 la nuova entit\u00e0 sociale che si sostituisce, non senza conflitti, alla famiglia, per operare un'ulteriore socializzazione del fanciullo. \u00c8, infatti, sperimentalmente dimostrato che il fanciullo normale che \u00e8 bene adattato nella famiglia lo diventa anche nel gruppo. Il bambino che non riesce ad integrarsi nel gruppo dei coetanei, che non si adatta ad andare alla scuola materna, di solito \u00e8 un bambino \u201cdifficile\u201d anche in famiglia\u201d.La socializzazione avviene in definitiva per fasi:\nPer Tribulato E.:\u201cVi \u00e8 la fase delle braccia e del seno materno, quando il bambino si sente sicuro, sereno e protetto soltanto quando si trova immerso in un costante intimo contatto con il corpo della madre e poi anche del padre. A questa fase segue \"l'et\u00e0 della disponibilit\u00e0 materna\", quando il bambino prova sensazioni rassicuranti e calde anche se la madre, il padre o chi ha cura di lui con caratteristiche nettamente materne e paterne si allontana all'interno della casa, ma rimane disponibile e pronto al suo richiamo. Vi \u00e8 poi \"l'et\u00e0 del nido\", quando il bambino accetta nel suo spazio psicologico con serenit\u00e0, gioia e fiducia non solo la mamma e il pap\u00e0, ma anche gli altri familiari: nonni e zie, che ben conosce e che sono molto vicini al suo cuore. Vi \u00e8, infine, verso i tre\u2013 quattro anni, \"l'et\u00e0 dell'apertura all'estraneo\". In questa fase, se l'evoluzione del bambino si \u00e8 svolta in modo fisiologico, egli accetter\u00e0 senza traumi, l'inserimento in un ambiente, come la scuola materna, dove si ritrova con bambini con cui non c'\u00e8 fratellanza e parentela e con adulti, nei confronti dei quali, non si \u00e8 stabilito un rapporto affettivo solido e individuale.\u201d \nGermania.\n\"Kindergarten\".\nIl \"kindergarten\" (letteralmente \"giardino d'infanzia\") \u00e8 una scuola per l'infanzia creata dal pedagogista tedesco Friedrich Fr\u00f6bel agli inizi del XIX secolo.\nL'educazione dei bambini, spesso dopo aver frequentato il \"tagesmutter\", nei \"kindergarten\" \u00e8 affidata alle maestre dette \"giardiniere\": nel pensiero filosofico del pedagogista, il quale credeva nell'assolutezza della Natura come Dio, il fanciullo era come una pianta e le maestre delle giardiniere che dovevano prendersi cura di lui e farlo crescere bene. \nNei \"kindergarten\" l'attivit\u00e0 era prettamente ludica anche se filosoficamente strutturata. Infatti il materiale usato dalle \"maestre giardiniere\" era studiato secondo la cultura filosofica dell'idealismo di Friedrich Schelling."}
{"id": "709473", "revid": "24823", "url": "https://it.wikipedia.org/wiki?curid=709473", "title": "Ethelred", "text": ""}
{"id": "709478", "revid": "118308833", "url": "https://it.wikipedia.org/wiki?curid=709478", "title": "\u00c9douard Molinaro", "text": "Biografia.\nFin da giovane dimostr\u00f2 la sua passione per il cinema, realizzando diversi cortometraggi amatoriali. Inizi\u00f2 a lavorare sul grande schermo come assistente di registi come Andr\u00e9 Berthomieu, Maurice de Canonge e Robert Vernay.\nIl suo primo film da regista fu \"Spalle al muro\", realizzato nel 1958. Negli anni successivi continu\u00f2 a realizzare film polizieschi, meglio conosciuti in Francia come polar ma il grande successo arriv\u00f2 con alcune commedie, in particolare due interpretate dall'attore comico Louis de Fun\u00e8s: \"Io, due figlie, tre valigie\" (1967) e \"Louis de Fun\u00e8s e il nonno surgelato\" (1969).\nNonostante fosse contemporaneo di registi entrati a fare parte della \"nouvelle vague\", Molinaro continu\u00f2 a realizzare opere popolari. Fu l'autore dei primi due capitoli della trilogia del \"Vizietto\" (girati nel 1978 e nel 1980), mentre il terzo venne diretto da Georges Lautner nel 1985. Per il primo film della trilogia fu candidato al premio Oscar al miglior regista nel 1980.\nLavor\u00f2 anche per la televisione francese, adattando diverse opere letterarie: \"L'impazienza del cuore\" tratto da Stefan Zweig nel 1979, \"L'amore maledetto di Leisenbohg\", tratto da Arthur Schnitzler nel 1991, \"Quello che sapeva Maisie\" tratto da Henry James, infine \"Nan\u00e0\", tratto da \u00c9mile Zola nel 2001."}
{"id": "709480", "revid": "110157", "url": "https://it.wikipedia.org/wiki?curid=709480", "title": "Down with the King", "text": "Down with the King \u00e8 un album di studio del 1993 del gruppo hip hop dei Run DMC."}
{"id": "709483", "revid": "702462", "url": "https://it.wikipedia.org/wiki?curid=709483", "title": "Ezio Garibaldi", "text": "Biografia.\nUltimo figlio maschio di Ricciotti Garibaldi (1847-1924) e dell'inglese Harriet Constance Hopcraft (1853-1941) \u2013 prima di lui erano nati Rosa, Italia, Giuseppe, Ricciotti, Menotti, Sante e Bruno, Costante, dopo di lui Giuseppina \u2013, nacque a Riofreddo, localit\u00e0 situata a una sessantina di chilometri da Roma. Nel 1911 si iscrisse all'istituto industriale di Fermo, interrompendo gli studi per raggiungere la Legione garibaldina in Grecia nel 1912. \nVolontario in Francia.\nRientrato a Fermo per conseguire il diploma, allo scoppio della Prima guerra mondiale raggiunse la Francia per combattere prima nelle Argonne (dove morirono i fratelli Bruno e Costante) come sottufficiale della Legione garibaldina (1914-1915) inquadrata nella Legione straniera francese, poi, dalla primavera del 1915, sul fronte italiano nel Regio esercito con gli Alpini dove raggiunse il grado di capitano. Il 13 luglio 1915 fu affiliato come Maestro massone alla Loggia \"Francesco Guardabassi\" di Perugia. Sul Col di Lana, il 26 ottobre 1916 una pallottola gli trafisse la gola, ma riusc\u00ec a salvarsi.\nNell'aprile 1917, a Nizza, durante una cerimonia cittadina con cui si voleva esprimere agli Stati Uniti la gratitudine per l'intervento nel conflitto, Ezio conobbe Hope (Speranza) Mac Michael, una giovane americana discendente da una delle pi\u00f9 importanti famiglie di Filadelfia, rimasta presto orfana e crocerossina sulla Costa Azzurra. I due si sposeranno a Washington il 16 aprile 1921 e a Lugano, nel 1937, daranno alla luce la loro unica figlia Anita.\nNuovamente ferito alla fine dell'anno successivo, fu definitivamente congedato e insignito della medaglia d'argento al valor militare. Prima della guerra aveva conosciuto Benito Mussolini collaborando all\"Avanti!\". Dopo il conflitto entr\u00f2 come collaboratore al \"Popolo d'Italia\", riprendendo a frequentare colui che fonder\u00e0 di l\u00ec a poco il movimento dei Fasci italiani di combattimento. Garibaldi and\u00f2 via via allontanandosi dal socialismo abbracciato negli anni che precedettero l'evento bellico, considerandolo inadeguato ad assolvere le esigenze di un paese bisognoso di ritrovare un ordine sociale e politico.\nIn seguito, Ezio si stabil\u00ec con la moglie a Citt\u00e0 del Messico, nominato rappresentante della societ\u00e0 americana Baldwin Locomotive Works. A causa di un incidente domestico Hope, al sesto mese di gravidanza, perse il bambino e rischi\u00f2 la vita. Quando fu fuori pericolo, gli sposi trascorsero qualche mese a Guanajuato, a nord della capitale.\nDurante il fascismo.\nIn Italia Mussolini formava l'anno successivo il governo, ed Ezio riceveva oltre oceano le notizie che riguardavano i rivolgimenti politici nella madrepatria. Garibaldi era in questo periodo simpatizzante di un fascismo ancora nella fase incipiente, ma poi ne prender\u00e0 le distanze. Alla fine del 1922 ricevette da Mussolini l'incarico di \"inviato straordinario\", con il grado di ministro plenipotenziario. Il lavoro che doveva svolgere atteneva all'ambito tecnico-commerciale, in cui Ezio vantava buone competenze.\nNell'aprile 1924 ritorn\u00f2 in Italia, prendendo casa a Roma. Turbato dall'omicidio Matteotti, chiese, ottenendola, una nuova missione in Per\u00f9. Dovette per\u00f2 rinunciarvi, perch\u00e9 prima della partenza fu colto da una bronchite, aggravata dal vizio del fumo e dagli spostamenti della trachea. Pass\u00f2 quindi un periodo a Riofreddo, dove nel frattempo era mancato il padre, impegnandosi nella politica locale. Fu eletto sindaco, una carica poi tramutata in quella di podest\u00e0.\nDi nuovo nella capitale, i coniugi andarono ad abitare al numero uno di via Toscana, nei pressi di Villa Borghese. Garibaldi si prodig\u00f2 per realizzare un progetto vagheggiato da tempo, quello di acquisire una tipografia, dando vita a un giornale che diffondesse la tradizione garibaldina. Con l'aiuto della moglie, che stanzi\u00f2 un terzo della somma necessaria, Ezio riusc\u00ec a procurarsi i macchinari. Il primo numero del mensile, \"Camicia rossa\", usc\u00ec il 12 luglio 1925. La rivista ebbe una vita lunga, resistendo per tutto il ventennio fascista , esprimendo un messaggio politico equidistante dal comunismo e dal capitalismo pi\u00f9 disumano (tematica cara al Fascismo desideroso di presentarsi come \"terza via\" tra capitalismo e marxismo) e vagheggiando uno stato moderno e una societ\u00e0 pi\u00f9 giusta.\nNel 1927 divenne console generale della Milizia.\nDeputato del Regno.\nGaribaldi fu eletto deputato nel listone Fascista nel 1929 e rieletto nel 1934. Presidente della \"FNVG (Federazione Nazionale Volontari Garibaldini)\", ader\u00ec ufficialmente al Partito Nazionale Fascista, rompendo le relazioni con suo fratello Sante, emigrato in Francia, che aveva costituito alcune associazioni garibaldine di ispirazione antifascista nel paese transalpino. Subito dopo l'inizio della seconda guerra mondiale Ezio Garibaldi sostenne vigorosamente i \"Gruppi d'Azione Nizzarda (G.A.N.)\", fautori della riunificazione di Nizza al Regno d'Italia.\nCondann\u00f2 sin dal principio il nazismo, ed apprese con disgusto la promulgazione delle leggi razziali. Nonostante questo divenne nel 1939 consigliere nazionale della Camera dei Fasci e delle Corporazioni. Dopo l'8 settembre 1943 si ritir\u00f2 completamente dalla vita politica ma nel 1944 fu preso prigioniero dall'esercito Alleato ed internato nel campo di concentramento di Padula.\nNel 1949 con Arturo Labriola costitutiva la massoneria di palazzo Brancaccio di rito scozzese antico ed accettato. Nel 1958 fu candidato alla Camera a Roma nel Partito Monarchico Popolare ma non fu eletto.\nContinu\u00f2 nel dopoguerra a mantenere viva l'epopea del nonno.\nPiu tardi si risposa con Erika Knopp von Kirchwald e con lei concepisce Vittoria e Giuseppe.\nMor\u00ec a Roma nel 1969 a 75 anni d'et\u00e0."}
{"id": "709485", "revid": "628767", "url": "https://it.wikipedia.org/wiki?curid=709485", "title": "Unione di Horod\u0142o", "text": "Il Patto di Horodlo o Unione di Horod\u0142o fu un insieme di leggi promulgate nella citt\u00e0 di Horod\u0142o il 2 ottobre 1413. Ammend\u00f2 le precedenti unioni di Krewo e di Vilnius e Radom da un'ulteriore unificazione dello stato polacco-lituano.\nSecondo l'atto di unione, il Granducato di Lituania doveva mantenere un granduca e un Parlamento separati da quelli della Polonia. Allo stesso tempo, entrambi i Parlamenti polacco e lituano dovevano discutere insieme degli argomenti pi\u00f9 importanti. In Lituania furono anche introdotte le istituzioni del castellano e del voivoda, e furono garantiti alla nobilt\u00e0 lituana e rutena uguali diritti della szlachta in Polonia. Questo port\u00f2 all'incorporazione di un gran numero di famiglie lituane e rutene dalla nobilt\u00e0 polacca, e all'introduzione di uno stemma in Lituania."}
{"id": "709488", "revid": "984922", "url": "https://it.wikipedia.org/wiki?curid=709488", "title": "Cantone di Dieulouard", "text": "Il Cantone di Dieulouard era una divisione amministrativa dell'Arrondissement di Nancy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709489", "revid": "1543377", "url": "https://it.wikipedia.org/wiki?curid=709489", "title": "Pio XII e l'Olocausto", "text": "Il pontificato di Pio XII coincise con alcuni degli eventi storici pi\u00f9 gravi e significativi del XX secolo. Salito al soglio pontificio nel 1939, alla vigilia della seconda guerra mondiale, egli - in ragione della peculiarit\u00e0 del suo ufficio - si trov\u00f2 in una posizione particolare riguardo all'Olocausto perpetrato dalla Germania nazista. A guerra finita fu uno dei protagonisti - sia a livello mondiale, sia relativamente alla politica italiana - della forte contrapposizione ideologica (simboleggiata dalla Cortina di Ferro) sviluppatasi nell'ambito della Guerra Fredda. Sopravvisse per cinque anni a Stalin (morto nel 1953), del quale fu, in virt\u00f9 del suo intransigente anticomunismo, uno dei pi\u00f9 fieri avversari.\nLe difficolt\u00e0 e l'importanza cruciale delle scelte connaturate all'attraversamento, durante il suo pontificato, di un periodo storico caratterizzato da scontri ideologici e militari tra i pi\u00f9 duri che la storia ricordi, non potevano che porre Pio XII al centro d'una controversia storiografica - ben lungi dall'esser conclusa - e di aspre critiche e polemiche relative al suo operato (vedi bibliografia), sorte gi\u00e0 alla fine del secondo conflitto mondiale, sia oltrecortina che nell'ambito del cattolicesimo progressista.\nIn particolare, Pacelli \u00e8 oggetto di accuse circa la sua presunta connivenza con i regimi nazi-fascisti, specialmente per quanto riguarda la firma del concordato con la Germania nazista, quello che i critici definiscono il suo \u00abcolpevole silenzio\u00bb di fronte all'Olocausto e un suo possibile ruolo nella fuga di gerarchi al termine della guerra. Avverso il presunto antisemitismo di Pio XII, vi sono testimonianze e giudizi espressi da personalit\u00e0 ebraiche talora di rilievo, che accreditano a Pio XII e alla Chiesa cattolica lo svolgimento, durante la guerra, di attivit\u00e0 caritatevoli e umanitarie a salvaguardia e protezione di coloro che erano minacciati dalla prospettiva dei campi di sterminio, in stragrande maggioranza ebrei.\nIl rapporto con la Germania nazista.\nGli anni in Germania.\nUno dei punti in assoluto pi\u00f9 controversi del pontificato di Pacelli \u00e8 certamente il rapporto della Chiesa cattolica con la Germania nazista da una parte e gli ebrei dall'altra. Fu nunzio apostolico a Monaco dal maggio 1917 fino all'estate del 1925 e poi a Berlino dal 1925 fino al 1929. In tutto visse in Germania 12 anni riportando una conoscenza diretta dei problemi di quella nazione. Fu l'artefice dei Concordati stipulati dalla Santa Sede con la Baviera (1925) e con la Prussia (1929). Nel 1929 quando Pio XI lo nomin\u00f2 cardinale e segretario di stato, condusse personalmente i negoziati decisivi per i concordati con il Baden (1932) e con il Reich di Hitler (1933) (Reichskonkordat). Inoltre, la sua elezione al soglio pontificio suscit\u00f2 da parte tedesca commenti ostili e accuse al conclave di scarsa acutezza politica (\u00abL'elezione del cardinale Pacelli non \u00e8 accettata con favore dalla Germania perch\u00e9 egli si \u00e8 sempre opposto al nazismo\u00bb; \u00abIn una maniera mai conosciuta prima il papa ha ripudiato il Nuovo Ordine Europeo Nazionalsocialista. \u00c8 vero che il papa non ha mai fatto riferimento al Nazionalsocialismo germanico per nome, ma il suo discorso \u00e8 un lungo attacco a ogni cosa che noi sosteniamo e in cui crediamo [\u2026] Inoltre egli ha parlato chiaramente in favore degli ebrei\u00bb).\nIl giorno successivo alla sua elezione al soglio pontificio, il consigliere Du Moulin, capo dipartimento affari vaticani presso il ministero degli affari esteri tedesco, si premur\u00f2 di redigere un \"memorandum\" in cui definiva Pacelli come un amico del popolo tedesco, ma tuttavia chiaramente avverso al nazismo.\nL'enciclica Mit brennender Sorge.\nCome diplomatico, Pacelli riusc\u00ec spesso a smussare le difficolt\u00e0 tra Pio XI e il regime nazionalsocialista. Fu proprio Pacelli a convincere Pio XI a non presentare ulteriori proteste ufficiali, a quelle gi\u00e0 inviate, per le violazioni concordatarie da parte del Reich. Infatti, segretamente insieme ad eminenti vescovi tedeschi, era in preparazione la nuova enciclica \"Mit brennender Sorge\" di Pio XI, scritta nel 1937, in cui si condannavano la prassi e la filosofia del nazismo; l'apporto del futuro Pio XII fu determinante. La \"Mit brennender Sorge\" (14 marzo 1937) fu stampata in Germania clandestinamente (far pervenire in Germania dal Vaticano le copie gi\u00e0 stampate venne considerato troppo pericoloso), distribuita ai vescovi ed ai parroci per essere letta da tutti i pulpiti delle 11.500 chiese cattoliche della Germania il 21 seguente, domenica delle Palme. Le cronache riferiscono che alcuni parroci, per timore che venisse scoperta dal regime prima di poterla leggere, la nascosero anche nel tabernacolo.\nGli storici concordano nel dire che Hitler, colto di sorpresa, si sent\u00ec completamente spiazzato, e and\u00f2 su tutte le furie: \"Il documento colp\u00ec di sorpresa il Reich, che in una violenta campagna di stampa lo defin\u00ec come un tentativo criminoso su scala mondiale contro lo stato nazionalsocialista e il popolo tedesco\".\n\"Per la Chiesa tedesca l'enciclica ebbe come conseguenza un notevole inasprimento dell'oppressione. Bastava l'unico risultato positivo raggiunto a bilanciare le conseguenze negative?\" Difatti il regime nazista invi\u00f2 subitamente in Vaticano una nota di protesta dell'ambasciatore von Bergen: \"Questa enciclica, come anche le note della Segreteria di Stato, mostrano che la Santa Sede non vuol capire la mentalit\u00e0 del nazionalsocialismo e che non ha per esso nessuna benevolenza\" dove trasparisce chiaramente l'accusa all'ex-nunzio Pacelli di non aver agevolato per nulla il lavoro del F\u00fchrer.\nQuesti risultati fecero ricordare a Pacelli, una volta eletto papa, con quale gente doveva trattare. Nella prima parte del documento vengono riassunti i rapporti tra Stato e Chiesa in Germania dal 1933, fermandosi soprattutto sulle vane speranze poste nel concordato e nella lotta aperta contro la Chiesa. Nella seconda si condanna la filosofia del nazionalsocialismo, le sue tendenze panteiste, la divinizzazione della razza, del popolo, del capo dello Stato, l'ostilit\u00e0 verso l'Antico Testamento e gli ebrei, il rifiuto di una morale oggettiva universale e del diritto naturale.\nPurtroppo le cose precipitarono e la persecuzione rincrud\u00ec proprio in seguito all'enciclica. Delle 55 Note di protesta inviate dal Vaticano a Berlino dal 1933 al 1939 nemmeno 12 ebbero risposta.\nDiverse fonti confermano che il cardinale Pacelli dal 1937 cadde in uno sconfinato pessimismo in quanto notava vani tutti i tentativi di frenare il Reich dall'attuazione dei suoi folli progetti. Ci\u00f2 che aumentava la sua preoccupazione era il notare che neanche l'episcopato tedesco era concorde nell'intravedere il baratro in cui Hitler stava precipitando il mondo.\nLo storico S. Friedlander rileva, tra l'altro, come in numerose altre occasioni Pacelli aveva avuto modo di mostrarsi non ostile nei confronti della Germania, in particolare in occasione di colloqui avuti con il presidente del Senato di Danzica Greiser nel 1938, in cui era emersa chiara la volont\u00e0 di negoziare con il Reich; lo stesso Du Moulin rifer\u00ec che proprio l'attivit\u00e0 conciliatrice di Pacelli durante il Conclave fu la chiave per la sua elezione a Papa, cosa questa confermata anche da Galeazzo Ciano, all'epoca ministro italiano degli Esteri, che rifer\u00ec di aver saputo essere Pacelli cardinale preferito dai tedeschi.\nDurante il pontificato.\nTra i primi atti di Pacelli da papa vi fu, in effetti, l'incontro tra questi e l'ambasciatore tedesco Bergen, il primo rappresentante straniero ricevuto in Vaticano durante il suo pontificato. Nel corso dell'incontro ebbe parole distensive nei confronti della Germania ed espresse l'augurio di poter addivenire presto a una pace tra Chiesa e Stato tedesco.\nEra chiaro il cambio di rotta rispetto al pontificato di Pio XI: secondo Friedlander, Pacelli us\u00f2 i toni concilianti per arrivare a quei traguardi - \"in primis\" la difesa degli interessi della Chiesa cattolica in Germania - a cui l'intransigenza di Pio XI non aveva permesso di arrivare. Fu, per l'appunto in questo spirito di conciliazione che Pio XII scrisse a Hitler una lettera il 6 marzo 1939.\nAtteggiamento verso la Germania.\nPacelli \u00e8 considerato molto filo-tedesco [\u201csehr deutschfreundlich\u201d] nel senso di conoscenza ed amicizia verso il popolo germanico. \u00c8 nota la sua perfetta conoscenza della lingua tedesca dovuta ai dodici anni trascorsi in Germania come Nunzio Apostolico. Tuttavia la difesa di una politica ortodossa della Chiesa l'ha spesso indotto ad una opposizione di principio al nazionalsocialismo. Ciononostante non gli si pu\u00f2 rimproverare di aver cooperato alla politica di forza di Pio XI, e in particolare alla preparazione dei discorsi apertamente ostili di questo papa. Egli, in qualit\u00e0 di diplomatico, cerc\u00f2 invece ripetutamente di giungere ad un compromesso ed espresse alla nostra ambasciata il desiderio di stabilire rapporti amichevoli.\nAtteggiamento verso l'Italia.\nPacelli inizialmente si era mostrato favorevole al mantenimento di buoni rapporti con Mussolini e con l'Italia fascista. Durante la guerra in Abissinia in particolare egli ha incoraggiato e sostenuto l'atteggiamento nazionalista del clero italiano. Suo fratello ha contribuito in modo considerevole alla firma degli accordi lateranensi. Quando il regime trascin\u00f2 l'Italia in guerra fece di tutto per evitare questa tragedia come un anno prima aveva fatto inutilmente per evitare lo scoppio del conflitto tra le nazioni europee. I rapporti gi\u00e0 critici tra Santa Sede e fascismo si incrinarono maggiormente. Intanto opponendosi alle leggi razziali inizi\u00f2 a costruire una rete di soccorso nei confronti di ebrei ed oppositori del regime che trovarono rifugio tra le mura vaticane (tra essi Alcide De Gasperi e Pietro Nenni). Al crollo del regime e dopo la fuga del re da Roma verso il sud d'Italia, il papa rimase l'autorit\u00e0 pi\u00f9 importante a sopportare l'occupazione tedesca e a tentare una difesa della popolazione romana.\nLe accuse di antisemitismo a Pacelli.\nA partire dagli anni cinquanta inizi\u00f2 a svilupparsi negli ambienti politico-culturali una critica al pontefice in netta controtendenza rispetto ai numerosi attestati di stima ricevuti precedentemente dagli ambienti ebraici. Sulla scorta di tali critiche anche alcuni esponenti autorevoli della comunit\u00e0 ebraica hanno successivamente criticato papa Pacelli per non aver denunciato pubblicamente il nazismo e le persecuzioni anti-ebraiche di cui risulta fosse a conoscenza, anche se durante il conflitto la Chiesa protesse le vittime delle persecuzioni razziali, in particolare ebrei, salvandoli dalla deportazione e facilitando la fuga dei rifugiati.\nMa fu il 1963, l'anno in cui usc\u00ec l'opera teatrale \"Il Vicario\" (\"Der Stellvertreter. Ein christliches Trauerspiel\") del drammaturgo tedesco Rolf Hochhuth, simpatizzante comunista, tradotta e , che vide l'esplosione della polemica sui presunti silenzi della Chiesa cattolica, e di Pio XII in particolare, circa lo sterminio degli ebrei e le altre persecuzioni messe in atto dalla Germania nazista e dai Paesi suoi alleati. In Italia la rappresentazione del \"Vicario\" fu prima impedita dalla polizia, poi vietata per ordinanza prefettizia e solo nel 2005 fu possibile riproporla in versione integrale.\nViolente polemiche si sono sviluppate intorno al sospetto che Pio XII possa aver avuto un atteggiamento di acquiescenza, o anche di maggior adesione, nei confronti della persecuzione nazista antisemita. Il silenzio della Chiesa sull'Olocausto, ad esempio, \u00e8 uno dei punti considerati espressivi di una posizione asseritamente compiacente verso Berlino. Dall'altra parte invece si sostiene che i numerosi episodi di intervento a protezione di ebrei in pericolo, oltre che l'operato pre-pontificale di Pio XII, mostrerebbero invece una Chiesa schierata in opposizione al nazismo.\n\"A latere\" si sono sviluppate interpretazioni storiche che privilegiano la considerazione di un\"'allure\" tutto sommato pragmatica della politica estera vaticana e, anzi, l'operato congiunto del papa e del suo pi\u00f9 diretto collaboratore Montini sono stati indicati come marcatamente inclini proprio al pragmatismo, in una prospettiva di lungo respiro caratteristica del papato. A questo proposito pu\u00f2 essere citata la lettera al vescovo di Passavia del febbraio 1944 in cui il Papa ribadisce la \u00abnecessit\u00e0 per la Santa Sede [\u2026] di chiudersi in un riserbo prudenziale anche dove sarebbe occorsa un'azione energica\u00bb.\nSecondo lo storico Daniel J. Goldhagen il tentativo degli apologeti di Pio XII di negare il suo antisemitismo sarebbe smentito dai documenti emessi da Pio XII stesso. Cita una lettera scritta dalla Germania, in cui monsignor Pacelli descriveva una scena da \u201cbolgia infernale\u201d occorsa nel palazzo reale durante l'insurrezione comunista di Monaco nell'aprile 1919:\nGoldhagen ne trae la conclusione che tale serie di accuse e stereotipi non era frutto di uno sfogo momentaneo, ma di una radicata visione dell'ebreo perfettamente in linea con l'antisemitismo allora circolante in Europa e nella Chiesa cattolica stessa, e affine ai toni che pi\u00f9 avanti Julius Streicher avrebbe usato nel suo giornale nazista \"Der St\u00fcrmer\". Comune all'antisemitismo nazista era l'assimilazione bolscevico-ebreo, cos\u00ec come l'enfasi sugli stereotipi classici dell'ebreo dal naso adunco, volto ripugnante, avido, licenzioso e dedito al dominio sotterraneo delle genti. Del resto anche la stessa \"Civilt\u00e0 Cattolica\", in quegli anni, si era fatta attrice di ripetute dissertazioni antisemite, quindi era perfettamente normale che Pacelli non uscisse dal solco della tradizione in cui era cresciuto..\nNel novembre del 1918, nella monarchica e cattolica Baviera, il re Ludwig III abdic\u00f2 di fatto, e a Monaco il leader del partito socialista indipendente, Kurt Eisner, ebreo, proclam\u00f2 la Repubblica socialista bavarese. Scrisse Pacelli in proposito:\nSecondo la storica Gitta Sereny, \u00abChiunque abbia letto le lettere di Pio XII ai vescovi tedeschi (e nel tedesco originale la fraseologia \u00e8 anche pi\u00f9 significativa) trover\u00e0 difficile dubitare che il Papa fosse antisemita. Non dico che questo abbia determinato la sua condotta; quali fossero le sue principali motivazioni \u00e8 abbastanza evidente. Ma questo forse istintivo antisemitismo deve aver contribuito alla sua passivit\u00e0 nelle molte occasioni in cui \u2013 come egli usava dire alludendo alle atrocit\u00e0 naziste, e come era senza dubbio vero \u2013 si sentiva \"profondamente turbato\".\nLa questione \u00e8 per\u00f2 molto controversa. La Chiesa del tempo presentava tratti antisemiti, che hanno quindi investito anche la figura del pontefice e sollevato forti critiche: secondo la storica Suzanne Brown-Fleming l'idea che Pio XII fosse antisemita e disinteressato al destino del giudaismo europeo \u00e8 per\u00f2 oggi rifiutata da quasi tutti gli studiosi del settore. Pi\u00f9 critica la posizione dello storico Phayer secondo il quale Pacelli, pur dolendosi per l'Olocausto, scelse comunque di concentrare le sue energie nel cercare di preservare la sua Chiesa.\nL'enciclica nascosta di Pio XI.\nLe copie microfilmate dell'enciclica e dei documenti annessi furono scoperte nel 1967 dal gesuita Thomas Breslin, mentre procedeva alla catalogazione degli archivi di John LaFarge:\nIl discorso mai pronunciato di Pio XI contro il nazismo.\nPapa Ratti aveva preparato nel febbraio 1939, pochi giorni prima di morire, un importante discorso di rottura con il nazismo. La sua morte gli impedir\u00e0 di pronunciarlo. Una lettera emersa dall'Archivio Vaticano dimostrerebbe che a distruggere il discorso fu Eugenio Pacelli, il futuro Pio XII, segretario di stato di Pio XI. Autore della lettera \u00e8 Domenico Tardini, al tempo collaboratore della segreteria di stato vaticana.\nUn estratto del testo della lettera, datata 15 febbraio 1939 \u00e8 il seguente:\nQuanto a Domenico Tardini \u00e8 lui che, nel gennaio del 1941, raccoglie una documentazione molto ricca e completa sulle ultime settimane di vita del pontefice Pio XI. Secondo lui si tratta di \"Un testo di importanza straordinaria\" che condanna tutti i totalitarismi, capace di causare una definitiva rottura con fascismo e nazismo. Ampi brani del discorso saranno pubblicati in un'udienza di Giovanni XXIII ai vescovi italiani il 6 febbraio del 1959 in occasione del ventennale della morte di Pio XI e nel trentennale della Conciliazione.\nIl caso Gertrud Luckner, gli ebrei e la Terra Santa.\nSecondo quanto affermato dallo storico Michael Phayer, papa Pio XII ebbe un atteggiamento indisponente nei confronti degli ebrei sia prima che dopo la fine della Seconda guerra mondiale.\nQuando si pose il problema dell'emigrazione degli ebrei sopravvissuti, la Santa Sede continu\u00f2 a osteggiare la nascita dello Stato d'Israele, con la motivazione, almeno per alcuni esponenti, che toccava ai cristiani controllare i luoghi della cosiddetta \"Terra Santa\", e appoggiando, semmai, una loro sistemazione negli Stati Uniti. A un rabbino che gli fece presente che il desiderio dei sopravvissuti era vivere in Palestina, Pio XII replic\u00f2: \u00abS\u00ec, riconosco che questo \u00e8 il loro desiderio\u00bb. Pio XII non manc\u00f2 di esprimere la propria disapprovazione anche dopo la nascita di Israele, in quanto diffidava della promessa fatta dagli ebrei di rispettare i diritti religiosi delle altre religioni e soprattutto delle confessioni cristiane, e la Santa Sede rifiut\u00f2 il riconoscimento diplomatico del nuovo Stato, riconoscimento che sarebbe giunto solo nel 1993, segno quindi di un problema ben pi\u00f9 vasto della persona di Eugenio Pacelli. Va anche detto che i rapporti diplomatici diretti, tra USA e Vaticano, furono avviati non prima del 1984.\nPoche le voci dissonanti nella Chiesa, e subito controbattute: un'operatrice umanitaria cattolica tedesca, Gertrud Luckner, che durante la guerra aveva messo a repentaglio la propria vita per salvare numerosi ebrei, si era fatta promotrice nel 1948 di un movimento interreligioso che sosteneva il diritto degli ebrei ad avere un loro Stato. Quando la Luckner si rivolse al papa per avere appoggio, dovette scoprire che questi stava conducendo indagini su di lei; inoltre, poco dopo, giunse dal Sant'Uffizio un \"monitum\" alla Chiesa tedesca perch\u00e9 richiamasse all'ordine quei gruppi religiosi che, per attaccare l'antisemitismo, ottenevano come risultato quello di indurre la gente a pensare che una religione valesse l'altra. Di fatto, quello che suonava un monito generale era rivolto in realt\u00e0 all'unico gruppo religioso tedesco che si impegnasse per il dialogo e la riconciliazione tra cristiani ed ebrei, quello della Luckner.\nIl rastrellamento degli ebrei di Roma e la direttiva del 25 ottobre 1943.\nIl 16 ottobre 1943 avvenne il rastrellamento degli ebrei del ghetto di Roma. Nei giorni successivi essi furono avviati alla deportazione nel campo di concentramento di Auschwitz. Prima dell'occupazione tedesca della capitale nessun ebreo era stato deportato.\nDopo l'effettuazione del rastrellamento, il cardinale Segretario di Stato Luigi Maglione interpell\u00f2 l'ambasciatore tedesco presso il Vaticano, Ernst von Weizs\u00e4cker: il segretario di Stato chiese di \"intervenire in favore di quei poveretti\" e si lament\u00f2 per il fatto che proprio a Roma, sotto gli occhi del Santo Padre, fossero fatte soffrire tante persone unicamente perch\u00e9 appartenenti a una determinata stirpe. Weizs\u00e4cker si limit\u00f2 a chiedere quale sarebbe stata la reazione della Santa Sede, nel caso fossero continuati i rastrellamenti di ebrei. Maglione rispose che: \"La Santa Sede non vorrebbe essere messa nella necessit\u00e0 di dire la sua parola di disapprovazione\".\nSolo il 25-26 ottobre, quando gli ebrei romani erano gi\u00e0 giunti ad Auschwitz da alcuni giorni, apparvero: un articolo sull'Osservatore Romano e una lettera di protesta indirizzata al generale Reiner Stahel. La lettera era firmata da Alois Hudal (filonazista, rettore della Chiesa tedesca a Roma e, successivamente alla guerra, impiegato successivamente nel facilitare la fuga di gerarchi nazisti dell'Italia, sospettato di essere stato, durante il conflitto, un informatore del Abwehr e del Reichssicherheitshauptamt delle SS). In essa Hudal si augurava la non reiterazione degli arresti, per evitare un intervento pubblico del Papa contro di essi (\"La prego vivamente di dare ordine perch\u00e9 tali arresti vengano subito sospesi sia a Roma sia nei dintorni; in caso contrario temo che il Papa finisca per prendere pubblicamente posizione contro questi arresti\").\nIl 28 ottobre 1943, Weizs\u00e4cker, nella sua relazione al Ministro degli esteri tedesco, poteva comunque rassicurare il governo nazista sul fatto che \"\"Il Papa bench\u00e9 sollecitato da diverse parti, non ha preso alcuna posizione contro la deportazione degli ebrei da Roma\" e che \"Egli ha fatto di tutto anche in questa situazione delicata per non compromettere il rapporto con il Governo tedesco e con le autorit\u00e0 tedesche a Roma. Dato che qui a Roma indubbiamente non saranno pi\u00f9 effettuate azioni contro gli ebrei, si pu\u00f2 ritenere che la questione spiacevole per il buon accordo Tedesco-Vaticano sia liquidata\".\nNel 2007 la Santa Sede ha rivelato, per bocca del segretario di Stato cardinale Tarcisio Bertone, che il 25 ottobre 1943 Pio XII eman\u00f2 una direttiva riservata a tutti gli ecclesiastici italiani in cui indicava come necessario \"ospitare gli ebrei perseguitati dai nazisti in tutti gli istituti religiosi, ad aprire gli istituti o anche le catacombe\"\".\nLa riabilitazione della figura di Pio XII.\nDocumenti recentemente portati alla luce dimostrerebbero che l'azione diretta di papa Pio XII avrebbe salvato pi\u00f9 di 11.000 ebrei a Roma durante la seconda guerra mondiale. Il rappresentante per la Germania della Pave the Way Foundation, lo storico e ricercatore Michael Hesemann, ha scoperto i documenti negli archivi della chiesa di Santa Maria dell'Anima, la chiesa nazionale della Germania a Roma. Secondo il presidente della Fondazione Pave the Way, l'ebreo Gary Krupp, i documenti \"provano che Pio XII ag\u00ec direttamente dietro le quinte per far terminare\" il rastrellamento degli ebrei romani il 16 ottobre 1943 gi\u00e0 \"alle 14.00 dello stesso giorno in cui erano iniziati, ma che non riusc\u00ec a fermare il treno dal destino tanto crudele\".\nSecondo uno studio recente del ricercatore Dominiek Oversteyns, il 16 ottobre 1943 a Roma c'erano 12.428 ebrei. \"L'azione diretta di Papa Pio XII salv\u00f2 la vita di pi\u00f9 di 11.400 ebrei\", ha spiegato Krupp. \"La mattina del 16 ottobre 1943, quando il Papa seppe dell'arresto degli ebrei, ordin\u00f2 immediatamente una protesta ufficiale vaticana all'ambasciatore tedesco, che sapeva avrebbe avuto senz'altro esito\". Il pontefice invi\u00f2 allora suo nipote, il principe Carlo Pacelli, dal vescovo austriaco Alois Hudal, guida della chiesa nazionale tedesca a Roma, che era secondo alcuni cordiale con i nazisti e aveva buone relazioni con loro. \"Il principe Pacelli disse a Hudal che era stato inviato dal Papa, e che Hudal doveva scrivere una lettera al governatore tedesco di Roma, il Generale Stahel, per chiedere di fermare gli arresti\", racconta Krupp.\nNella lettera del vescovo Hudal al Generale Stahel si leggeva: \"Proprio ora, un'alta fonte vaticana [...] mi ha riferito che questa mattina \u00e8 iniziato l'arresto degli ebrei di nazionalit\u00e0 italiana. Nell'interesse di un dialogo pacifico tra il Vaticano e il comando militare tedesco, le chiedo urgentemente di dare ordine di fermare immediatamente questi arresti a Roma e nella zona circostante. La reputazione della Germania nei Paesi stranieri richiede una misura di questo tipo, e anche il pericolo che il Papa protesti apertamente\". La mattina dopo, il generale disse di aver girato la questione alla Gestapo locale e a Himmler personalmente. \"Himmler - avrebbe detto al telefono - ha ordinato che, considerato lo status speciale di Roma, gli arresti siano fermati immediatamente\".\nA conferma di una riabilitazione della figura di Pio XII anche il mutato atteggiamento del museo israeliano sull'Olocausto che si \u00e8 corretto dando spazio nella didascalia ai difensori di Pio XII.\n\"A Papal Audience in Wartime\".\nCon questo titolo, \u00e8 stato recentemente trovato un articolo apparso il 28 aprile 1944 ne \"The Palestine Post\" (l'attuale Jerusalem Post), in cui si riferisce di un'udienza concessa nell'autunno del 1941 da Pio XII ad un ebreo scampato dalla Germania nazista e salvato da navi italiane nel Mar Egeo a seguito del naufragio della nave \"Nyassa\" che doveva portarlo in Palestina. L'autore dell'articolo, ebreo, indicato semplicemente come \"by Refugee\", un rifugiato, riferisce che, durante l'incontro, il Papa gli offr\u00ec il suo aiuto e si rivolse a lui con queste parole: \nPio XII e Trujillo.\nUn ulteriore studio che riabilita la figura di Pacelli arriva da Gary L. Krupp, ebreo americano presidente della fondazione \"Pave the Way\" di New York. Krupp e la moglie, partiti dall'idea che Pio XII fosse un collaboratore del nazismo, si imbatterono nelle loro ricerche nell'arcivescovo Giovanni Ferrofino, nunzio apostolico ad Haiti dal 1939 al 1946, il quale rivel\u00f2 come in quel periodo riceveva ogni sei mesi un telegramma criptato da parte di Pio XII con il quale si recava da Rafael Le\u00f3nidas Trujillo a chiedere ottocento visti per ebrei in fuga dall'Europa: il sistema potrebbe quindi aver salvato circa undicimila ebrei. Secondo Ferrofino, papa Pacelli sarebbe stato frustrato dalla mancanza di aiuto agli Ebrei da parte degli Stati Uniti e di altri paesi.\nAlcune testimonianze dal mondo ebraico.\nIn molte occasioni, dai primi mesi del conflitto mondiale fino ai giorni nostri, numerose personalit\u00e0 ebraiche hanno voluto pubblicamente esprimere il proprio sentimento di gratitudine verso l'operato della Chiesa cattolica durante gli anni della guerra.\nAltre testimonianze.\nL'opinione di Annie Lacroix-Riz.\nSecondo l'opinione della storica Annie Lacroix-Riz, professore di storia contemporanea all'universit\u00e0 Paris VII, e membro del partito comunista francese, si \u00e8 a lungo contrabbandata l'idea - contestata dall'autrice - che Pio XII avesse vissuto un \u00abdramma interiore di grande intensit\u00e0\u00bb, \u201ccondannandosi\u201d a un volontario silenzio riguardo alle vittime dello sterminio nazista.\nSecondo l'autrice, la consultazione degli archivi degli anni trenta e quaranta rivelerebbe la virulenza dell'antisemitismo clericale. La Lacroix-Riz sostiene vada ricercata una risposta al motivo della presunta partecipazione al massacro, al rifiuto di soccorso alle vittime cos\u00ec come dell'eventuale sacco dei beni degli ebrei. L'autrice non manca di chiamare in causa anche la questione storica relativa al salvataggio e riciclaggio, nel dopoguerra e durante la guerra fredda, dei criminali di guerra nazifascisti.\nL'opinione di Marco Aurelio Rivelli.\nLo scrittore Marco Aurelio Rivelli sostiene che Pio XII ebbe simpatie per la dittature nazifasciste e fu antisemita prima e dopo la guerra.\nDescrive Pio XII come \u00abun Papa pi\u00f9 capo di Stato che pastore, radicalmente ostile al liberalismo, alla democrazia, alla \u201cmodernit\u00e0\u201d, e intenzionato a preservare il potere temporale della Chiesa su societ\u00e0 e istituzioni statuali. Un Papa dalle forti propensioni antigiudaiche, fiero avversatore del \u201cd\u00e8mone comunista\u201d e ossessionato dallo spettro di una minaccia ebraico-bolscevica capace di distruggere la cristianit\u00e0. Un Papa pronto a subordinare gli imperativi morali e spirituali della religione al pragmatismo e ai tatticismi della politica, pur di salvaguardare gli interessi della Chiesa. Un capo di Stato-sovrano pontefice risoluto a sostenere tutti i possibili baluardi contro il comunismo, nazifascismo compreso\u00bb.\nSecondo Rivelli, uno dei motivi per cui Pio XII avrebbe preferito la cosiddetta \u00abpolitica dello struzzo\u00bb nei confronti dello sterminio degli ebrei a opera dei nazifascisti, sarebbe dovuto allo storico antisemitismo di origine cattolica, cui nemmeno Pacelli fu immune.\nIl \u201cCanale dei Ratti\u201d del Vaticano.\nSubito dopo la fine della Seconda guerra mondiale milioni di sfollati vittime dei bombardamenti, delle aggressioni naziste, o fuggitivi di fronte all'avanzata dell'Armata Rossa si aggiravano per l'Europa. Secondo lo storico britannico John Keegan, in particolare, nel 1945, 14 milioni di civili tedeschi fuggirono dalle regioni orientali devastate dalla guerra: di questi, circa un milione mor\u00ec di freddo e di stenti. Interessata al problema umanitario, la Santa Sede si organizz\u00f2 per prestare assistenza morale e spirituale a questi fuggiaschi. Confusi tra costoro, vi erano per\u00f2 anche noti criminali di guerra quali Klaus Barbie, Adolf Eichmann, Heinrich M\u00fcller, Franz Stangl e vari altri. L'autodifesa della Chiesa cattolica \u00e8 sempre consistita nel negare di conoscere l'identit\u00e0 di tali criminali e di voler comunque assicurare assistenza a chiunque, cos\u00ec come in precedenza era stata data ospitalit\u00e0 a fuggiaschi antifascisti o ebrei.\nGrazie alle ricerche documentarie si \u00e8 scoperto che gran parte di queste fughe furono organizzate da un alto prelato, Rettore dell'Istituto Pontificio Santa Maria dell'Anima, il vescovo Alois Hudal. Questi, esponente filonazista e antisemita della Chiesa cattolica - che durante la guerra ricopriva l'incarico di commissario dell'Episcopato dei cattolici tedeschi in Italia e di padre confessore della comunit\u00e0 tedesca in Roma - era, inoltre, membro della congregazione vaticana del Sant'Uffizio. Nel 1937 aveva scritto un'apologia del nazismo pubblicata a Lipsia e a Vienna, \"I fondamenti del nazionalsocialismo\", e tale dimostrazione di fede ne aveva fatto l'uomo di fiducia di Hitler in Vaticano. Nei suoi scritti aveva affermato che \u00abil nazionalsocialismo \u00e8 una grazia divina\u00bb. La Chiesa, scriveva Hudal, doveva venire a patti con i nazionalsocialisti \u201cconservatori\u201d, in cui egli continuava ad aver fiducia.\nLa storica Gitta Sereny, ha raccolto la testimonianza del comandante del lager di Treblinka, Stangl, che descrisse come Hudal organizz\u00f2 il suo espatrio, approntando e falsificando documenti: passaporto, visti e permessi di lavoro. Il giornalista Mark Aarons e lo scrittore John Loftus hanno sostenuto inoltre che Hudal fosse amico di Pio XII e che Siri fosse non solo coinvolto nella rete del vescovo Hudal ma ne costituisse uno dei \u201cprincipali coordinatori\u201d.\nSecondo Jorge Camarasa, il , all'interno dell'organizzazione Odessa, denominato \u201cCanale dei ratti\u201d (Rat Channel) o anche \u201cvia dei monasteri\u201d, a detta di alcuni storici e dei servizi segreti, sarebbe stato il pi\u00f9 efficace: secondo alcune stime, cinquemila esponenti nazisti riuscirono a scappare grazie ai servizi di questa organizzazione. Rivelli sostiene che la sua sede centrale a Roma sarebbe stata la chiesa croata di San Girolamo degli Illirici, vicino al Porto di Ripetta, ove operava monsignor Krunoslav Draganovi\u0107 coadiuvato dall'arcivescovo ucraino Ivan Bucko e da numerosi sacerdoti croati. Come i servizi segreti statunitensi ebbero modo di scoprire, . Protetti dalla Chiesa cattolica, questi croati si consideravano un governo in esilio. La politica della Santa Sede era quella di non allacciare rapporti diplomatici formali in tempo di guerra con gli Stati di nuova formazione, fino a quando la loro situazione politica non si fosse definita. La Croazia era uno Stato-fantoccio guidato da Ante Paveli\u0107 e formalmente riconosciuto solo da Germana e Italia, ma non dalla Santa Sede, la quale, altrettanto formalmente, intratteneva rapporti diplomatici con il Regno di Jugoslavia, di cui la Croazia era territorio. Ciononostante, rapporti informali tra Santa Sede e Croazia erano tenuti in territorio italiano da rappresentanti del Vaticano, e il luogo deputato era il citato Collegio degli Illirici, situato ancora oggi a Via Tomacelli, nello stesso edificio dove si trova la chiesa nazionale croata. Secondo il giornalista Goni, molti dei ministri del gabinetto croato nascosti a San Girolamo erano fuggiti dal campo di prigionia di Afragola e avrebbero fatto la spola tra il Vaticano e il monastero diverse volte la settimana utilizzando un'automobile con targa diplomatica: \u00abParte dal Vaticano e scarica i passeggeri all'interno del monastero\u00bb, affermarono i servizi segreti americani.\nRivelli individua come collaboratori del vescovo Hudal i sacerdoti Leopold von Gumppenberg, Bruno Wustenberg (poi promosso nunzio apostolico in alcuni Paesi africani e nei Paesi Bassi), Heinemann e Karl Bayer. Ex-paracadutista dell'esercito hitleriano, Karl Bayer fugg\u00ec dal campo di prigionia di Ghedi, vicino a Brescia, grazie all'aiuto del sacerdote Krunoslav Draganovi\u0107. Intervistato molti anni dopo dalla storica Gitta Sereny, ricord\u00f2 come lui e Hudal avessero aiutato i nazisti con l'appoggio del Vaticano. \u00abIl Papa forniva effettivamente denaro a tal scopo; a volte col contagocce, ma comunque arrivava\u00bb disse Bayer, tanto che la storica ha ipotizzato che il Vaticano possa aver usato Hudal come capro espiatorio per i suoi stessi sforzi in aiuto dei nazisti in fuga.\nSempre Rivelli riporta inoltre come il vescovo \u00abHudal racconter\u00e0 il proprio attivismo per il \u201ccanale dei topi\u201d, rivendicher\u00e0 di avere personalmente contribuito a salvare oltre 1000 \u201cperseguitati\u201d, e definir\u00e0 tutta l'operazione come un \u201ccompito svolto per incarico del Vaticano\u201d\u00bb.\nSecondo Ignacio Klich e Jorge Camarasa, \u00abSe oggi forse \u00e8 comodo individuare nel vescovo Hudal il principale responsabile delle evasioni, \u00e8 necessario sottolineare che n\u00e9 la \u201cvia dei monasteri\u201d n\u00e9 il suo stesso ruolo durante la guerra sarebbero stati possibili senza il consenso della Santa Sede\u00bb. Il giornalista Goni riferisce come i rapporti dei servizi segreti americani confermino le testimonianze di Hudal e Bayer, elencando in dettaglio le responsabilit\u00e0 vaticane e la partecipazione di numerosi religiosi all'attivit\u00e0 illegale e clandestina connessa al \u201cRat Channel\u201d. Sempre Goni afferma quindi che l'apertura dell'archivio post bellico della Croce rossa abbia fatto chiarezza nell'aiuto fornito dalla Chiesa cattolica nella fuga dei criminali nazisti, evidenziando anche il ruolo di cardinali quali Montini, Tisserant e Caggiano che organizzarono la fuga, e di vescovi e arcivescovi quali Hudal, Giuseppe Siri e Berrere che attivarono le procedure necessarie, mentre prelati come Draganovi\u0107, Heinemann e Domoter firmarono le richieste di passaporto. Secondo Goni il coinvolgimento della chiesa cattolica nell'opera di salvataggio dei criminali di guerra fu quindi consapevole. Lo storico Michael Phayer afferma che \u00abPermettendo che il Vaticano venisse coinvolto nella ricerca di un rifugio per i colpevoli dell'olocausto, Pio XII commise la pi\u00f9 grande scorrettezza del suo pontificato\u00bb. Dalla ricerca storica non \u00e8 per\u00f2 emersa evidenza di una conoscenza diretta, da parte del pontefice, di queste attivit\u00e0.\nGli ostacoli sulla strada della beatificazione.\nNel 1999 Karol Wojty\u0142a decise di avviare la pratica di beatificazione di Pio XII, cosa questa che provoc\u00f2 vibrate proteste da parte di diverse organizzazioni ebraiche di differenti nazioni. Il cardinale australiano Edward Cassidy decise quindi, di concerto con Seymour D. Reich, di costituire una commissione formata da sei studiosi di storia, tre cattolici e tre ebrei, cui fu dato il nome di \"Commissione Storica Internazionale Giudaico-Cristiana\".\nLo scopo di tale commissione di storici era quello di vagliare gli \"Actes et Documents du Saint-Si\u00e8ge relatifs \u00e0 la Seconde guerre mondiale\" (o \"ADSS\"), 11 volumi di documenti messi insieme in 16 anni dal Vaticano, dal 1965 al 1981. L'esame accurato degli \"ADSS\" mise tuttavia in luce la necessit\u00e0 di approfondire le indagini e quindi, dopo un anno di lavoro, nelle conclusioni della ICJHC, messe nero su bianco in un \"Rapporto Preliminare\" nel quale fu illustrata la metodologia di lavoro seguita e i quesiti (in numero di 46) sorti durante l'analisi degli ADSS, fu richiesto di accedere alla totalit\u00e0 degli atti e dei documenti attualmente agli archivi vaticani e tuttora secretati.\nIl 27 ottobre 2000 il quotidiano \"Avvenire\" pubblic\u00f2 l'intervento a tutta pagina del gesuita Peter Gumpel, istruttore della causa di beatificazione di Pio XII, nel quale i membri ebraici della commissione vennero accusati di manovre atte a influenzare l'opinione pubblica contro la Chiesa, nonch\u00e9 di avere messo in opera falsificazioni storiche e di aver dato degli \"ADSS\" un'interpretazione indebita e calunniosa.\nLa commissione decadde e i 46 quesiti formulati nel \"Rapporto Preliminare\" non ebbero mai risposta. L'agenzia di stampa (di ispirazione cattolica) \"Adista\" li pubblic\u00f2 integralmente il 20 novembre 2000.\nIl dibattito storiografico recente: il documento di Pio XII sugli ebrei.\nIl 28 dicembre 2004 un articolo pubblicato dal \"Corriere della Sera\", dava notizia del ritrovamento di un documento risalente al 20 ottobre 1946, diretto all'allora nunzio apostolico in Francia, Angelo Roncalli, con il quale gli si chiedeva di non restituire alle famiglie i bambini ebrei battezzati in Francia. L'articolo riferisce che Roncalli (poi papa Giovanni XXIII) ignor\u00f2 questa direttiva.\nLa circostanza, ripresa da numerosi mass media di rilevanza internazionale, come il \"New York Times\", ha nuovamente acceso il dibattito tra gli addetti ai lavori e destato l'interesse del grande pubblico.\nA seguito di tale nuova scoperta, il direttore nazionale della Lega anti-diffamazione (ADL) Abe Foxman ha chiesto l'immediata sospensione del processo di beatificazione fino a quando gli archivi segreti del Vaticano e i registri battesimali non verranno aperti allo studio libero. Foxman, un sopravvissuto all'Olocausto, surrettiziamente battezzato dalla sua bambinaia cattolica polacca durante la guerra, dovette subire, dopo la guerra, una battaglia per l'affidamento analoga a quella a cui fa pensare il documento.\nNei giorni immediatamente successivi alla pubblicazione dell'articolo del \"Corriere\" due studiosi italiani, Matteo Luigi Napolitano e Andrea Tornielli, hanno esposto una diversa interpretazione del documento. In particolare con un articolo pubblicato sul quotidiano \"Il Giornale\", dal titolo \"Pio XII e gli ebrei: tutta la verit\u00e0\" datato 4 gennaio 2005 , Tornielli ha spiegato come il documento in questione, altro non fosse che una sintesi in francese del documento originale conservato negli archivi vaticani, di contenuto assai pi\u00f9 ampio, documento che non prevedeva affatto che i bambini non dovessero essere restituiti alle famiglie, nel caso la richiesta fosse arrivata da genitori o familiari.\nTale ultima interpretazione \u00e8 stata condivisa anche dallo storico ebreo David G. Dalin, il quale ne ha parlato nel suo libro \"La leggenda nera del Papa di Hitler\".\nA tutt'oggi tuttavia, data la perdurante inaccessibilit\u00e0 di molte fonti archivistiche e la contraddittoriet\u00e0 di molta della documentazione nota, appare ancora molto difficile conciliare le posizioni tra gli estimatori di papa Pacelli e coloro i quali ritengono che il pontefice avrebbe potuto adottare un'azione pi\u00f9 incisiva per tutelare il popolo ebraico. Il giudizio della storia \u00e8 dunque tutto ancora da scrivere.\nIl 2 marzo 2020 la Santa Sede apre gli archivi dedicati al pontificato di Pio XII, il rabbino di Roma Riccardo Di Segni ha immediatamente protestato. \nCollegamenti esterni.\n "}
{"id": "709491", "revid": "466539", "url": "https://it.wikipedia.org/wiki?curid=709491", "title": "Alan J. Pakula", "text": "Biografia.\nPakula nacque nel Bronx, New York, il 7 aprile del 1928, figlio di Paul Pakula e di Jeanette Goldstein, ambedue immigrati polacchi di origine ebraica. Studi\u00f2 drammaturgia presso l'Universit\u00e0 Yale.\nInizi\u00f2 la propria carriera nel mondo cinematografico nel reparto animazione della Warner Bros., e nel 1957 pass\u00f2 alla Paramount e produsse il primo film per il grande schermo del regista televisivo Robert Mulligan, \"Prigioniero della paura\", un prodotto a basso costo che ottenne un buon successo e diede inizio ad una proficua collaborazione tra i due, che realizzarono insieme sette film, fra cui \"Il buio oltre la siepe\" (1962), vincitore di tre Premi Oscar 1963 su otto nomination.\nNel 1963 spos\u00f2 l'attrice Hope Lange, dalla quale divorzier\u00e0 nel 1971; nel 1973 si spos\u00f2 con Hannah Cohn Boorstin con cui rimase fino alla morte. Nel 1969 esord\u00ec a sua volta nella regia con \"Pookie\", interpretato da Liza Minnelli. Viene annoverato tra gli esponenti della \"New Hollywood\", un gruppo di giovani artisti tra cui Sydney Pollack, Francis Ford Coppola e Martin Scorsese, che cercarono di mettere nei loro film pi\u00f9 realismo e trattare di denunce sociali e politiche.\nNel 1971, con \"Una squillo per l'ispettore Klute\", apr\u00ec la cosiddetta \"trilogia della paranoia\". Il film ebbe un grande successo di critica e di pubblico, e frutt\u00f2 anche un Oscar per la miglior attrice protagonista a Jane Fonda. Fece seguito una interessante e sottovalutata pellicola sull'assassinio di John Fitzgerald Kennedy, visto in chiave di cospirazione politica e girato con un linguaggio inedito e originale per l'epoca. Il film, intitolato \"Perch\u00e9 un assassinio?\", usc\u00ec nel 1974. La trilogia si chiuse nel 1976 con il film pi\u00f9 celebre di Pakula, \"Tutti gli uomini del presidente\", che descrive la vicenda dello scandalo Watergate, basandosi sul famoso libro scritto dai giornalisti Bob Woodward e Carl Bernstein, nella pellicola interpretati rispettivamente da Robert Redford e Dustin Hoffman. Il film ottenne quattro Premi Oscar 1977 su otto candidature.\nNel 1982 arriv\u00f2 un altro grande successo con \"La scelta di Sophie\", interpretato da Meryl Streep. Pakula diresse poi \"Un ostaggio di riguardo\" (1987), tratto dal dramma teatrale di Lyle Kessler, con Albert Finney e Matthew Modine. Negli anni novanta gir\u00f2 due thriller basati su best seller di narrativa giudiziaria: \"Presunto innocente\" (1990), tratto da un romanzo di Scott Turow, e \"Il rapporto Pelican\" (1993), tratto invece da un libro di John Grisham. Il suo ultimo film \"L'ombra del diavolo\", uscito nel 1997, ebbe come protagonisti Harrison Ford e Brad Pitt e affront\u00f2 il problema del terrorismo irlandese.\nMor\u00ec il 19 novembre del 1998, all'et\u00e0 di 70 anni, in un incidente automobilistico a Melville, nello stato di New York: un tubo di metallo proiettato da un'auto proveniente dalla parte opposta si conficc\u00f2 nel suo parabrezza, uccidendolo sul colpo."}
{"id": "709510", "revid": "767487", "url": "https://it.wikipedia.org/wiki?curid=709510", "title": "Cantone di Harou\u00e9", "text": "Il Cantone di Harou\u00e9 era una divisione amministrativa dell'Arrondissement di Nancy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709518", "revid": "287204", "url": "https://it.wikipedia.org/wiki?curid=709518", "title": "Cantone di Jarville-la-Malgrange", "text": "Il Cantone di Jarville-la-Malgrange \u00e8 una divisione amministrativa dell'Arrondissement di Nancy.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 12 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 12:"}
{"id": "709519", "revid": "163662", "url": "https://it.wikipedia.org/wiki?curid=709519", "title": "Clelia Garibaldi", "text": "Primogenita di Giuseppe Garibaldi e Francesca Armosino, ha dedicato tutta la vita alla memoria del padre, curando la casa museo di Caprera, accogliendo ospiti e visitatori e scrivendo le sue memorie.\nBiografia.\nNacque a Caprera, nel comune di La Maddalena, ricevendo il nome di Clelia in omaggio a quello della protagonista del primo romanzo di Garibaldi, che il Generale aveva da poco cominciato a scrivere. Fin dalla giovinezza si occup\u00f2 di custodire le memorie paterne, ricevendo nella casa di Caprera quanti volevano rendere omaggio alla tomba di suo padre. Accolse molte personalit\u00e0 politiche, ma anche gruppi di giovani e gente comune. A tutti dedicava la sua attenzione e raccontava episodi della vita con suo padre.\nNel 1884 spos\u00f2 a Torino Vittorio Graziadei, ma il matrimonio fin\u00ec con una separazione nel 1889 e in famiglia si tenne il pi\u00f9 stretto riserbo su questa infelice vicenda matrimoniale; dopo la fine del matrimonio Clelia lasci\u00f2 Torino per trasferirsi definitivamente a Caprera.\nIl padre godeva di un vitalizio di lire, assegnato nel 1876 dal governo Depretis, che nel 1882 -anno della sua morte- pass\u00f2 ai figli e alla vedova.\nLa figlia Clelia inizi\u00f2 a percepire una pensione di lire annue, che nel 1882 era una cifra cospicua; l'inflazione del nuovo regno per\u00f2 faceva rapidamente perdere potere d'acquisto alla lira. Nel 1925 la pensione fu portata a lire, che con gli anni divennero una cifra irrisoria, per cui nel 1946 fu infine portata a lire annue (all'incirca euro attuali).\nClelia Garibaldi, quindi, ebbe una vita semplice, aiutata da alcuni collaboratori. Si impegn\u00f2 in opere di aiuto e beneficenza soprattutto per i bambini. Raccolse denaro vendendo cartoline autografe di Caprera o piccoli cimeli che ricordavano suo padre e invi\u00f2 cos\u00ec donazioni a strutture per l'infanzia.\nTrascorse interamente la sua vita tra la casa di Caprera, che Garibaldi aveva scelto per trascorrervi gli ultimi anni della sua vita, e quella di Livorno, acquistata da sua madre Francesca nel 1888, quando il figlio Manlio frequentava l'Accademia Navale di Livorno.\nDonna Clelia, cos\u00ec era chiamata da tutti per riservarle un particolare rispetto e riconoscimento, fu sempre fedele alle convinzioni di suo padre, ma si mantenne sempre estranea a qualunque tentativo di sfruttare a fini politici il nome che portava. Tuttavia, nel 1948 fu candidata al Senato nelle liste del Partito Repubblicano Italiano. Mor\u00ec all'et\u00e0 di 91 anni e oggi riposa nel cimitero di Caprera accanto alle tombe del padre, della madre Francesca Armosino e dei fratelli Manlio e Rosa.\nSorprendente la sua voglia di comunicare anche in tarda et\u00e0. Per poter parlare con i visitatori che da tutto il mondo venivano a trovarla, negli ultimi anni di vita inizi\u00f2 a studiare l'esperanto, come rifer\u00ec in un'intervista a Gigi Ghirotti de \"La Stampa\". Ebbe dei contatti col gruppo esperantista milanese, al quale invi\u00f2 il seguente messaggio in esperanto:\nDopo l'intervista e i messaggi seguirono delle lettere di sostegno di esperantisti alla signora, che infine invi\u00f2 i suoi ringraziamenti alla rivista principale del movimento esperantista italiano, L'Esperanto.\nOpere.\nNegli ultimi anni della sua vita, Clelia Garibaldi raccolse, con l'aiuto di Clelia Gonella (che risulta essere figlia di tal Paolo Gonella vedovo, che in seconde nozze spos\u00f2 Gemma Armosino, cugina di Clelia Garibaldi), le sue memorie in un libro intitolato \"Mio padre\", pubblicato per la prima volta dalla casa editrice Vallecchi nel 1948. Nel 2007 \u00e8 uscita una seconda edizione del libro, pubblicata dalla casa editrice Erasmo. Il libro presenta un ritratto inedito dell'eroe dei due mondi, facendone emergere i tratti pi\u00f9 intimi e famigliari.\nNel 1948 pubblic\u00f2 un romanzo, \"Manlio\", scritto dal padre."}
{"id": "709520", "revid": "110157", "url": "https://it.wikipedia.org/wiki?curid=709520", "title": "Cantone di Laxou", "text": "Il Cantone di Laxou \u00e8 una divisione amministrativa dell'Arrondissement di Nancy.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i 2 comuni di:"}
{"id": "709521", "revid": "767487", "url": "https://it.wikipedia.org/wiki?curid=709521", "title": "Cantone di Malz\u00e9ville", "text": "Il Cantone di Malz\u00e9ville era una divisione amministrativa dell'Arrondissement di Nancy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709522", "revid": "729019", "url": "https://it.wikipedia.org/wiki?curid=709522", "title": "Battaglia del fiume Kalka", "text": "La battaglia del fiume Kalka (russo: \"\u0411\u0438\u0442\u0432\u0430 \u043d\u0430 \u0440\u0435\u043a\u0435 \u041a\u0430\u043b\u043a\u0435\", ucraino: \"\u0411\u0438\u0442\u0432\u0430 \u043d\u0430 \u0440\u0456\u0446\u0456 \u041a\u0430\u043b\u043a\u0430\") ebbe luogo il 31 maggio 1223, fra l'esercito dell'Impero mongolo, guidato dai generali Jebe e Subedei, ed alcuni principati russi alleati con i Cumani, sotto il comando dei principi Mstislav Mstislavich di Galizia e Mstislav III di Kiev. La battaglia si svolse sulle rive del fiume Kalka (situato nell'attuale Oblast' di Donec'k, Ucraina) e si risolse con la vittoria dello schieramento tataro-mongolo.\nA seguito dell'invasione tataro-mongola dell'Asia centrale ed il seguente collasso dell'Impero corasmio, le forze tataro-mongole, condotte dai generali Jebe e Subedei, avanzarono nell'Iraq persiano. Jebe richiese il permesso all'imperatore Gengis Khan di continuare le conquiste per alcuni anni, prima di ricongiungersi al grosso dell'armata attraverso il Caucaso. Mentre attendevano la risposta del Khan, i due generali effettuarono un raid durante il quale attaccarono la Georgia e ne uccisero il sovrano. Genghis Khan garant\u00ec a Jebe e a Subedei di poter proseguire la propria spedizione, e dopo essersi fatti strada nel Caucaso, sconfissero una coalizione di trib\u00f9 del luogo, per poi annientare i Cumani. Il Khan cumano si rec\u00f2 quindi dal genero, il principe Mstislav Mstislavich, convincendolo a prestargli il proprio aiuto nel combattere i Tataro-mongoli. Mstislav strinse dunque un'alleanza con alcuni principi russi, incluso Mstislav III di Kiev.\nDopo aver sconfitto la retroguardia tataro-mongola, le armate russe inseguirono per diversi giorni i Tataro-mongoli, che fingevano di ritirarsi. Quindi questi ultimi interruppero la ritirata e attaccarono le truppe cumane e dei Russi nei pressi del fiume Kalka. Lo scontro, risoltosi con la vittoria dei Tataro-mongoli, ebbe risvolti pesanti sia per i principati russi, che subirono pesanti perdite, sia per i cumani, che dopo la battaglia ebbero la peggio in un altro scontro l'esercito tataro-mongolo, perdendo il proprio \"khan\". Inoltre, l'attacco tataro-mongolo alle regioni a nord del Caucaso pose le basi per la successiva invasione dei principati russi, avvenuta nel 1237 e risoltasi con la conquista della Rus' di Kiev.\nContesto storico.\nNel 1219, in reazione all'assassinio dei suoi ambasciatori, il Gran Khan mongolo, Gengis Khan, invase l'Impero corasmio. In una campagna durata tre anni, Genghis Khan ed i suoi generali distrussero le armate dei corasme e disfecero l'impero. Il sultano corasmio Muhammad II del Khwarezm mor\u00ec in un'isola nel Mar Caspio, lasciando suo figlio Jalal al-Din Mankubirni senza un regno.\nQuando Jebe (uno dei generali mongoli che inseguivano il sultano corasmio) venne a conoscenza della sua morte, chiese a Genghis Khan di poter continuare le proprie conquiste per un anno o due, prima di tornare in Mongolia attraversando il Caucaso.\nAttendendo la risposta del Khan, Jebe ed un altro generale, Subedei, condussero un'armata di 20.000 uomini, di cui ciascun generale comandava un tumen. Lasciandosi dietro una scia di distruzione, si mossero attraverso l'Iraq persiano e l'Azerbaigian, saccheggiando le citt\u00e0 di Rey, Zanjan e Qazvin. La citt\u00e0 di Hamadan si arrese senza opporre resistenza, mentre \u00d6zbeg, Atabeg d'Azerbaijan, salv\u00f2 la capitale, Tabriz, e imped\u00ec la distruzione del paese offrendo ai Tataro-mongoli un grande quantitativo di denaro, vestiti e cavalli.\nDa Tabriz, i Tataro-mongoli avanzarono verso nord e passarono l'inverno stabilendosi nelle steppe del Mugan. Qui, l'armata s'ingross\u00f2 grazie all'arrivo di curdi e turcomanni, che offrirono i propri servizi ai generali tataro-mongoli.\nLe incursioni nel Caucaso.\nFra il gennaio ed il febbraio del 1221, Jebe e Subedei condussero una ricognizione nel Regno di Georgia attraverso il fiume Kura. L'obiettivo dei Tataro-mongoli non era di conquistare il paese ma di saccheggiarlo, cos\u00ec i curdi ed i turcomanni furono mandati in avanscoperta. Tuttavia, il re di Georgia, Giorgio IV di Georgia, con un esercito di 10.000 uomini respinse i Tataro-mongoli nei pressi di Tbilisi. I controattacchi dei Tataro-mongoli non mancarono, nonostante la ritirata. Successivamente, Jebe e Subedei condussero l'intera armata contro l'esercito georgiano, che secondo Richard Gabriel era composto da 70.000 uomini.\nA marzo, i Tataro-mongoli tornarono nell'Azerbaijan e assediarono Maragheh, usando i prigionieri come carne da macello. Alla fine del mese, catturarono la citt\u00e0 e massacrarono gran parte della popolazione. Jebe e Subedei decisero di proseguire verso sud e catturare Baghdad, la capitale del Califfato abbaside, e trattenerla come riscatto mentre il Califfo si trovava nell'Iraq persiano con un piccolo esercito. Successivamente per\u00f2 decisero di tornare nuovamente ad Hamadan; stavolta per\u00f2 la citt\u00e0 non si arrese subito e i difensori causarono numerose perdite all'esercito tataro-mongolo, prima di venire sconfitti e di lasciare la citt\u00e0 al sacco nemico.\nSul finire del 1221, i Tataro-mongoli avanzarono a nord e attraversarono nuovamente la Georgia. L'esercito georgiano li attese nei pressi di Tbilisi e quando Subedei avanz\u00f2, fu costretto a ritirarsi. A questo punto, la cavalleria georgiana insegu\u00ec l'armata di Subedei, cadendo in un'imboscata tesagli dal generale Jebe. L'esercito georgiano sub\u00ec una pesante sconfitta ed il re fu ferito a morte. Dopo tale episodio, le truppe dei Tataro-mongoli continuarono a saccheggiare il sud della Georgia.\nPreludio alla battaglia.\nJebe ed il suo generale in seconda Subedei, avendo ricevuto da Genghis Khan il permesso di agire liberamente, condussero le proprie truppe verso la citt\u00e0 di Derbent, la quale rifiut\u00f2 di arrendersi. Jebe promise di risparmiare la citt\u00e0 se avesse ottenuto l'aiuto di dieci guide che lo conducessero attraverso il Caucaso. Affinch\u00e9 le guide non cercassero di tradire i due generali, una di loro venne giustiziata preventivamente. L'attraversamento del Caucaso fu pagato a caro prezzo dagli eserciti tataro-mongoli: centinaia di uomini perirono per le basse temperature e per proseguire fu necessario abbandonare le macchine d'assedio.\nSuperato l'ostacolo del Caucaso, i Tataro-mongoli dovettero fronteggiare la minaccia di un'alleanza fra lezgini, alani e circassi, trib\u00f9 in procinto di abbandonare il nord del Caucaso e che avevano formato un esercito di circa 50.000 uomini. A loro si aggiunsero i cumani, popolazioni turche che avevano fondato un Khanato nel territorio compreso fra il lago Balkhash e il Mar Nero; questi ultimi convinsero i bulgari del Volga e i cazari ad unirsi a loro. Il Khan cumano, K\u00f6ten, assegn\u00f2 il comando dei suoi uomini a suo fratello Yuri e a suo figlio Daniel. La prima battaglia fra la coalizione dei popoli indigeni ed i Tataro-mongoli non si rivel\u00f2 decisiva, tuttavia consent\u00ec ai Tataro-mongoli di convincere i cumani ad abbandonare l'alleanza, memori dell'amicizia fra i popoli turco-tataro-mongoli e con la promessa che il bottino di guerra ottenuto dalle trib\u00f9 caucasiche dai Tataro-mongoli sarebbe stato condiviso con le genti cumane.\nUna volta sancito l'accordo con i Cumani, i Tataro-mongoli attaccarono le truppe delle trib\u00f9 caucasiche, sconfiggendole. Poi proseguirono intenzionati a colpire anche i cumani, che avevano diviso in due gruppi distinti le truppe sulla via del ritorno. L'intera armata cumana venne annientata ed i prigionieri catturati vennero tutti giustiziati prima del sacco di Astrakhan. Quindi proseguirono con l'inseguire i cumani in direzione nord-ovest.\nI veneziani inviarono una delegazione diplomatica presso i Tataro-mongoli e conclusero un'alleanza secondo la quale le truppe dei comandanti Jebe e Subedei si impegnavano a distruggere le basi commerciali di ogni altro paese europeo. Mentre l'inseguimento dei cumani proseguiva, il comandante Jebe invi\u00f2 un distaccamento in Crimea, dove la Repubblica di Genova possedeva alcune basi commerciali: la citt\u00e0 genovese di Soldaia fu presa e saccheggiata.\nNel frattempo, il Khan cumano K\u00f6ten si rec\u00f2 presso la corte di suo genero, Mstislav Mstislavich, avvertendolo che se prima i Tataro-mongoli avevano preso le sue terre, un domani avrebbero preso anche le sue. In ogni caso, le richieste avanzate dai cumani furono eluse per circa un anno, memori dei decennali raid condotti dai comuni nelle terre della Rus' di Kiev. Tuttavia, quando la notizia che i Tataro-mongoli stavano attraversando il fiume Nistro giunse a Kiev, i Russi risposero alle richieste dei Cumani; Mstislav Mstislavich strinse alleanza con i principi \"rus\"' di Kiev, incluso Mstislav di Kiev ed il principe Yuri II di Vladimir Suzdal, i quali assicurarono il proprio supporto militare. Quindi i principati russi iniziarono a radunare le proprie armate procedendo verso il punto di raduno.\nForze in campo.\nIl numero di uomini che presero parte alla battaglia \u00e8 discusso. La causa principale d'incertezza \u00e8 che non vi sono fonti primarie che diano il numero di uomini presenti durante la battaglia, lasciando cos\u00ec agli storici moderni l'onere di darne una stima. Lo storico Leo de Hartog sostiene che le dimensioni dell'esercito russo fossero di circa 30.000 unit\u00e0, mentre per Richard Gabriel ed Hector Hugh Munro di 80.000. de Hartog ritiene inoltre che l'esercito tataro-mongolo si attestasse sui 20.000 uomini, mentre Gabriel considera che vi fossero 23.000 soldati tataro-mongoli. Tuttavia, secondo lo storico John Fennell, mette in dubbio molte di queste ipotesi affermando che i numeri dati dalle fonti russe (mancando totalmente ogni riferimento tataro-mongolo o cumano), sono esagerate e fra loro contraddittorie.\nLa battaglia.\nFase iniziale.\nI movimenti dell'armata russa furono individuati dalle forze tataro-mongole, che si trovavano sul lato destro del fiume Dnieper in attesa dei rinforzi guidati da Jochi, il primogenito di Genghis Khan, il quale si era accampato nei pressi del Lago d'Aral. Jochi tuttavia era malato, perci\u00f2 non vi furono rinforzi ulteriori per le truppe tataro-mongole.\nNello stesso momento, i Russi cercarono di cogliere di sorpresa i Tataro-mongoli. Mstislav Mstislavich condusse i suoi da nord verso sud, in direzione del fiume, mentre Mstislav di Kiev avanzava nella stessa direzione, ma da sud verso nord, e gli eserciti di Kursk procedevano lungo il fiume. Nello stesso momento, i cumani tentarono di attaccare le retrovie dei Tataro-mongoli. Quando il generale Jebe seppe ci\u00f2, mand\u00f2 dieci messi al principe di Kiev. Essi riferirono che i Tataro-mongoli non avevano alcuna ostilit\u00e0 nei confronti dei Russi ed avevano intenzione di attaccare esclusivamente i cumani; aggiunsero inoltre che i Tataro-mongoli marciavano verso est, lontano dalle citt\u00e0 russe. Mstislav di Kiev fece giustiziare i messi, inducendo i Tataro-mongoli ad inviare altri ambasciatori, che dichiararono guerra ai principati russi.\nVenuti a conoscenza dei movimenti dei Russi, i generali Jebe e Subedei iniziarono a muovere verso est, l'unica direzione praticabile nel contesto territoriale dell'alleanza anti-tatara. Lasciarono per\u00f2 una retroguardia di 1.000 uomini, al comando di un ufficiale, Hamabek, affinch\u00e9 riferisse costantemente dei movimenti delle armate russe. In breve tempo Mstislav Mstislavich raggiunse la riva opposta a quella della retroguardia tataro-mongola; in mancanza di un comandante in capo, nominato fra i principi russi, Mstislav Mstislavich ag\u00ec di propria iniziativa, attraversando il fiume sotto il tiro delle frecce nemiche. All'arrivo del resto dell'esercito, il vantaggio numerico dei Russi fu tale da consegnare la retroguardia tataro-mongola ad una sconfitta certa.\nLa falsa ritirata tataro-mongola e lo scontro.\nDopo essersi fatti inseguire per nove giorni in una falsa ritirata, l'esercito tataro-mongolo invert\u00ec la direzione di marcia e si prepar\u00f2 ad affrontare i nemici presso il fiume Kalka.\nLe fonti primarie russe rendono solo una descrizione molto generica della battaglia stessa e dell'inseguimento dei principi nella steppa. Le cronache riferiscono dei principi che vi presero parte e di quanti caddero in battaglia, ma non molto altro circa le forze in campo ed i caduti. Tuttavia, in esse \u00e8 riportato che i cumani abbandonarono il campo di battaglia senza aver combattuto e si ritirarono attraverso le schiere dei Russi, aumentando la confusione nel campo di battaglia e risolvendosi col loro massacro da parte dei Tataro-mongoli.\nSi apr\u00ec quindi un varco fra le linee delle armate di Kursk e Volinia, cos\u00ec da rendere pi\u00f9 agevole la ritirata ai cumani. Tuttavia, la cavalleria pesante dei Tataro-mongoli caric\u00f2 attraverso il passaggio formatosi. Gli uomini di \u010cernihiv, che non si erano resi conto che lo scontro aveva avuto inizio, vennero a collidere frontalmente con i cumani in ritirata, proprio mentre stavano avanzando. La cavalleria dei Tataro-mongoli trasse un evidente vantaggio dalla confusione nelle linee di \u010cernihiv e attacc\u00f2, causandone il collasso; in questo scontro, per\u00ec il principe Mstislav di \u010cernihiv.\nNello stesso momento, le ali dell'esercito tataro-mongolo si chiusero attorno alle schiere nemiche, impedendo loro ogni via di fuga. L'esercito dei principi russi, ormai sopraffatto, venne massacrato dalle continue raffiche dei tiratori tataro-mongoli, accompagnate occasionalmente da qualche carica di cavalleria. Parte dell'armata russa, guidata da Mstislav di Kiev, riusc\u00ec a sfondare l'accerchiamento nemico, aprendosi un varco e fuggendo.\nMstislav di Kiev vide quanto rimaneva del proprio esercito darsi alla fuga. Con il proprio contingente di 10.000 uomini, si ritir\u00f2 presso il proprio accampamento, su una collina presso Dnepr. Nell'inseguire il nemico in fuga, i Tataro-mongoli raggiunsero il forte di Mstislav di Kiev e lo misero sotto assedio. Il principe ed i suoi resistettero per tre giorni, ma infine decisero d'arrendersi al generale Jebe, a condizione che gli fosse garantito di tornare incolumi a Kiev. Una volta ottenuto il controllo dell'accampamento, i Tataro-mongoli massacrarono le armate di Kiev e fecero prigionieri il principe ed il resto della nobilt\u00e0 presente.\nConseguenze.\nLa battaglia del fiume Kalka fu una sconfitta piuttosto pesante per i principi russi, che secondo Richard Gabriel persero 50.000 uomini, mentre per i Tataro-mongoli le perdite furono minime. Quanto alle fonti russe, la Cronaca degli anni passati riferisce che perirono 10.000 uomini, mentre nella Cronaca di Nikon, piuttosto tarda rispetto al periodo in cui si verific\u00f2 la battaglia, parla di 60.000 caduti. La prima cronaca di Novgorod, contemporanea alla battaglia, non ne d\u00e0 notizia alcuna. Il peso della sconfitta fu tale da ridurre il numero delle armate di tutti i principati russi, ad eccezione di quello di Vladimir-Suzdal.\nLa temuta invasione dei principati russi non si verific\u00f2, con l'eccezione di poche citt\u00e0 del sud, che vennero saccheggiate. Le armate di Jebe e Subedei attraversarono il Volga nei pressi dell'odierna Volgograd e passarono attraverso la Bulgaria del Volga, dove furono sconfitti in un'imboscata ad opera dei bulgari. Dopo aver sconfitto in un'altra battaglia i bulgari, i Tataro-mongoli attaccarono i kankalis cumani, che avevano appoggiato i cumani nel Caucaso l'anno prima. Quindi affrontarono l'esercito cumano nei pressi degli Urali, sconfiggendolo e uccidendone il Khan prima che pagasse loro i tributi.\nIn seguito alle vittorie conseguite, gli eserciti di Jebe Subedei proseguirono verso est e si ricongiunsero alle truppe sotto Genghis Khan ad est del fiume Syr Darya.\nLa spedizione si rivel\u00f2 oltremodo vantaggiosa, grazie alle numerose spie lasciate in Russia, che provvedevano a fornire frequenti rapporti sugli avvenimenti russi ed europei. Nel 1237, il generale Subudei e Batu condussero una campagna presso i principati russi, alla testa di 120.000 uomini, grazie ai quali poterono conquistare la Rus' di Kiev."}
{"id": "709524", "revid": "984922", "url": "https://it.wikipedia.org/wiki?curid=709524", "title": "Cantone di Nancy-Est", "text": "Il Cantone di Nancy-Est era una divisione amministrativa dell'Arrondissement di Nancy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Nancy."}
{"id": "709525", "revid": "984922", "url": "https://it.wikipedia.org/wiki?curid=709525", "title": "Cantone di Nancy-Nord", "text": "Il Cantone di Nancy-Nord era una divisione amministrativa dell'Arrondissement di Nancy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Nancy."}
{"id": "709526", "revid": "5901", "url": "https://it.wikipedia.org/wiki?curid=709526", "title": "Pacelli", "text": ""}
{"id": "709527", "revid": "984922", "url": "https://it.wikipedia.org/wiki?curid=709527", "title": "Cantone di Nancy-Ovest", "text": "Il Cantone di Nancy-Ovest era una divisione amministrativa dell'Arrondissement di Nancy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Nancy."}
{"id": "709529", "revid": "486946", "url": "https://it.wikipedia.org/wiki?curid=709529", "title": "Starwars", "text": ""}
{"id": "709531", "revid": "984922", "url": "https://it.wikipedia.org/wiki?curid=709531", "title": "Cantone di Nancy-Sud", "text": "Il Cantone di Nancy-Sud era una divisione amministrativa dell'Arrondissement di Nancy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Nancy."}
{"id": "709532", "revid": "73537", "url": "https://it.wikipedia.org/wiki?curid=709532", "title": "Monti Elburz", "text": ""}
{"id": "709534", "revid": "767487", "url": "https://it.wikipedia.org/wiki?curid=709534", "title": "Cantone di Neuves-Maisons", "text": "Il Cantone di Neuves-Maisons \u00e8 una divisione amministrativa dell'Arrondissement di Nancy e dell'Arrondissement di Toul.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 14 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 14:"}
{"id": "709537", "revid": "767487", "url": "https://it.wikipedia.org/wiki?curid=709537", "title": "Cantone di Nomeny", "text": "Il Cantone di Nomeny era una divisione amministrativa dell'Arrondissement di Nancy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709538", "revid": "767487", "url": "https://it.wikipedia.org/wiki?curid=709538", "title": "Cantone di Pompey", "text": "Il Cantone di Pompey era una divisione amministrativa dell'Arrondissement di Nancy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709539", "revid": "124123", "url": "https://it.wikipedia.org/wiki?curid=709539", "title": "Chaim Michael Dov Weissmandl", "text": "In Italia piuttosto noto come il rabbino Weissmandel, attualmente \u00e8 conosciuto grazie a \"Codice Genesi\", libro scritto da Michael Drosnin, che proclama la scoperta di vari tipi di codici nella Bibbia. In vita divenne famoso nel mondo ebraico per i suoi infaticabili sforzi tesi a salvare gli ebrei della Slovacchia dallo sterminio nazista durante l'Olocausto europeo.\nGiovinezza.\nMichael Dov Weissmandel nacque a Debrecen in Ungheria ma ben presto si trasfer\u00ec nel territorio che corrisponde all'odierna Slovacchia. Nel 1931 si trasfer\u00ec a Nitra per studiare nella scuola del rabbino Samuel David Ungar, avendone poco prima sposato la figlia. Molto atipico, era anche considerato un \"ebreo oberlander\" (proveniente dalle regioni centrali dell'Europa), un non-chassidico, ma comunque un ebreo con un forte senso religioso.\nSeconda guerra mondiale e Olocausto degli ebrei.\nDurante il periodo della seconda guerra mondiale, Weissmandl fu il leader non ufficiale del \"Working Group\" di Bratislava (vedere la prossima sezione). Nel 1944, Weissmandl e la sua famiglia vennero messi su un treno destinato ad Auschwitz, ma riusc\u00ec a fuggire dal treno ed a nascondersi in un bunker segreto in una zona suburbana di Bratislava. Negli ultimi giorni della guerra venne evacuato da un sistema di trasporto organizzato da Rudolf Kastner con il permesso dei tedeschi.\nIn seguito si trasfer\u00ec negli Stati Uniti, dove assieme a quegli studenti della Nitra Yeshiva originale che furono cos\u00ec fortunati da sopravvivere all'Olocausto, si stabil\u00ec allo \"Yeshiva Farm Settlement\" nel Mount Kisco, stato di New York. La fattoria Yeshiva era modellata in base ai racconti talmudici degli insediamenti agricoli, dove ci si aspettava che l'uomo studiasse la Torah in continuazione fino ad arrivare a una et\u00e0 consona per il matrimonio, e che dopo essersi sposato ed aver formato una famiglia, avrebbe assistito la sua comunit\u00e0, coltivando la terra durante il giorno e riservando la tarda serata e la notte per i suoi studi.\nIl \"Gruppo di Lavoro\".\nQuando i nazisti, aiutati da membri del governo fantoccio slovacco, cominciarono le loro azioni contro i giudei slovacchi nel 1942, i membri dello \"Judenrat\" slovacco formarono un'organizzazione sotterranea chiamata il \"Gruppo di Lavoro\", guidata dal rabbino Weissmandl e da Gisi Fleischmann. La loro principale attivit\u00e0 era quella di pagare grosse tangenti agli ufficiali tedeschi e slovacchi. Il percorso di fuga degli ebrei era di fatto stato fermato per un lungo tempo dopo che loro cominciarono a corrompere l'ufficiale nazista Dieter Wisliceny. Nonostante tutto, molti storici di accademia, in particolare Yehuda Bauer, credono che il trasporto sia stato dilazionato per altri motivi e che le somme di denaro spese in riscatti, in effetto abbiano avuto poca efficacia. Il Gruppo di Lavoro era anche responsabile dell'ambizioso ma sfortunato Europa Plan, che prevedeva l'acquisto di grandi numeri di giudei europei \"comprati\" ai loro carcerieri nazisti.\nControversie.\nDato che gli affari del Gruppo di Lavoro richiedevano un continuo rifornimento di grosse somme di denaro, questo si rivolse alle organizzazioni ebraiche internazionali in cerca di aiuto, tramite i suoi rappresentanti in Svizzera. Ed \u00e8 qui che risiedono le radici di un aspro e continuato dibattito. Weissmandl sostenne che vennero forniti troppo pochi soldi e troppo in ritardo, e questo a causa dell'indifferenza di coloro ai quali erano stati chiesti. In particolare, egli accus\u00f2 le organizzazioni sioniste di essersi rifiutate di aiutare nel salvataggio degli ebrei, a meno che questi non si trasferissero in Palestina (una condizione che i nazisti non erano disposti ad accettare). Weissmandl corrobor\u00f2 le sue accuse citando a memoria delle lettere, i cui originali in gran parte non sono mai stati trovati, e alcuni storici come Bauer dubitano dell'accuratezza dei suoi ricordi. Altri storici, come Fuchs a Kranzler, riconoscono la plausibilit\u00e0 delle parole di Weissmandl. Comunque alcune di queste lettere sono state trovate in seguito, e quando confrontate con le citazioni di Weissmandl, sono molto simili nei contenuti, anche se non identiche lettera per lettera.\nLibri scritti da Weissmandl.\nDue dei libri di Weissmandl vennero pubblicati postumi."}
{"id": "709540", "revid": "287204", "url": "https://it.wikipedia.org/wiki?curid=709540", "title": "Cantone di Pont-\u00e0-Mousson", "text": "Il Cantone di Pont-\u00e0-Mousson \u00e8 una divisione amministrativa dell'Arrondissement di Nancy, dell'Arrondissement di Briey e dell'Arrondissement di Toul.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 17 a 24 comuni.\nComposizione.\nI 17 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 24:"}
{"id": "709541", "revid": "287204", "url": "https://it.wikipedia.org/wiki?curid=709541", "title": "Cantone di Saint-Max", "text": "Il Cantone di Saint-Max \u00e8 una divisione amministrativa dell'Arrondissement di Nancy.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 3 a 5 comuni.\nComposizione.\nI 3 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 5:"}
{"id": "709543", "revid": "118071244", "url": "https://it.wikipedia.org/wiki?curid=709543", "title": "Jan Troell", "text": "Biografia.\nCandidato al premio Oscar al miglior regista nel 1973 per \"Karl e Kristina\", ha diretto anche \"La nuova terra\" e \"As White as in Snow\"."}
{"id": "709544", "revid": "1546219", "url": "https://it.wikipedia.org/wiki?curid=709544", "title": "Cantone di Saint-Nicolas-de-Port", "text": "Il Cantone di Saint-Nicolas-de-Port era una divisione amministrativa dell'Arrondissement di Nancy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709546", "revid": "110157", "url": "https://it.wikipedia.org/wiki?curid=709546", "title": "Cantone di Seichamps", "text": "Il Cantone di Seichamps era una divisione amministrativa dell'Arrondissement di Nancy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709547", "revid": "767487", "url": "https://it.wikipedia.org/wiki?curid=709547", "title": "Cantone di Tomblaine", "text": "Il Cantone di Tomblaine era una divisione amministrativa dell'Arrondissement di Nancy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709549", "revid": "984922", "url": "https://it.wikipedia.org/wiki?curid=709549", "title": "Cantone di Vand\u0153uvre-l\u00e8s-Nancy-Est", "text": "Il Cantone di Vand\u0153uvre-l\u00e8s-Nancy-Est era una divisione amministrativa dell'Arrondissement di Nancy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Vand\u0153uvre-l\u00e8s-Nancy."}
{"id": "709550", "revid": "226458", "url": "https://it.wikipedia.org/wiki?curid=709550", "title": "Seductio", "text": "La seductio era una pratica degli antichi romani atta a riconoscere le divinit\u00e0 dei popoli conquistati e a introdurne il culto a Roma.\nPer i Romani era essenziale, al fine della conquista di una citt\u00e0, riuscire a sedurre le divinit\u00e0 degli avversari.\nLa riuscita dell'evocatio era considerata necessaria affinch\u00e9 l'Impero Romano uscisse vincitore nelle guerre e nelle battaglie.\nLe divinit\u00e0 dei nemici venivano invitate a lasciare il loro tempio e a spostarsi nella citt\u00e0 di Roma. Gli dei cos\u00ec sedotti mantenevano tutti i loro privilegi, e non giungevano a Roma come prigionieri. \nQuesto spostamento veniva ricambiato con la costruzione di un tempio e con l'organizzazione di uno specifico culto.\nAl contrario, le religioni monoteistiche hanno sempre considerato la guerra come un fenomeno di distruzione totale. \nNella Bibbia si trovano ripetuti inviti, al popolo d'Israele, a distruggere tutte le divinit\u00e0 del popoli vicini.\nMos\u00e8, quando si riferisce ai nemici d'Israele, esige che gli altri popoli siano votati allo stermino, afferma che con essi non vi pu\u00f2 essere alcuna alleanza, ordina la demolizione degli altari degli dei e di bruciare i loro idoli.\nBibliografia.\nMario Perniola, La societ\u00e0 dei simulacri, Cappelli"}
{"id": "709552", "revid": "984922", "url": "https://it.wikipedia.org/wiki?curid=709552", "title": "Cantone di Vand\u0153uvre-l\u00e8s-Nancy-Ovest", "text": "Il Cantone di Vand\u0153uvre-l\u00e8s-Nancy-Ovest era una divisione amministrativa dell'Arrondissement di Nancy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Vand\u0153uvre-l\u00e8s-Nancy."}
{"id": "709554", "revid": "767487", "url": "https://it.wikipedia.org/wiki?curid=709554", "title": "Cantone di V\u00e9zelise", "text": "Il Cantone di V\u00e9zelise era una divisione amministrativa dell'Arrondissement di Nancy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709555", "revid": "767487", "url": "https://it.wikipedia.org/wiki?curid=709555", "title": "Cantone di Colombey-les-Belles", "text": "Il Cantone di Colombey-les-Belles era una divisione amministrativa dell'Arrondissement di Toul.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709557", "revid": "767487", "url": "https://it.wikipedia.org/wiki?curid=709557", "title": "John McEwen", "text": "Gli inizi.\nFiglio di un farmacista, McEwen studi\u00f2 alla scuola statale e a 16 anni ottenne un impiego pubblico. Appena compiuti i diciotto anni McEwen si arruola nell'esercito, ma mentre completa il suo addestramento, la prima guerra mondiale si concluse. \nAttivista delle organizzazioni rurali e nel partito agrario, McEwen fu eletto nel 1934 alla camera federale. Tra il 1937 e il 1941 egli partecip\u00f2 ai governi di destra guidati dai leader del Uap (Partito dell'Australia Unita), Lyons, e Menzies, e in quello guidato dal leader del suo partito Fadden. In questi governi, nei quali il partito agrario era il partner di minoranza, divenne nel tempo ministro degli Interni, degli Affari esteri e infine Ministro del Commercio e dell'Agricoltura. Quando nel 1940 Archie Cameron rassegn\u00f2 le sue dimissioni da capo del Partito Agrario, McEwen contese la leadership del partito a Sir Earle Page: ma quando divenne evidente che alcuno dei due candidati sarebbe riuscito a prevalere la scelta cadde su Arthur Fadden.\nTra il 1941 al 1949 egli esercit\u00f2 il suo ruolo di parlamentare dell'opposizione ai governi laburisti di John Curtin e Ben Chifley.\nL'era Menzies - Holt.\nCon la vittoria alle elezioni del 1949 della coalizione conservatrice guidata dai liberali di Robert Menzies, McEwen divenne ministro del Commercio e Agricoltura, e successivamente ministro dell'Industria. Egli persegu\u00ec una politica economica, passata alla storia come \"McEwenismo\", basata su alte tariffe doganali sulle materie prime per proteggere l'industria manifatturiera; in tal modo riusc\u00ec a tutelare le aziende agricole ma spinse al rialzo i costi delle industrie. Questa politica era parte di quella conosciuta come \"Insediamento Australiano\" che promuoveva alti salari, sviluppo industriale, interventi governativi nell'industria e decentralizzazione. Nel 1958 Fadden si ritir\u00f2 e McEwen divenne il nuovo leader del partito agrario.\nQuando Menzies nel 1966 si ritir\u00f2, McEwen divenne il ministro da pi\u00f9 tempo in carica ed esercit\u00f2 un vero e proprio diritto di veto sulle scelte programmatiche del governo. Dopo la scomparsa, nel 1967, del successore di Menzies, Harold Holt, il Governatore Generale incaric\u00f2 McEwen di formare un governo provvisorio in attesa che il partito liberale eleggesse il suo nuovo leader che per diritto sarebbe divenuto il nuovo primo ministro.\nL'uomo del veto.\nMolti uomini politici (inclusi alcuni liberali) chiesero che McEwen assumesse stabilmente e non in via provvisoria l'incarico di premier, ma vi fu una vera crisi politica quando egli annunci\u00f2 che il suo partito non avrebbe fatto parte di un governo guidato dal pi\u00f9 quotato tra i candidati alla guida del partito liberale, il ministro del Tesoro William McMahon. \nQuesta presa di posizione costituiva un'intromissione negli affari interni del pi\u00f9 forte partito della coalizione conservatrice.\n\u00c8 possibile che McEwen si opponesse a McMahon a causa delle voci ricorrenti su una sua presunta omosessualit\u00e0. Ma il motivo principale era senza dubbio politico, McMahon era favorevole al superamento delle barriere doganali e comunque ad una riforma delle tariffe, posizioni queste fieramente avversate da McEwen e dalla maggioranza del partito agrario. \nIl veto di McEwen costrinse McMahon a ritirarsi dalle primarie del partito liberale e apr\u00ec la strada della premiership al Senatore liberale e ministro dell'Educazione John Gorton, nel cui governo McEwen ricopr\u00ec la carica di vice primo ministro.\nMcEwen si ritir\u00f2 dalla vita politica agli inizi del 1971, consentendo ai liberali di rimpiazzare Gorton con McMahon. Egli fu nominato cavaliere e divenne membro dell'Ordine di San Michele e San Giorgio. McEwen mor\u00ec nel 1980 all'et\u00e0 di 80 anni, mentre era in carica il governo conservatore di Malcolm Fraser che smantell\u00f2 definitivamente la politica doganale del vecchio leader agrario.\nAd oggi McEwen \u00e8 l'ultimo membro del partito agrario ad essere divenuto premier."}
{"id": "709558", "revid": "287204", "url": "https://it.wikipedia.org/wiki?curid=709558", "title": "Arthur Hiller", "text": "Biografia.\nCandidato al premio Oscar al miglior regista nel 1971 per la regia di \"Love Story\", rimasto il suo film pi\u00f9 celebre, tra il 1993 ed il 1997 \u00e8 stato il presidente dell'Academy of Motion Picture Arts and Sciences."}
{"id": "709559", "revid": "767487", "url": "https://it.wikipedia.org/wiki?curid=709559", "title": "Cantone di Dom\u00e8vre-en-Haye", "text": "Il Cantone di Dom\u00e8vre-en-Haye era una divisione amministrativa dell'Arrondissement di Toul.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709560", "revid": "2233148", "url": "https://it.wikipedia.org/wiki?curid=709560", "title": "Strada statale 527 Bustese", "text": "La strada statale 527 Bustese (SS 527) \u00e8 una strada statale italiana che collega Monza a Oleggio passando per Busto Arsizio.\nStoria.\nLa strada statale 527 Bustese venne istituita nel 1967 con il seguente itinerario: \"Innesto strada statale n. 36 \u00abdel Lago di Como e dello Spluga\u00bb dal rond\u00f2 della ex Villa Reale di Monza - Mombello - Saronno - Castellanza - Busto Arsizio - Lonate Pozzolo - Tornavento - innesto strada statale n. 32 \u00abTicinese\u00bb ad Oleggio.\"\nIn seguito al decreto legislativo n. 112 del 1998, dal 2001, la gestione del tratto lombardo \u00e8 passata dall'ANAS alla Regione Lombardia, che ha provveduto al trasferimento dell'infrastruttura al demanio della provincia di Milano e della provincia di Varese per le porzioni territorialmente competenti; la gestione del tratto piemontese \u00e8 passata dall'ANAS alla Regione Piemonte che ha provveduto al trasferimento dell'infrastruttura al demanio della Provincia di Novara. Con l'istituzione della provincia di Monza e Brianza per scorporo dalla provincia di Milano, dall'aprile 2009, la gestione del tratto competente \u00e8 passata alla neonata provincia. In applicazione delle norme di legge, inoltre, le competenze delle province sono state applicate solo ai tratti relativi ai comuni minori: nelle citt\u00e0 l'arteria venne gestita direttamente dai comuni.\nIn base all'attuazione del piano rientro strade 2021, su decreto legge del governo, l'intero tracciato \u00e8 stato riconosciuto nuovamente di interesse sovralocale, tornando di fatto alla originaria gestione ANAS.\nFino al 2021 la strada statale 527 \u00e8 stata classificata come segue:\nPercorso.\nHa origine a Monza, con chilometro zero posto in corrispondenza del \"rond\u00f2\" che conclude il vialone della Villa Reale, e attraversa l'area densamente urbanizzata del Monzese (Muggi\u00f2, Nova Milanese, Varedo, Limbiate), dell'alto milanese (Solaro, Rescaldina) ed attraversa la parte bassa della provincia di Varese nei comuni di Saronno, Uboldo, Castellanza, Busto Arsizio e Lonate Pozzolo, dove interseca la strada statale 336 dir dell'Aeroporto della Malpensa. Termina infine ad Oleggio, dove si immette sulla strada statale 32 Ticinese.\nLa struttura serve ed unisce inoltre altre importantissime arterie quali la strada statale 33 del Sempione, la ex strada statale 35 (superstrada Milano-Meda), la strada statale 36 (superstrada Milano-Lecco), la ex strada statale 233 Varesina, l'autostrada A8 Milano-Varese e l'autostrada A9 Lainate-Como-Chiasso. Nel saronnese il tracciato \u00e8 diviso in due tronchi: la tratta proveniente da Monza termina sulla ex strada statale 233 Varesina, in corrispondenza dello svincolo autostradale Origgio-Uboldo: da ci\u00f2 il popolare nome di Monza-Saronno dato all'arteria in queste zone. La seconda tratta in direzione Oleggio ha origine dalla medesima strada statale un paio di chilometri pi\u00f9 a nord all'altezza del supermercato Esselunga."}
{"id": "709561", "revid": "123097404", "url": "https://it.wikipedia.org/wiki?curid=709561", "title": "Argo Panoptes", "text": "Argo Panoptes () \u00e8 un gigante che ha, secondo alcuni miti, un occhio; secondo altri, quattro (due davanti e due dietro); e secondo altri ancora ne aveva cento, e dormiva chiudendone cinquanta per volta. Altri miti sostengono che avesse innumerevoli occhi su tutto il corpo.\nArgo, figlio di Aristore, viene citato anche come persona molto accorta per antonomasia: \"\u00e8 un Argo\" oppure \"ha pi\u00f9 occhi di Argo\".\nIl gigante \u00e8 ricordato per aver liberato l'Arcadia da un toro mostruoso e da un satiro che rapiva le mandrie. Al gigante spetta anche l'uccisione di Echidna.\nLa maggior parte del mito su Argo \u00e8 comunque legato alla vicenda di Zeus ed Io. Il gigante venne, infatti, posto a guardia della ninfa Io, uno degli amori di Zeus tramutata dal dio in una giovenca per nascondere a Era, sua moglie, la vera identit\u00e0 della ninfa. La dea, sospettosa di un possibile tradimento del marito, riusc\u00ec ad ottenere l'animale in dono. Zeus, infatti, acconsent\u00ec alla richiesta per fugare ogni sospetto di tradimento, ed Era pose la fanciulla sotto la sorveglianza di Argo, che leg\u00f2 l'animale ad un ulivo che cresceva in un bosco sacro a Micene. Il gigante, grazie ai suoi cento occhi, riusciva a non dormire mai, chiudendone, per riposare, solo due per volta. \nZeus, dispiaciutosi per Io, incaric\u00f2 il dio Ermes di liberarla. Quest'ultimo, camuffatosi da pastore, si avvicin\u00f2 ad Argo suonando una melodia. Il gigante, affascinato dal suono, invit\u00f2 Ermes a sedersi con s\u00e9. Il dio, accompagnandosi col suono, inizi\u00f2 a narrare la storia di Pan e Siringa, fino a che non riusc\u00ec a far chiudere tutti i cento occhi. Ermes uccise il gigante addormentato tagliandogli la testa con la spada, liberando Io. Era prese gli occhi dalla testa di Argo e li pose sulle piume del pavone, l'animale a lei sacro."}
{"id": "709562", "revid": "767487", "url": "https://it.wikipedia.org/wiki?curid=709562", "title": "Cantone di Thiaucourt-Regni\u00e9ville", "text": "Il Cantone di Thiaucourt-Regni\u00e9ville era una divisione amministrativa dell'Arrondissement di Toul.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "709563", "revid": "486946", "url": "https://it.wikipedia.org/wiki?curid=709563", "title": "Elektek", "text": ""}
{"id": "709565", "revid": "486946", "url": "https://it.wikipedia.org/wiki?curid=709565", "title": "Karpador", "text": ""}
{"id": "709566", "revid": "22475", "url": "https://it.wikipedia.org/wiki?curid=709566", "title": "Garados", "text": ""}
{"id": "709567", "revid": "1812835", "url": "https://it.wikipedia.org/wiki?curid=709567", "title": "Sceneggiato televisivo", "text": ""}
{"id": "709569", "revid": "984922", "url": "https://it.wikipedia.org/wiki?curid=709569", "title": "Cantone di Toul-Nord", "text": "Il Cantone di Toul-Nord era una divisione amministrativa dell'Arrondissement di Toul.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Toul e i comuni di:"}
{"id": "709571", "revid": "1305772", "url": "https://it.wikipedia.org/wiki?curid=709571", "title": "Evoli", "text": ""}
{"id": "709572", "revid": "486946", "url": "https://it.wikipedia.org/wiki?curid=709572", "title": "Blitza", "text": ""}
{"id": "709573", "revid": "984922", "url": "https://it.wikipedia.org/wiki?curid=709573", "title": "Cantone di Toul-Sud", "text": "Il Cantone di Toul-Sud era una divisione amministrativa dell'Arrondissement di Toul.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Toul e i comuni di "}
{"id": "709574", "revid": "486946", "url": "https://it.wikipedia.org/wiki?curid=709574", "title": "Flamara", "text": ""}
{"id": "709575", "revid": "486946", "url": "https://it.wikipedia.org/wiki?curid=709575", "title": "Aquana", "text": ""}
{"id": "709577", "revid": "486946", "url": "https://it.wikipedia.org/wiki?curid=709577", "title": "Amonitas", "text": ""}
{"id": "709578", "revid": "697352", "url": "https://it.wikipedia.org/wiki?curid=709578", "title": "Amoroso", "text": ""}
{"id": "709579", "revid": "22475", "url": "https://it.wikipedia.org/wiki?curid=709579", "title": "Relaxo", "text": ""}
{"id": "709580", "revid": "122222067", "url": "https://it.wikipedia.org/wiki?curid=709580", "title": "Coni", "text": ""}
{"id": "709581", "revid": "2108263", "url": "https://it.wikipedia.org/wiki?curid=709581", "title": "Eochaid di Scozia", "text": "Era figlio di re Run dello Strathclyde e, forse, di una figlia di re Cin\u00e1ed mac Ailp\u00edn di Scozia. Si pensa comunemente che egli abbia coregnato con Giric.\nLa figura di Eochaid.\nLa prova che Eochaid abbia governato come sovrano dei pitti viene dalla \"Cronaca dei re di Alba\":\nLa morte di Aed Finliath, figlio di Niall Caille, viene solitamente datata al 20 novembre dell'879, mentre l'eclissi di sole al 16 giugno dell'885.\nAlcune altre versioni della \"Cronaca dei re di Alba\" non includono Eochaid. I \"Duan Albanach\", ad esempio, omettono sia Eochaid sia Giric, saltando da rom \"Aodh dei bianchi fiori\" (\u00c1ed mac Cin\u00e1eda) a \"Domhnal, figlio di Cusaintin il Giusto\" (Domnall mac Causant\u00edn). I \"Duan Albanach\" omettono anche re precedenti come Selbach mac Ferchair. E c'\u00e8 chi ha pensato a casi di damnatio memoriae, che non \u00e8 per\u00f2 possibile provare. L\"'Orygynale Cronykl of Scotland\" di Andrew of Wyntoun (ca. 1420) e la \"Rerum Scoticarum Historia\" di George Buchanan (1579) conoscono Giric, ma non Eochaid.\nTra gli storicia e gli studiosi moderni resta ancora oggi molto accesa la discussione tra chi crede che Eochaid sia stato davvero un re scozzese o pitto e chi invece rifiuta tale ipotesi e nega persino che questo personaggio abbia davvero regnato.\nUn nome molto diffuso.\nCol nome di Eochaid o Eochaidh (nome irlandese e gaelico-scozzese medievale molto popolare, che derivava dall'antico irlandese \"ech\", cio\u00e8 \"cavallo\") furono chiamati anche molti altri re storicamente esistiti o leggendari, tra cui:\nSi conoscono due leggendari sovrani supremi d'Irlanda chiamati Roitheachtaigh, nome che sembrerebbe significare \"ruote di Eochaid\"."}
{"id": "709594", "revid": "729019", "url": "https://it.wikipedia.org/wiki?curid=709594", "title": "South Ronaldsay", "text": "South Ronaldsay \u00e8 la pi\u00f9 meridionale delle isole dell'arcipelago scozzese delle Orcadi. Da nord a sud \u00e8 lunga circa 12\u00a0km con una larghezza massima di 8,5\u00a0km, ha una superficie complessiva di 49,8\u00a0km\u00b2.\nIl maggiore centro abitato dell'isola \u00e8 il villaggio di St Margaret's Hope (circa 550 abitanti). La leggenda vuole che qui, nel 1290, sia morta Margaret la principessa norvegese destinata a diventare regina di Scozia.\nL'isola \u00e8 collegata con Mainland tramite le Churchill Barriers costruite durante la seconda guerra mondiale."}
{"id": "709595", "revid": "110157", "url": "https://it.wikipedia.org/wiki?curid=709595", "title": "Ul'janovskij Avtomobil'nyj Zavod", "text": "La UAZ (\u0423\u0410\u0417), acronimo di Ul'janovskij Avtomobil'nyj Zavod (in italiano \"Fabbrica Automobili di Ul'janovsk\") \u00e8 un marchio automobilistico fondato in\nURSS nel 1941.\nStoria.\nNascita.\nNel 1941, dopo l'inizio della guerra contro la Germania, Stalin cerc\u00f2 di rafforzare l'industria Sovietica; cos\u00ec nel 1941, a causa dell'inarrestabile avanzata dell'esercito tedesco, oramai giunto a Mosca, si decise di spostare la fabbrica della ZIS (una fabbrica di automezzi sovietica) lontano dalla regione interessata dal conflitto.\nSi decise di trasferire l'impianto a Ul'janovsk, una citt\u00e0 nella regione del Volga, gi\u00e0 citt\u00e0 natale di Lenin, un luogo ricco di infrastrutture e di lavoratori specializzati, lontano dalle prime linee.\nAl tempo la fabbrica era considerata una sussidiaria della ZIS (poi divenuta\nZIL).\nNel 1942 la fabbrica cominci\u00f2 a produrre autoveicoli e proiettili per l'artiglieria: inizialmente, furono prodotti camion modello ZIS-5.\nNel 1943, quando la prospettiva di una vittoria tedesca diventava sempre meno probabile si decise di separare la fabbrica di Ul'janovsk dalla ZIS rendendola una fabbrica indipendente. Da maggio 1944 inizia la produzione dei primi autocarri russi con motore Diesel, gli UIZIS-253 e vengono anche prodotti, dal 1946 e fino al 1952, i primi modelli di camion GAZ-AA su richiesta della GAZ.\nLa nuova azienda cominci\u00f2 cos\u00ec la produzione di mezzi militari e paramilitari, ed \u00e8 proprio da una GAZ che deriva il primo fuoristrada prodotto ad Ul'janovsk, nel 1954: la UAZ-69, ovvero una esatta replica della \"GAZ-69\": praticamente identica in tutto, compreso il motore, un quattro cilindri derivato dalle berline GAZ \"Pobjeda\".\nGli anni d'oro.\nDalla prima met\u00e0 degli anni cinquanta la nuova direzione dello stabilimento decise di iniziare la produzione della prima vettura \"UAZ\" interamente progettata dalla fabbrica di Ul'janovsk. La UAZ-69 evolse in un primo iniziale prototipo che, per\u00f2, venne scartato. Nasce intanto, nel 1958, la serie di robusti furgoni 4x4 \"UAZ-450\" e successivi; nel 1966 la UAZ inizia a produrre il furgone/minibus \"UAZ-452/2206\", ancora in produzione: mezzo molto utilizzato dagli agricoltori per la sua affidabilit\u00e0 e per il suo basso prezzo e sulla cui base sono state create delle versioni camperizzate, molto apprezzate per le doti di robustezza ed affidabilit\u00e0.\nAgli inizi degli anni sessanta la UAZ progetta un 4x4 a guida tradizionale (ossia con il guidatore in posizione arretrata) che possa sostituire degnamente la vecchia \"69\", ancora prodotta su licenza GAZ (rimarr\u00e0 in produzione fino al 1972). Il primo disegno della \"UAZ-469\" risale al 1962, ben 10 anni prima dell'inizio della produzione del modello definitivo. Infatti, solo nel 1972, il 15 dicembre, inizia la produzione in serie: il primo modello uscito dalla catena di montaggio si trova tuttora su un piedistallo all'ingresso dello stabilimento.\nIl motore \u00e8 un 4 cilindri a benzina di 2500\u00a0cm\u00b3, con distribuzione ad albero a camme laterale. Ancora oggi, seppur in versione potenziata e modernizzata, tale motore equipaggia le UAZ-469 di tutto il mondo.\nDa allora, la UAZ-469, oltre a servire fedelmente l'Armata Rossa (in due versioni: UAZ-469 e UAZ-469B, che si distinguono per la presenza o meno di ponti \"a portale\"), ha percorso (anche nella sua versione civile, UAZ-31512x - dove x varia a seconda del passo e dell'allestimento) le strade pi\u00f9 dure del globo, dalle gelide steppe siberiane ai torridi deserti africani, nelle missioni di guerra come in quelle di pace (eg: missione della\nKFOR in ex-Jugoslavia).\nLa UAZ ha caratteristiche uniche, come il doppio serbatoio (80 litri di capacit\u00e0 totale), ed ostenta, anche nelle versioni \"civilizzate\", la sua origine militare in dettagli caratteristici, come il vano posteriore con sportellino destinato in origine ad ospitare le griglie per la fanaleria oscurata.\nIn Italia l'importatore Martorelli ha commercializzato questo fuoristrada come UAZ-469 (sebbene questa sigla fosse destinata ai veicoli ad uso militare in Russia, mentre per quelli destinati al mercato civile la sigla era \"UAZ-31512\")\nLe \"UAZ-469\" sono state proposte (in tempi diversi), oltre che con il motore russo da 2445\u00a0cm\u00b3, i motori Diesel 2100\u00a0cm\u00b3, 2300\u00a0cm\u00b3, 2500\u00a0cm\u00b3 e 2100\u00a0cm\u00b3 12 valvole, (tutti Peugeot); SOFIM e VM 2400\u00a0cm\u00b3 e 2500\u00a0cm\u00b3. Inoltre, l'allestitore trevigiano \"Gandin Motors\" per un certo periodo a cavallo tra gli anni '70 ed '80, ha importato direttamente veicoli UAZ dall'URSS, motorizzandone alcuni esemplari con il Fiat 3500\u00a0cm\u00b3 derivato dall'autocarro Fiat 40NC.\nLa versione con motorizzazione originale veniva chiamata \"Explorer\", quella a gasolio aspirata 2.5 \"Marathon\", la TD VM \"Dakar\" e quella con il Fiat a benzina \"Racing\". Le UAZ erano colorate all'origine, verdi, beige, azzurrine: Martorelli provvedeva a verniciarle in altri colori (molto bello e \"vistoso\" il rosso delle \"Racing\").\nLa \"469\" non \u00e8 pi\u00f9 importata in Italia dal 1999.\nIl Post-URSS.\nDopo il disfacimento dell'Unione Sovietica, la UAZ ha attraversato un breve periodo di crisi dovuto al passaggio dalla gestione dello stato ai privati, fino alla definitiva acquisizione da parte di Severstal Auto, la principale Corporation Automotive russa.\nDal 1997 inizia la produzione dei nuovi fuoristrada UAZ-3162 \"Simbir\", dalle linee pi\u00f9 morbide e con allestimenti pi\u00f9 occidentali, equipaggiati con motori a benzina e, per i mercati europei (a partire dal 2004) Turbodiesel IVECO F1A Common Rail di 2.3\u00a0cm\u00b3. La produzione e la commercializzazione dei modelli europei \u00e8 stata affidata alla De Tomaso di Modena, sulla base di un accordo del 1999 tra la societ\u00e0 italiana e la UAZ Russia. La produzione della Simbir \"italiana\" \u00e8 naufragata a causa del fallimento della De Tomaso. Nel dicembre del 1999 viene prodotta la UAZ Bars.\nNel 1999, al salone automobilistico di Mosca, viene presentato la UAZ Simba, che per\u00f2 non verr\u00e0 mai prodotta.\nIl 2004 vede anche la comparsa della UAZ-315195 \"Hunter\", una versione pi\u00f9 moderna e meno spartana della UAZ-469/31512. Dal 2005, questo nuovo mezzo viene importato in Germania dalla societ\u00e0 UAZ-Deutschland (poi mutato in Tigr Automotive) e modificato cos\u00ec da rispettare le severe normative europee anti-inquinamento: la versione \"europeizzata\", con il nome divenuto Tigr, \u00e8 stato importato anche in Italia con alterne vicende fino a met\u00e0 del 2006.\nSempre il 2005 \u00e8 stato l'anno del debutto della nuova UAZ-3163 \"Patriot\", un moderno 4x4 destinato a prendere il posto della Simbir.\nFino al 2008, all'interno dell'Unione europea era possibile reperire, sempre in Germania, la Baijah Taigah, derivata dalla Tigr e prodotta dalla Baijah Automotive, nata dalla ceneri della Tigr Automotive. Anche quest'iniziativa \u00e8 naufragata."}
{"id": "709596", "revid": "253269", "url": "https://it.wikipedia.org/wiki?curid=709596", "title": "Terrence Howard", "text": "Biografia.\nNato a Chicago e cresciuto a Cleveland, Ohio, figlio di Anita Jeanine Williams e Tyrone Howard, proviene da una numerosa famiglia multirazziale di origini afroamericane e bianche. La sua bisnonna materna era l'attrice teatrale Minnie Gentry. \u00c8 cresciuto senza la figura paterna, a causa di un episodio di razzismo che ha coinvolto il padre, Tyrone Howard, sfociato in un accidentale omicidio, per il quale il padre ha scontato molti anni di carcere. All'et\u00e0 di 16 anni si emancipa dalla famiglia e a 18 si trasferisce a New York con l'intento di diventare attore.\nHoward decide di intraprendere gli studi universitari; nonostante la bassa valutazione scolastica al liceo viene ammesso alla facolt\u00e0 di ingegneria chimica del Pratt Institute con un esame di ingresso speciale. Dopo due anni abbandona gli studi, per dedicarsi alla recitazione. Sostiene un provino per partecipare alla sit-com \"I Robinson\", ma quando la scena che lo vedeva protagonista viene eliminata, l'attore reagisce molto male tanto da essere allontanato dal set.\nCinema e televisione.\nDebutta nel 1992 partecipando alla miniserie televisiva \"The Jacksons: An American Dream\", incentrata sulla vita della famiglia Jackson, dove Howard ha interpretato il ruolo di Jackie Jackson. Il suo debutto cinematografico avviene nel 1993 nel film di Ted Demme \"Poliziotti per caso\", in seguito colleziona una serie di partecipazioni televisive fino al 1995 quando si fa notare nei film \"Dollari sporchi\" e \"Goodbye Mr. Holland\". Per la sua interpretazione nel film \"The Best Man\" ottiene i primi riconoscimenti cinematografici, tra cui un NAACP Image Award come miglior attore non protagonista e una candidatura agli Independent Spirit Award nella medesima categoria.\nSuccessivamente recita nei film \"Big Mama\", \"Angel Eyes - Occhi d'angelo\" e \"Sotto corte marziale\". Nel 2004 recita nel film premio Oscar \"Crash - Contatto fisico\", per cui ottiene altri premi tra cui un National Board of Review Award per la miglior performance maschile. Dopo aver recitato in \"Ray\" di Taylor Hackford, nel 2006 viene candidato all'Oscar come miglior attore per la sua interpretazione in \"Hustle &amp; Flow - Il colore della musica\". Oltre alla candidatura all'Oscar, ottiene una candidatura al Golden Globe, ai Screen Actors Guild Award e agli Independent Spirit Award.\nNel 2005 recita nel film di John Singleton \"Four Brothers - Quattro fratelli\", mentre nel 2007 recita al fianco di Jodie Foster ne \"Il buio nell'anima\". Nel 2008 interpreta il ruolo di James \"Rhodey\" Rhodes nel film Marvel \"Iron Man\", al fianco di Robert Downey Jr.. Howard non viene confermato nei successivi sequel per motivi finanziari, e viene sostituito da Don Cheadle. Nel 2008 debutta a Broadway interpretando Brick nell'adattamento de \"La gatta sul tetto che scotta\" di Tennessee Williams diretto da Debbie Allen. Il cast \u00e8 composto interamente da attori afroamericani, tra cui James Earl Jones, Phylicia Rash\u0101d e Anika Noni Rose.\nNel 2009 recita in \"Fighting\" di Dito Montiel, di cui \u00e8 co-protagonista al fianco di Channing Tatum. Sempre nel 2009 presta la voce al personaggio di James, padre della protagonista Tiana, nel film d'animazione della Disney \"La principessa e il ranocchio\". Nel 2010 entra nel cast della serie televisiva \"\", quinto spin-off di \"Law &amp; Order - I due volti della giustizia\", nel ruolo del vice procuratore Jonah \"Joe\" Dekker. Nel 2011 recita con Charlie Hunnam, Patrick Wilson e Liv Tyler nel thriller \"Punto d'impatto\", di cui \u00e8 anche produttore. Nello stesso anno interpreta il ruolo di Nelson Mandela in \"Winnie Mandela\", film biografico sulla vita di Winnie Madikizela-Mandela, interpretata da Jennifer Hudson.\nNel 2012 \u00e8 tra gli interpreti di \"Red Tails\", film che racconta le gesta degli Tuskegee Airmen, il primo squadrone della United States Army Air Force composto unicamente da afroamericani, durante la seconda guerra mondiale. Nel 2013 recita nei film \"Dead Man Down - Il sapore della vendetta\", \"The Butler - Un maggiordomo alla Casa Bianca\" e \"Prisoners\". Nel 2015 fa parte del cast della serie televisiva musicale della Fox \"Empire\", creata da Lee Daniels e Danny Strong. Howard interpreta il ruolo di Lucious Lyon, magnate di una potente casa discografica. Nello stesso anno recita in un'altra serie televisiva della Fox \"Wayward Pines\", creata da M. Night Shyamalan, dove interpreta il ruolo di Arnold Pope, sceriffo della cittadina che d\u00e0 il nome alla serie. Inoltre appare nel videoclip di \"Ghosttown\", singolo di Madonna, dove l'attore tra le macerie di una citt\u00e0 fantasma sopravvissuta all'apocalisse balla un sensuale tango con la cantante.\nMusica.\nNel settembre 2008 Howard pubblica l'album di debutto \"Shine Through It\", sotto l'etichetta Columbia Records. Tutte le undici tracce che compongono l'album sono state prodotte da Howard e Miles Mosley. Howard \u00e8 autore di tutti i brani, quattro scritti in collaborazione con Mosley e uno, il singolo \"Sanctuary\", scritto con Ilsey Juber. L'album \u00e8 posizionato alla numero 6 della \"Billboard\" Top R&amp;B/Hip-Hop Albums.\nIn precedenza Howard aveva collaborato alla colonna sonora del film \"Hustle &amp; Flow - Il colore della musica\", interpretando diverse canzoni tra cui \"It's Hard Out Here for a Pimp\", che ha vinto l'Oscar alla migliore canzone. Nella serie televisiva \"Empire\" ha cantato \"Shake Down\" insieme a Mary J. Blige, conosciuta diversi anni prima sul set del videoclip \"Be Without You\", la canzone della Blige pubblicata nel novembre del 2005.\nVita privata.\nHoward vive fuori Filadelfia a Lafayette Hill, Pennsylvania. \u00c8 stato sposato tre volte e ha 5 figli. Ha sposato la prima moglie, Lori McCommas, nel 1989, dalla quale ha avuto due figlie, Audrey e Heaven, e un figlio, Hunter. La coppia ha divorziato nel 2003, per poi risposarsi nel 2005 e divorziare nuovamente nel 2007. L'ex moglie \u00e8 una testimone di Geova e ha cresciuto i tre figli secondo le regole del movimento religioso.\nNel gennaio 2010 Howard si \u00e8 sposato con Michelle Ghent, ma il matrimonio \u00e8 durato poco pi\u00f9 di un anno. La Ghent ha presentato istanza di divorzio nel febbraio 2011, presentando una denuncia per violenza domestica e ottenendo un ordine restrittivo nei confronti di Howard. Il loro divorzio \u00e8 stato finalizzato nel maggio 2013.\nNel novembre 2013 sposa la terza moglie Mira Pak (conosciuta anche come Miranda). Nel gennaio 2015, \u00e8 stato annunciato che sono in attesa del loro primo figlio insieme, il quarto per Howard. Nello stesso anno, dopo aver dato alla luce Qirin Lo, Howard e la Pak divorziano. Nel 2016, dopo la fine della loro relazione, nasce il secondo figlio dell\u2019ormai ex coppia, Hero.\nDoppiatori italiani.\nNelle versioni in italiano dei suoi lavori, Terrence Howard \u00e8 stato doppiato da:\nDa doppiatore \u00e8 stato sostituito da:"}
{"id": "709597", "revid": "198277", "url": "https://it.wikipedia.org/wiki?curid=709597", "title": "Fiat Auto", "text": ""}
{"id": "709598", "revid": "287204", "url": "https://it.wikipedia.org/wiki?curid=709598", "title": "Unione di Horodlo", "text": ""}
{"id": "709600", "revid": "2074952", "url": "https://it.wikipedia.org/wiki?curid=709600", "title": "Andr\u00e9 Olbrich", "text": "\u00c8 il chitarrista solista della band tedesca power metal Blind Guardian, di cui \u00e8 il fondatore assieme al cantante Hansi K\u00fcrsch.\nBreve storia.\nAndr\u00e9 conobbe Hansi a scuola e ben presto i due divennero stretti amici, condividendo cos\u00ec la loro passione per la musica. Decisero allora di fondare una band, i Blind Guardian (allora sotto il nome Lucifer's Heritage), con la quale raggiunsero in pochi anni il meritato successo.\nEquipaggiamento.\nAndr\u00e8 \u00e8 attualmente endorser ufficiale Engl e usa solitamente una ENGL modello Savage. \u00c8 tuttavia noto che in passato ha utilizzato soprattutto testate Marshall (tra cui una JCM900 dual reverb e una TSL), anche durante le \"recording session\", oltre che situazioni live (in cui \u00e8 stato visto utilizzare molteplici volte tale strumentazione). Questo ha sempre reso il sound di Andr\u00e9 molto riconoscibile da quello del compagno Marcus Siepen (pi\u00f9 grosso, potente e pi\u00f9 scavato, tipico dei modelli Mesa Rectifier) per avere i medi particolarmente in evidenza, caratteristica tipica delle testate di scuola britannica.\nQuesta sonorit\u00e0 \u00e8 stata per molti anni, accoppiata a un frequente uso del wah, una caratteristica peculiare del chitarrista."}
{"id": "709604", "revid": "1305772", "url": "https://it.wikipedia.org/wiki?curid=709604", "title": "Houdini (disambigua)", "text": "Il nome Houdini solitamente si riferisce ad Harry Houdini (1874-1926), celebre illusionista e attore statunitense.\nTalvolta, pu\u00f2 riferirsi a:"}
{"id": "709614", "revid": "767487", "url": "https://it.wikipedia.org/wiki?curid=709614", "title": "Marcus Siepen", "text": "Breve storia.\nMarcus conobbe gli altri membri dei Blind Guardian frequentando la loro stessa scuola e accett\u00f2, fin dal 1985, anno della loro formazione, di unirsi al nascente gruppo, sostituendo il chitarrista Markus D\u00f6rk che aveva abbandonato la band poco dopo le prime demo del gruppo unitosi sotto l'insegna di Lucifer's Heritage. Marcus ha praticamente subito occupato il ruolo di chitarra accompagnatrice (o seconda chitarra), mettendosi in luce per\u00f2 anche per alcuni assoli molto tecnici.\nAttualmente Marcus \u00e8 divorziato e ha un figlio maschio.\nOltre a lavorare con la propria band, ha di recente ripreso la sua antica passione, cio\u00e8 l'insegnamento chitarristico, difatti si diletta a impartire lezioni di chitarra online su siti specializzati.\nGestisce un blog sul suo sito ufficiale."}
{"id": "709632", "revid": "767487", "url": "https://it.wikipedia.org/wiki?curid=709632", "title": "L'uomo dalla maschera di ferro (film 1962)", "text": "L'uomo dalla maschera di ferro \u00e8 un film del 1962 diretto da Henri Decoin.\n\u00c8 una co-produzione italo-francese."}
{"id": "709635", "revid": "287204", "url": "https://it.wikipedia.org/wiki?curid=709635", "title": "Dibattito storiografico sulla Spedizione dei Mille", "text": "Una delle pi\u00f9 importanti questioni del dibattito storiografico sulla Spedizione dei Mille riguarda la mancata attuazione della riforma agraria promessa da Giuseppe Garibaldi alle masse contadine siciliane. Questo problema fu inizialmente affrontato da Antonio Gramsci, che diede inizio a una discussione che in seguito coinvolse altri storici quali Rosario Romeo ed Emilio Sereni.\nLa tesi di Gramsci.\nLa tesi di Antonio Gramsci, che fu ripresa e approfondita da Emilio Sereni ne \"Il capitalismo nelle campagne\" (1860-1900) si accentra sulla domanda: perch\u00e9 il Partito d'Azione mazziniano non pose la questione della riforma agraria all'indomani dello sbarco dei Mille a Marsala?\nIn effetti Garibaldi, dopo aver assunta la dittatura dell'isola in nome di Vittorio Emanuele II, con il decreto n.5 promulgato ad Alcamo (17 maggio 1860), abol\u00ec la imposta sul macinato e quella sulla immissione dei cereali che gravava sulla popolazione siciliana e procedette alla divisione delle terre demaniali (2 giugno 1860), all'assegnazione a sorte delle quote e promise di voler procedere ad una riforma del latifondo.\nSono queste realizzazioni e promesse che attirano le masse contadine dei \"picciotti\" che furono determinanti per il primo scontro con il forte esercito borbonico di Francesco II a Calatafimi. Proprio da questa vittoria nasce il mito dell'invincibilit\u00e0 di Garibaldi che prosegu\u00ec la sua marcia verso Nord, senza pi\u00f9 incontrare gravi difficolt\u00e0.\nMa nel frattempo continua anche la guerra separata dei contadini ancora condotta in nome di Garibaldi e della libert\u00e0. Invadono i demani comunali, i feudi dei baroni latifondisti, bruciano gli archivi dove sono custoditi i titoli del loro servaggio.\n\u00abI movimenti di insurrezione dei contadini contro i baroni furono spietatamente schiacciati e fu creata la Guardia Nazionale anticontadina; \u00e8 tipica la spedizione repressiva di Nino Bixio, il braccio destro del Generale, nella regione del catanese dove le insurrezioni furono pi\u00f9 violente.\u00bb\nNon appena Bixio arriv\u00f2 a Bronte fece subito intendere quale fossero le sue intenzioni: uccise a freddo uno dei capi pi\u00f9 accesi dei rivoltosi ed eman\u00f2 un decreto con cui comandava la resa e la consegna delle armi, la condanna a morte e una tassa di guerra fino a quando in citt\u00e0 non fosse stato riportato l'ordine. Cinque ribelli che erano innocenti, (i veri colpevoli degli eccidi commessi erano fuggiti prima dell'arrivo di Bixio), dopo un processo sommario furono fucilati e i loro cadaveri lasciati insepolti.\n\u00abDopo Bronte, Randazzo, Castiglione, Regalbuto, Centorbi, ed altri villaggi lo videro, sentirono la stretta della sua mano possente, gli gridarono dietro: Belva. Ma niuno os\u00f2 pi\u00f9 muoversi... se no ecco quello che ha scritto: \"Con noi poche parole o voi restate tranquilli, o noi, in nome della giustizia e della patria nostra vi struggiamo come nemici dell'umanit\u00e0\"\nAll'inizio osserva Giorgio Candeloro, vi era stata una naturale alleanza tra nobilt\u00e0, borghesia liberale e il popolo stretta in nome dell'odio comune contro i Borboni ma dalla met\u00e0 di giugno, scrive Renzo Del Carria, \u00ab..si spezza definitivamente l'alleanza tra borghesi e contadini per dar luogo all'alleanza tra borghesi isolani e borghesia continentale rappresentata dai garibaldini e dai moderati.\u00bb\nL'iniziativa di procedere alle espropriazioni delle terre, osserva Gramsci, sembra essere propria dei moderati pi\u00f9 che dei democratici. Cos\u00ec con pi\u00f9 coraggio fecero all'indomani dell'unit\u00e0 d'Italia i governi della Destra quando espropriarono l'asse ecclesiastico della Chiesa romana della cui vendita si avvantaggiarono i grandi e i medi proprietari terrieri\nC'era una reciproca diffidenza tra i mazziniani e i contadini, che certo non potevano accettare il messaggio religioso di \"Teopompo\", l'inviato di Dio, come Marx soprannominava Mazzini, ma pure questi, scrive Gramsci, avrebbe dovuto antivedere che da una rivoluzione contadina che da sud risalisse verso nord si sarebbe risolta non solo la questione sociale ma anche la questione romana: con largo anticipo Roma avrebbe potuto essere capitale e il Papa ridotto a capo del potere spirituale con un atto di forza che avrebbe preceduto di dieci anni quello di Porta Pia.\nMazzini, che pure si riprometteva, allarmando Cavour e il suo re, una volta presa Roma, di indire una Costituente italiana che decidesse sulla forma istituzionale da dare alle terre conquistate, non considerando scontato che esse entrassero a far parte del Regno sabaudo, secondo Gramsci non avrebbe compreso che esisteva nei contadini siciliani una coscienza di classe. Secondo Gramsci in G. C. Abba c'erano elementi sufficienti per dimostrare che la questione agraria avrebbe potuto mobilitare le masse, come si evince dal colloquio che questi ebbe con il frate Carmelo riportato nel suo diario della spedizione, \"Da Quarto al Volturno. Notarelle di uno dei Mille\".\nLa testimonianza di Giuseppe Cesare Abba.\nAd Abba che invita il frate ad unirsi, come hanno fatto altri religiosi, alla spedizione, padre Carmelo risponde: \u00ab\"..ho parlato con molti dei vostri, e non mi hanno saputo dir altro che volete unire l'Italia.\"\u00bb, \u00ab\"Certo\" \u2013 risponde lo scrittore \u2013 \"per farne un grande e solo popolo.\u00bb ,\u00abUn solo territorio..! In quanto al popolo, solo o diviso, se soffre, soffre...\u00bb\" risponde il frate.\nI \"Mille\" sono venuti per portare ai loro fratelli siciliani \u00ab\"libert\u00e0 e scuole\"\u00bb, dice il giovane garibaldino. Ma questo forse andr\u00e0 bene a voi piemontesi, obietta il frate, perch\u00e9 \u00ab\"la libert\u00e0 non \u00e8 pane, e la scuola nemmeno\"\u00bb . I \"picciotti\" vorrebbero, dice padre Carmelo, \u00ab\"Una guerra non contro i borboni, ma degli oppressi contro gli oppressori, grandi e piccoli, che non sono solo a Corte, ma in ogni citt\u00e0, in ogni villa...allora verrei [con voi]. Se io fossi Garibaldi, non mi troverei a quest'ora quasi ancora con voi soli.\"\u00bb\nQuesta, secondo il pensiero gramsciano, \u00e8 la grande occasione perduta: trasformare il Risorgimento da un movimento d\"\u00e9lite\" a un grande movimento popolare; occasione persa da quei giovani che pure con entusiasmo \"Avevano lasciato i loro studi, i loro agi... per venire in questa lontana isola... a ritrovarvi i ricordi del passato greco e romano... e niente comprendevano, n\u00e9 cercavano di capire, della realt\u00e0 di questi, come subito li chiamarono, arabi.\"\nLe obiezioni di Rosario Romeo.\nLa prima obiezione di Rosario Romeo alla teoria di Gramsci \u00e8 di carattere metodologico. Gramsci infatti, cadendo in un anacronismo, attribuirebbe la sua ideologia marxista ai contadini siciliani del 1860.\n\u00c8 molto poco probabile che i \"picciotti\", ottenuta da Garibaldi la spartizione dei latifondi avrebbero poi ingaggiato una rivoluzione che fosse risalita dal sud verso Roma eliminando d'un colpo il millenario potere temporale del Papa.\nRomeo si pone la domanda: Questa presunta alternativa rivoluzionaria, per cui la storiografia marxista ha avanzato la tesi del Risorgimento come rivoluzione agraria mancata, esisteva veramente o era fuori dalla storia? E pur ammettendo che questo fosse avvenuto quali sarebbero state le conseguenze?\nUna rivoluzione contadina, secondo Romeo, considerata la situazione internazionale, avrebbe quasi certamente provocato l'intervento della Francia di Napoleone III, che si proclamava paladina dello Stato della Chiesa e che aveva mal digerito le annessioni che, dopo la fine della guerra del 1859, avevano sconvolto gli accordi di Plombi\u00e8res dell'anno prima.\nAnche l'Austria da parte sua avrebbe colto l'occasione, questa volta appoggiata dall'Inghilterra, per riportare la situazione italiana allo status quo ante.\nD'altra parte, secondo la sua analisi, la formazione in Italia, come effetto della rivoluzione di una piccola propriet\u00e0 contadina, priva di capitali e risorse tecnico-agrarie avrebbe certamente bloccato lo sviluppo delle aziende agrarie che nel Nord e nel Centro Italia stavano assumendo carattere capitalistico, formando quell'\"accumulazione originaria del capitale\" che avrebbe trovato i suoi naturali investimenti nello rivoluzione industriale, gi\u00e0 sul punto di realizzarsi anche in Italia.\nQuello di Romeo \u00e8 apparso ai suoi critici un \"fatalismo storico\" per cui \u00abtutto si sarebbe svolto nell'unico modo possibile e nel migliore dei modi...[La realt\u00e0 \u00e8 che]...la nostra classe politica scelse volontariamente una determinata linea preferendo riversare sui ceti popolari il maggior peso della ricostruzione e del risanamento del bilancio...\u00bb\nQuindi, secondo Catalano, Romeo avrebbe giustamente sostenuto che la rivoluzione contadina avrebbe interrotto lo sviluppo industriale del Nord, dove gi\u00e0 si stavano concentrando le capacit\u00e0 tecniche e i capitali necessari, ma la sua analisi sembra trascurare che la vera colpa del sistema industriale settentrionale sarebbe quella di avere scelto di proseguire l'industrializzazione sfruttando il Sud come se fosse una colonia, usando quindi il meridione italiano come un bacino da cui fare affluire operai a bassi salari e come un mercato di sbocco per la produzione industriale."}
{"id": "709639", "revid": "6923", "url": "https://it.wikipedia.org/wiki?curid=709639", "title": "Vacheron Constantin", "text": "La Vacheron Constantin \u00e8 un'antica fabbrica di orologi, dal 1996 fa parte della societ\u00e0 di prodotti di lusso Compagnie Financi\u00e8re Richemont SA.\nStoria.\nLa \"Vacheron Constantin\" fu fondata il 17 settembre 1755 nel quartiere ginevrino di Saint-Gervais dall'orologiaio Jean-Marc Vacheron. Inizialmente il laboratorio orologiaio era composto da Jean-Marc e da un suo apprendista. Risale all'anno della fondazione l'unico orologio della manifattura a recare la firma del fondatore. Nel 1785 subentr\u00f2 alla guida dell'attivit\u00e0 il figlio del fondatore, Abraham Vacheron. Durante gli anni della sua amministrazione l'attivit\u00e0, poi passata al figlio Jacques Barth\u00e9l\u00e9mi, ampli\u00f2 la propria produzione. Risale al 1790 la prima complicazione realizzata dalla manifattura. Jacques Barth\u00e9l\u00e9mi Vacheron, nipote del fondatore, subentr\u00f2 al padre nel 1810: da allora inizia la produzione di esemplari pi\u00f9 complicati, tra i quali si ricordano gli orologi in grado di produrre melodie differenziate.\nEsponendo in vari Paesi, riusc\u00ec ad affascinare clienti importanti, quali Carlo Alberto di Carignano. Nel 1819 entr\u00f2 a far parte della societ\u00e0 Fran\u00e7ois Constantin, che si occup\u00f2 degli aspetti commerciali. \u00c8 sua la paternit\u00e0 del motto della manifattura, che da questo momento assume il nome Vacheron&amp;Constantin. Nonostante l'esportazione di orologi in direzione degli USA fosse gi\u00e0 cominciata nel 1811, solo nel 1832 apre il suo ufficio newyorchese il primo agente di commercio con sede americana, John Magnin. Tre anni dopo l'attivit\u00e0 si estende anche in America del Sud. Nel 1875 l'azienda si trasfer\u00ec nei nuovi locali in Rue des Moulins, dove ancora oggi \u00e8 situata la sede; l'azienda occupa circa 400 dipendenti. Nel 1880 compare per la prima volta il logo a forma di croce di Malta. Rispettivamente nel 1884 e nel 1889 vengono realizzati il primo orologio da tasca a double face e il primo orologio da polso da donna. Nel 1906 apre la prima boutique. Nel 1921 venne creato un orologio da polso per il mercato americano, oggi riproposto col modello \"American 1921\" e noto per il suo quadrante con numeri disposti in modo alternativo, ruotati di circa una posizione in senso orario.\nLa manifattura si \u00e8 sovente dedicata alla produzione di orologi ultrapiatti. Nel 1955 viene creato un movimento a carica manuale dello spessore di soli 1,64 millimetri. Nel 1968 il risultato venne replicato con un movimento a carica automatica, dell'eccezionale spessore di 2,45 millimetri. Nel 1992 viene realizzato un movimento a ripetizione di minuti (identificato col nome di \"Calibro 1755\") dallo spessore di soli 3,28 millimetri. Nel 1996 debutta invece la linea sportiva \"Overseas\".\nProduzione.\nSimilarmente alle altre manifatture d'orologeria, anche Vacheron Constantin presenta pi\u00f9 collezioni: "}
{"id": "709641", "revid": "767487", "url": "https://it.wikipedia.org/wiki?curid=709641", "title": "Thomas Stauch", "text": "\u00c8 stato il batterista della band power metal tedesca Blind Guardian fino all'aprile 2005, ponendo fine ad una militanza nel gruppo che ebbe origine nel 1985, anno di fondazione del gruppo.\nBreve storia.\nThomen si un\u00ec alla band fino agli esordi (1985), essendo amico e compagno di scuola degli altri membri dei Blind Guardian. Nel 2004 ha fondato i Savage Circus, con cui ha pubblicato il primo disco, \"Dreamland Manor\", nel 2005. Inoltre suona anche con i Coldseed nei quali militano anche il frontman dei Soilwork Bj\u00f6rn \"Speed\" Strid, Oliver Holzwarth e Michael Schuren (rispettivamente bassista e tastierista dei Blind Guardian).\nNel 2014 fonda assieme a Roland Grapow (Masterplan, ex Helloween) la band Serious Black, tra i componenti anche il bassista Mario Lochert, il chitarrista Dominik Sebastian, il tastierista Jan Vacik e il cantante Urban Breed. Il debut album As Daylight Breaks esce a gennaio 2015 ."}
{"id": "709643", "revid": "122652447", "url": "https://it.wikipedia.org/wiki?curid=709643", "title": "L'uomo dalla maschera di ferro (film 1977)", "text": "L'uomo dalla maschera di ferro (\"The Man in the Iron Mask\") \u00e8 un film per la televisione del 1977 diretto da Mike Newell.\n\u00c8 la quinta trasposizione del romanzo \"Il visconte di Bragelonne\" di Alexandre Dumas (padre) dopo quella del 1929 (\"La maschera di ferro\"), quella del 1939 (\"La maschera di ferro\"), quella del 1956 (\"Il visconte di Bragelonne\" di Fernando Cerchio) e quella del 1962 (\"L'uomo dalla maschera di ferro\").\nTrama.\nIl moschettiere D'Artagnan complotta col ministro Colbert per sostituire al crudele Luigi XIV suo fratello gemello Philippe.\nCostumi.\nI costumi del XVII sec. francese sono, filologicamente, abbastanza rispettati; unica pecca le acconciature che, specialmente le maschili, pur esprimendo lo sforzo di rispecchiare parrucche e chiome dell'et\u00e0 del Re sole, risentono dell'epoca di produzione del film e tendono ad assomigliare alle pettinature degli anni '70 del '900."}
{"id": "709647", "revid": "124949696", "url": "https://it.wikipedia.org/wiki?curid=709647", "title": "Vesta", "text": "Vesta, figlia di Saturno (Crono) e di Opi, sorella di Giove, Nettuno, Plutone, Cerere, Giunone, \u00e8 una figura della mitologia romana .\nCaratteristiche e forme.\nVesta, la dea del focolare domestico, era venerata privatamente in ogni casa e il suo culto pubblico consisteva principalmente nel mantenere acceso il fuoco sacro nel tempio cittadino. Le sacerdotesse legate al suo ordine, quello delle famose vestali, avevano proprio il compito di custodire il fuoco sacro alla dea, acceso all'interno del tempio a lei dedicato, facendo s\u00ec che non si spegnesse mai.\nIn una delle sue raffigurazioni pi\u00f9 tipiche la dea indossa una lunga stola e tiene in mano uno scettro. Vesta \u00e8 raffigurata anche seduta in trono con in mano una patera per il sacrificio e lo scettro.\nIl culto del fuoco viene fatto risalire ad un'antica concezione religiosa naturalista degli Indoeuropei, della quale sarebbero un'ulteriore attestazione il dio vedico Agnis ed il culto del fuoco di Estia in Grecia.\nIl fuoco sacro, custodito nel tempio di Vesta a Roma, venne spento nel 391 d.C. per ordine dell'imperatore Teodosio, perch\u00e9 considerato culto pagano.\nCelebrazione.\nIl primo marzo, giorno del capodanno romano, veniva rinnovato il fuoco sacro nel tempio a lei dedicato.\nLa dea Vesta veniva celebrata nelle Vestalia che si svolgevano nella settimana che va dal 9 giugno al 15 giugno. Il primo giorno delle celebrazioni era dedicato all'apertura annuale del tempio per i riti sacrificali."}
{"id": "709648", "revid": "93305", "url": "https://it.wikipedia.org/wiki?curid=709648", "title": "Deretano", "text": ""}
{"id": "709649", "revid": "729019", "url": "https://it.wikipedia.org/wiki?curid=709649", "title": "Strada statale 629 del Lago di Monate", "text": "La strada statale 629 del Lago di Monate (SS 629) \u00e8 una strada statale italiana che collega Vergiate a Gemonio, nel varesotto. Ha inizio a Vergiate, nei pressi della diramazione A8/A26, e prosegue parallelamente alla costa orientale del Lago Maggiore, toccando il Lago di Comabbio e il Lago di Monate.\nPercorso.\nPartendo da Vergiate, si svincola dalla strada statale 33 del Sempione, attraversa i comuni di Mercallo, Comabbio, Travedona-Monate, Bregano, Malgesso, Brebbia e Besozzo, terminando a Gemonio, dove si innesta sulla strada statale 394 del Verbano Orientale.\n\u00c8 costituita nel tronco Vergiate - Besozzo da due carreggiate a due corsie per senso di marcia mediante barriera \"New Jersey\", mentre da Besozzo a Gemonio \u00e8 costituito da una carreggiata sola.\nIl limite presente nella tratta Vergiate - Besozzo (dove \u00e8 vietato il transito ai ciclisti) \u00e8 di 90\u00a0km/h con abbassamento a 60\u00a0km/h, presso numerosi incroci semaforici che si trovano sul tracciato. Nel restante tratto a unica carreggiata il limite \u00e8 fissato a 50\u00a0km/h.\nStoria.\nLa strada venne classificata col decreto del Ministro dei Lavori Pubblici del 1\u00ba agosto 1997 quando contestualmente veniva declassificata la allora strada statale 629 di Angera, con l'itinerario che veniva mutuato dalla strada provinciale 54. I capisaldi di itinerario sono i seguenti: \"Innesto con la S.S. n. 33 presso Vergiate - Lago di Monate - Innesto con la S.S. n. 394 presso Gemonio\"."}
{"id": "709655", "revid": "20594915", "url": "https://it.wikipedia.org/wiki?curid=709655", "title": "Spazio intersinaptico", "text": ""}
{"id": "709658", "revid": "729019", "url": "https://it.wikipedia.org/wiki?curid=709658", "title": "Tessuto endoteliale", "text": "Il tessuto endoteliale \u00e8 un tipo particolare di tessuto epiteliale pavimentoso non stratificato di derivazione mesenchimale che costituisce il monostrato cellulare che riveste la superficie interna dei vasi sanguigni, dei vasi linfatici e del cuore (endocardio). L'endotelio \u00e8 il tessuto pi\u00f9 voluminoso del corpo umano, ha un peso totale di 1,0-1,8\u00a0kg e una superficie stimata di circa 400 m2 (secondo altri autori 1000 m2).\nGeneralit\u00e0.\nLe cellule che formano l'endotelio sono chiamate cellule endoteliali: cellule endoteliali vascolari, se in contatto con il sangue, e cellule endoteliali linfatiche, se in contatto con la linfa. Le cellule endoteliali vascolari si trovano nell'intero sistema circolatorio, dal cuore alle vene e sono esposte sia al flusso ematico che ai costituenti plasmatici. La loro struttura presenta variazioni (eterogeneit\u00e0 dell'endotelio) a seconda dei diversi compartimenti cui appartengono (arterioso, venoso e capillare). Vi sono notevoli differenze nelle cellule endoteliali che sono deputate a funzioni di filtraggio speciali; esempi di tali strutture possono essere trovate nei glomeruli renali e nella barriera emato-encefalica.\nL'endotelio costituisce una barriera anatomica tra il sangue e la tonaca intima dei vasi o, nel caso dei capillari, tra il sangue e lo spazio interstiziale tissutale: si tratta sia di una barriera fisica semipermeabile che di una interfaccia biologica capace di rispondere ai segnali chimici e meccanici generati dai due compartimenti (sangue e tessuto) tra i quali l'endotelio \u00e8 interposto (vedi Patobiologia dell'aterosclerosi: endotelio e stress meccanici).\nLe cellule endoteliali svolgono molteplici funzioni di primaria importanza per la biologia vascolare e per il mantenimento dell'omeostasi dell'intero organismo. Alcune di queste funzioni sono mediate dalla secrezione locale (secrezione paracrina) o sistemica (secrezione endocrina) di mediatori chimici (es. autacoidi, citochine) e di ormoni (es. endoteline).\nLe funzioni dell'endotelio comprendono:\nEtimologia.\nAncora nel 1856, nel grande trattato di Todd e Bowman (\"The physiological anatomy and physiology of man\"), il rivestimento interno dei vasi era indicato come \"strato epiteliale\". Il primo a riconoscere, con il metodo dell'impregnazione argentica, che i capillari non sono dei semplici passaggi membranosi attraverso i tessuti, ma possiedono una parete cellulare propria, \u00e8 stato Friedrich Daniel von Recklinghausen nel 1860; il termine endotelio (dal greco \"endo\"-, interno, e \"tel\u00e9\", capezzolo, per la somiglianza con il rivestimento interno del capezzolo) fu proposto dallo svizzero Wilhelm His senior (1831-1904) nel 1865, durante le sue ricerche in campo embriologico, per indicare il rivestimento interno dei vasi e delle cavit\u00e0 pleuriche e peritoneali (attuale mesotelio), distinguendolo dall'epitelio che costituisce il rivestimento delle strutture anatomiche a contatto con l'ambiente esterno.\nClassificazione.\nSulla base del tipo di contatto che si stabilisce tra le cellule endoteliali, l'endotelio viene classificato in continuo, fenestrato e discontinuo. L'endotelio continuo si ritrova nell'endocardio, nella tonaca intima delle arterie e delle vene e in numerosi distretti capillari (cutanei, muscolari, polmonari, cerebrali, spinali e reitinici), mentre gli altri tipi sono esclusivi di alcuni letti capillari: endotelio fenestrato dei capillari renali e glomerulari, delle ghiandole esocrine ed endocrine, dei villi intestinali e dei plessi coroidei; endotelio discontinuo dei sinusoidi epatici, splenici e midollari.\nAnatomia microscopica.\nLa cellula endoteliale \u00e8 una cellula pavimentosa mononucleata, di forma poligonale allungata, con prevalenza della morfologia allungata nelle arterie e di quella poligonale nelle vene. La forma allungata, orientata secondo la direzione del flusso sanguigno domina dove il flusso \u00e8 rapido, unidirezionale e laminare, mentre \u00e8 meno evidente nei tratti a flusso lento e disturbato. Lo spessore medio delle cellule endoteliali varia da 0,1-0,2 \u03bc nei capillari e nelle vene a 1 \u03bc nell'aorta ed \u00e8 massima a livello del nucleo (2-3 \u03bc); la lunghezza si aggira intorno ai 30-50 \u03bc e la larghezza ai 10-20 \u03bc. Il nucleo \u00e8 ovoidale e allungato e il citoplasma contiene, oltre ai consueti organelli (Golgi, mitocondri, reticolo endoplasmatico, ribosomi, lisosomi e citoscheletro), numerose vescicole (particolarmente abbondanti nei capillari, dove costituiscono circa il 20% del volume cellulare) e i Corpi di Weibel-Palade (WPB). Le cellule endoteliali sono cellule polarizzate, in quanto la superficie luminale \u00e8 differente da quella abluminale (basale).\nVescicole. Sono presenti sia vescicole rivestite da clatrina sia vescicole non rivestite contenenti caveolina e cavina. Le prime intervengono nell'endocitosi, svolgendo la funzione di trasporto intracellulare, dalla membrana plasmatica agli endosomi o all'apparato di Golgi, come nel caso dell'endocitosi recettore-mediata della transferrina e delle lipoproteine a bassa densit\u00e0 (LDL). Le seconde sono molto pi\u00f9 numerose, hanno un diametro di 50\u201370\u00a0nm e sono responsabili del trasporto di sostanze attraverso la cellula endoteliale (transcitosi); sono particolarmente numerose nei capillari non fenestrati: la loro densit\u00e0 varia da 200/\u03bcm3 nelle arteriole a 600/\u03bcm3 nelle venule postcapillari, per raggiungere 900-1200/\u03bcm3 nei capillari, ad eccezione di alcuni letti capillari, come quelli polmonari (130/\u03bcm3) e soprattutto la barriera emato-encefalica (&lt;100/\u03bcm3). Mentre l'endocitosi assolve al compito di fornire alla cellule sostanze destinate al proprio metabolismo, la transcitosi interviene nel trasferimento di composti destinati all'ambiente extracellulare.\nCorpi di Weibel-Palade. I WPB sono vescicole secretorie, specifiche delle cellule endoteliali, che al microscopio elettronico appaiono allungate (\"rod-shaped\"), con dimensioni di circa 0.2 x 2 \u03bc, elettrondense e di aspetto regolarmente striato per la presenza di strutture tubulari parallele, costituite dai polimeri del Fattore di von Willebrand (VWF). Oltre a VWF, i corpi WPB contengono la proteina adesiva P-selectina.\nLe principali differenze morfologiche tra endotelio arterioso e venoso riguardano soprattutto: spessore cellulare (minore nelle vene, ad eccezione delle HEV o venule post-capillari a endotelio alto dei linfonodi); sviluppo degli apparati giunzionali (molto meno serrati nelle vene, in modo particolare nelle venule post-capillari); abbondanza delle vescicole citoplasmatiche (presenza dei \"vesiculo-vacuolar organelles\" o VVO nelle venule post-capillari). Tali differenze strutturali sono in relazione con la permeabilit\u00e0 e con i parametri emodinamici (lo stress da attrito o \"shear stress\" \u00e8 di 1\u20135 dynes/cm2 nel settore venoso e di 10\u201340 dynes/cm2 in quello arterioso) (Vedi Patobiologia dell'aterosclerosi - Stress emodinamici).\nSuperficie cellulare.\nLa superficie luminale presenta numerose fossette a forma di fiasco, dette caveole (lett. piccole caverne), ed \u00e8 \"rivestita\" dal glicocalice e dallo strato endoteliale superficiale (ESL, \"endothelial superficial layer\"). Le caveole, invaginandosi, danno origine alle vescicole contenenti caveolina. Il glicocalice \u00e8 uno strato glicoproteico con spessore variabile a seconda dello stato funzionale della cellula (in media misura circa 60-110\u00a0nm). Questo rivestimento \u00e8 ricco di cariche negative ed \u00e8 formato da glicoproteine (es. molecole di adesione, molecole del sistema emostatico), eparansolfato-proteoglicani (es. sindecano, glipicano) e glicolipidi di membrana: la componente glucidica di queste molecole sporge dalla superficie della membrana cellulare (vedi Patobiologia dell'aterosclerosi - Proteoglicani). Al glicocalice luminale aderiscono molecole plasmatiche che formano uno strato spesso (500-1000\u00a0nm) che ricopre il glicocalice e che viene indicato come ESL. Sia il glicocalice che l'ESL hanno una notevole importanza funzionale: agiscono da filtro molecolare (influenzando la permeabilit\u00e0), modulano lo \"shear stress\" e inibiscono l'adesione di leucociti e di piastrine. Nei piccoli vasi e nei capillari la presenza di questo strato aumenta le resistenze al flusso e respinge i globuli rossi, tanto che nei capillari l'ematocrito ha valori pi\u00f9 bassi rispetto ai valori sistemici. Durante i processi infiammatori il glicocalice viene represso, contribuendo all'adesione dei leucociti all'endotelio.\nLa superficie basale possiede anch'essa numerose caveole ed \u00e8 fermamente ancorata alla membrana basale della tonaca intima. Tale ancoraggio \u00e8 opera dl due classi di proteine che mediano l'adesione cellula-matrice extracellulare (ECM): le integrine e i suddetti eparansolfato-proteoglicani; quasi tutte le proteine che compongono la ECM possiedono siti di legame per entrambe queste due classi. Le integrine e i sindecani presentano un dominio extracellulare (che si lega all'ECM), un dominio transmembranaceo (che attraversa la membrana cellulare) e un dominio intracellulare (che interagisce con il citoscheletro). In tal modo queste proteine adesive si comportano anche da meccanocettori: rispondono alla deformazione e trasmettono segnali dall'ambiente extracellulare all'interno della cellula. Esse possono essere organizzate in complessi strutturali plurimolecolari, chiamati \"adesioni focali\". Le adesioni focali appaiono come piccole regioni elettrondense della membrana, di forma allungata, con il diametro maggiore di pochi micron, strettamente aderenti alla ECM e direttamente connesse al citoscheletro. La loro impalcatura portante \u00e8 costituita dalle integrine, ma alla loro formazione partecipano oltre un centinaio di proteine diverse, sindecani inclusi. Le adesioni focali sono complessi dinamici, che vengono assemblate e disassemblate a seconda delle necessit\u00e0 funzionali.\nCitoscheletro.\nIl citoscheletro \u00e8 formato dai filamenti di actina e dalle proteine associate (miosina, vinculina, ecc.). Al microscopio elettronico, il citoscheletro appare organizzato in tre sistemi fondamentali: una rete periferica di filamenti posti subito al di sotto della membrana plasmatica; un addensamento sub-membranoso di microfilamenti in corrispondenza della superficie basale e delle giunzioni intercellulari; fibre dello stress (fasci di microfilamenti) connessi sia con le adesioni focali della membrana plasmatica basale sia con la membrana apicale. Il citoscheletro \u00e8 importante per mantenere la morfologia della cellula, per stabilizzare l'integrit\u00e0 delle strutture di adesione e per modulare la permeabilit\u00e0 endoteliale. La riorganizzazione del citoscheletro in risposta agli stress emodinamici si accompagna a modificazioni della forma cellulare. L'esposizione a uno \"shear stress\" elevato induce un maggior sviluppo delle fibre dello stress, uno sviluppo minore della rete periferica di filamenti e un allungamento della forma cellulare; lo \"shear stress\" basso ha un effetto opposto sull'organizzazione dei microfilamenti e determina l'assunzione della forma poligonale.\nCilia primarie.\nIn alcune condizioni particolari sono state descritte sulla superficie endoteliale cilia primarie solitarie (cilia immobili). Le cilia primarie hanno una lunghezza di 1-5 \u03bc e sono caratterizzate da una struttura interna (assonema) formata solo da una corona periferica di nove coppie di microtubuli, senza la coppia centrale di microtubuli (struttura \"9+0\") che distingue le pi\u00f9 comuni cilia mobili (struttura \"9+2\"). Esse svolgono una funzione meccanorecettoriale: sono capaci di rispondere a forze emodinamiche estremamente basse (0.007 dyne/cm2) e trasmettono segnali chimici (es. Ca+2) e meccanici all'interno della cellula. Alla genesi dei primi concorrono le proteine di membrana policistina 1 e 2 e poliductina/fibrocistina (proteina legata allo sviluppo del rene policistico). I segnali meccanici sono invece trasmessi dai microtubuli dell'assonema al citoscheletro citoplasmatico. Le cilia primarie rispondono anche a forze meccaniche generate nella matrice extracellulare (ECM) grazie alla connessione tra le adesioni focali e il citoscheletro. Si ritiene che le cilia primarie siano espresse solo in presenza di uno \"shear stress\" particolarmente basso ed \u00e8 stato ipotizzato che esse possano intervenire nello sviluppo dell'aterosclerosi.\nGiunzioni intercellulari.\nNell'endotelio continuo, le cellule endoteliali sono separate da stretti spazi intercellulari di circa 15-20\u00a0nm di ampiezza, occupati da glicosaminoglicani (lo storico \"cemento\" intercellulare). Tra le cellule endoteliali contigue si stabiliscono anche zone circoscritte di contatto pi\u00f9 ravvicinato, dove le cellule aderiscono intimamente tra loro, creando cos\u00ec una barriera anatomica dinamica che limita la diffusione delle molecole plasmatiche. Le strutture macromolecolari responsabili di tale intima adesione sono indicate come \"complessi giunzionali\" (giunzioni cellulari), distinti in: giunzioni aderenti (\"adherens junctions\"), giunzioni occludenti (\"tight junctions\") e giunzioni comunicanti (\"gap junctions\"). Le \"tight junctions\" sono pi\u00f9 numerose nel settore arterioso della circolazione (particolarmente sviluppate nell'endotelio delle grandi arterie); nei capillari il massimo sviluppo si osserva nel sistema nervoso centrale (barriera emato-encefalica); nelle venule post-capillari sono assenti. Le \"gap junctions\" permettono la comunicazione intercitoplasmatica tra cellule endoteliali attraverso il passaggio di piccoli soluti (p.m. &lt;1000-1500 daltons), come ioni, metaboliti e secondi messaggeri; sono composte dalle connessine Cx37, Cx40 e Cx43 che fomano canali (connessoni) nella membrana. La connessina 43 (Cx43) sembra prevalere nelle sedi di flusso disturbato.\nLe giunzioni mio-endoteliali (MEJ) sono estroflessioni della membrana plasmatica basale che, spingendosi attraverso discontinuit\u00e0 della lamina elastica interna, mettono in comunicazione diretta le cellule endoteliali con le cellule muscolari lisce della tonaca media, consentendo una puntuale coordinazione funzionale tra queste cellule. Proprio per questo le MEJ sono pi\u00f9 numerose nelle piccole arterie di resistenza (dove la regolazione endoteliale del tono vasale riveste un'importanza maggiore) rispetto alle grandi arterie di conduzione. Nelle MEJ sono presenti \"gap junctions\" che permettono l'accoppiamento elettro-chimico tra endotelio e muscolatura vasale.\nFisiologia.\nL'endotelio \u00e8 un organo endocrino, paracrino e autocrino in grado di liberare una gran variet\u00e0 di sostanze nel sangue e nello spazio interstiziale, le quali possono agire a distanza (attivit\u00e0 endocrina), sulle cellule vicine (attivit\u00e0 paracrina) o sulla stessa cellula che le ha prodotte (attivit\u00e0 autocrina). Le sostanze prodotte dall'endotelio comprendono composti vasoattivi, fattori di crescita, mediatori dell'infiammazione (citochine, chemochine), molecole di adesione, molecole della sostanza extracellulare, proteine del sistema emostatico, enzimi. Attraverso questa ampia gamma di composti l'endotelio interviene nel controllo dell'omeostasi vasale, dell'infiammazione, dell'immunit\u00e0, dell'emostasi e svolge una serie di importanti funzioni metaboliche. Una delle dimostrazioni pi\u00f9 eclatanti dell'importanza dell'endotelio si ricava dal fatto che l'applicazione dell'acetilcolina alla superficie intimale integra causa dilatazione del vaso, mentre dopo rimozione dell'endotelio l'applicazione provoca vasocostrizione. Questo apparente paradosso ha la sua spiegazione nel fatto che la vasodilatazione \u00e8 determinata dall'azione dell'acetilcolina sull'endotelio, mentre la vasocostrizione \u00e8 dovuta alla stimolazione diretta delle cellule muscolari lisce.\nL'attivit\u00e0 secretoria dell'endotelio \u00e8 sia costitutiva (basale) che inducibile in risposta ai vari stimoli: per la sua posizione di interfaccia tra sangue e parete vasale/tessuto, l'endotelio \u00e8 in grado di rispondere ai cambiamenti del flusso, alle molecole plasmatiche, alle cellule ematiche e agli stimoli provenienti dall'ambiente subendoteliale.\nPer la fisiopatologia dell'endotelio vedi voce Disfunzione endoteliale.\nPermeabilit\u00e0.\nL'endotelio continuo si comporta da barriera semipermeabile: limita il passaggio delle cellule ematiche e delle proteine plasmatiche, ma si lascia attraversare dai soluti di piccole dimensioni, verso i quali la permeabilit\u00e0 varia in base sia alla solubilit\u00e0 delle molecole nei grassi e nell\u2019acqua sia alla loro grandezza (raggio molecolare, \"Mr\"). Con l\u2019eccezione della barriera emato-encefalica, gli endoteli continui non fenestrati sono liberamente permeabili all\u2019acqua, ai soluti liposolubili e ai composti idrosolubili di piccole dimensioni, mentre sono attraversati con difficolt\u00e0 dalle macromolecole.\nGli endoteli continui si comportano come se possedessero due tipi di pori funzionali (teoria dei due pori): \u201cpiccoli pori\u201d di diametro di circa 8-10\u00a0nm (secondo Guyton il diametro \u00e8 di 6-7\u00a0nm) che consentono il passaggio esclusivamente ai soluti di \"M\"r &lt;3\u00a0nm e \u201cgrandi pori\u201d di diametro di circa 40-60\u00a0nm per il passaggio delle macromolecole di \"M\"r &gt;3.6\u00a0nm. Nei capillari dei muscoli scheletrici il rapporto numerico tra piccoli e grandi \u201cpori\u201d \u00e8 di circa 4000:1. Gli studi di microscopia elettronica hanno indicato, come equivalenti morfologici dei \"piccoli pori funzionali\", gli spazi intercellulari con i loro apparati giunzionali, mentre le caveole/vescicole non rivestite e i canali intracellulari (\"tubular-vesicular channels\"), formati dalla sequenza di vescicole comunicanti tra loro, corrisponderebbero ai \u201cgrandi pori\u201d.\nSulla base di queste evidenze si ritiene che il passaggio di acqua e di soluti attraverso l\u2019endotelio avvenga lungo due vie: attraverso gli spazi (fessure) intercellulari (via paracellulare) o attraverso le cellule endoteliali stesse (via transcellulare). L'acqua (p.m. 18 e \"M\"r 0.12\u00a0nm) per il 60% filtra per via paracellulare, ma per il restante 40% utilizza la via transcellulare, servendosi per\u00f2 della via specifica costituita dalle proteine di membrana acquaporine.\nLe sostanze liposolubili, come ossigeno e anidride carbonica, sono in grado di attraversare direttamente la membrana plasmatica, per cui il loro passaggio avviene molto rapidamente per diffusione attraverso le cellule endoteliali.\nLe molecole idrosolubili di piccole dimensioni, con p.m. &lt;40.000 daltons e \"M\"r &lt;3\u00a0nm, come acqua, monosaccaridi (glucosio, mannitolo, fruttosio), aminoacidi, urea e piccole proteine (mioglobina: p.m. 17.600 e \"M\"r 2\u00a0nm), passano facilmente lungo la via paracellulare; la loro diffusione avviene velocemente, sebbene le fessure interendoteliali costituiscano soltanto 1/1000 dell\u2019intera superficie endoteliale.\nLe macromolecole di p.m. &gt;60.000 e \"M\"r &gt;3.6\u00a0nm (emoglobina p.m. 68.000 e \"M\"r 3,2\u00a0nm; albumina p.m. 69.000 e \"M\"r 3.6\u00a0nm; HDL p.m. 180.000-360.000 e \"M\"r medio 4.5\u00a0nm; IgM p.m. 950.000 e \"M\"r 11.5\u00a0nm; LDL in media p.m. 2.300.000 e \"M\"r 9-13\u00a0nm) in condizioni fisiologiche sono trasportate attivamente (con dispendio di energia) per la via transcellulare costituita dalle vescicole citoplasmatiche (transcitosi). Per quanto riguarda l\u2019insulina (p.m. 6000) dai lavori finora pubblicati risulta che le cellule endoteliali aortiche trasportano l\u2019ormone con un processo recettore-dipendente coinvolgente le caveole, mentre l\u2019endotelio della microcircolazione utilizza le vescicole rivestite da clatrina. Poich\u00e9 le vescicole responsabili della transcitosi hanno un diametro intorno ai 100\u00a0nm, le molecole di dimensioni particolarmente grandi (\"Mr\" &gt;35-40\u00a0nm) non possono attraversare gli endoteli continui. Tale situazione si verifica per le lipoproteine pi\u00f9 voluminose (chilomicroni e lipoproteine a densit\u00e0 molto bassa o VLDL), mentre il prodotto del loro metabolismo, cio\u00e8 le lipoproteine a densit\u00e0 intermedia (IDL, \"Mr\" 25-35\u00a0nm), mantengono la capacit\u00e0 di oltrepassare la barriera endoteliale (vedi voce Lipoproteina). Ci\u00f2 spiega perch\u00e9 l'iperchilomicronemia non rappresenti una condizione a rischio aterosclerosi.\nIn particolare, per le LDL esisterebbero due modalit\u00e0 di trasporto: quella clatrina-mediata, che capta le LDL per le necessit\u00e0 metaboliche della cellula, e quella caveolina-dipendente, che le trasporta nello spazio subendoteliale: l'endocitosi clatrina-mediata utilizza il recettore per le LDL naturali (LDLR) ed \u00e8 regolata dal fabbisogno cellulare di colesterolo; la transcitosi delle LDL da parte delle caveole \u00e8 invece indipendente dal fabbisogno cellulare e pu\u00f2 essere recettore-indipendente (endocitosi in fase fluida o pinocitosi) o dipendente dallo \"scavenger-receptor\" SR-B1, che \u00e8 in grado di legare sia le LDL modificate che quelle naturali. Secondo alcuni la transcitosi delle lipoproteine potrebbe avvenire anche tramite le vescicole rivestite da clatrina. Predrescu ha identificato un ulteriore sistema di trasferimento delle LDL che coinvolge l'esocitosi mediata dal recettore SNAP (SNARE).\nGrazie alla sua semipermeabilit\u00e0, l'endotelio controlla la quantit\u00e0 e la composizione del liquido interstiziale presente nei tessuti, parete vasale compresa. Poich\u00e9 il liquido interstiziale \u00e8 il mezzo fisico che mette in comunicazione il sangue con le cellule, la permeabilit\u00e0 dell'endotelio svolge una funzione vitale per l'organismo, consentendo da una parte l'ingresso nei tessuti di ormoni e metaboliti e, dall'altra, la rimozione dei prodotti del catabolismo. La permeabilit\u00e0 \u00e8 una funzione dinamica che viene modulata a seconda delle necessit\u00e0 fisiologiche e delle condizioni patologiche, come nel caso delle reazioni infiammatorie, nelle quali la permeabilit\u00e0 endoteliale aumenta enormemente. Infatti i mediatori dell\u2019infiammazione, legandosi ai propri recettori, causano il riarrangiamento delle giunzioni intercellulari, cosicch\u00e9 le macromolecole possono facilmente attraversare l\u2019endotelio per la via paracellulare. Anche nei tumori i capillari e le venule sono iperpermeabili alle macromolecole a causa della secrezione di citochine tumorali (es. \"vascular endothelial growth factor\" o VEGF).\nParticolare importanza ha il passaggio dell\u2019albumina. Poich\u00e9 l\u2019albumina \u00e8 la pi\u00f9 abbondante proteina plasmatica, la sua corretta filtrazione \u00e8 essenziale per il mantenimento della pressione colloido-osmotica dello spazio extravasale (circa il 60% dell\u2019albumina totale si trova nello spazio interstiziale). Il suo attraversamento della barriera endoteliale avviene per transcitosi recettore-dipendente: la glicoproteina gp60 o albondina (\"albumin-binding protein\") presente nelle caveole. Dal momento che l\u2019albumina plasmatica \u00e8 il veicolo per il trasporto nel sangue di numerose sostanze insolubili in acqua, con la transcitosi dell\u2019albumina vengono trasportati anche composti come vitamine liposolubili, acidi grassi a catena lunga e ormoni steroidei.\nPer le forze fisiche che determinano il movimento di acqua e soluti attraverso l'endotelio dei capillari vedi Scambi capillari e Equazione di Starling.\nVia Transcellulare.\nLe macromolecole attraversano l'endotelio per transcitosi, processo che \u00e8 mediato dal sistema delle caveole-vescicole non rivestite e dal sistema vescicolo-vacuolare VVO (\"vesiculo-vascuolar organelles\").\nCome descritto in Anatomia microscopica, le caveole sono invaginazioni della membrana plasmatica (\"fossette\") di circa 50-100\u00a0nm di diametro. La membrana delle caveole contiene caveolina-1 e cavina ed \u00e8 ricca di colesterolo. Gli orifici (stomi) delle caveole sono di solito chiusi da sottili diaframmi di 6-8\u00a0nm di spessore, contenenti la proteina PV1 (\"plasmalemmal vesicle protein-1\"). Oltre alla funzione di trasporto transcellulare, le caveole hanno grande importanza nel metabolismo del colesterolo, nella generazione di segnali intracellulari (es. in risposta allo \"shear stress\" e a VEGF) e nella sintesi dell'ossido di azoto (NO).\nSebbene le caveole siano ritenute il pi\u00f9 importante sistema di trasporto per le macromolecule, nelle venule post-capillari sono presenti grappoli di centinaia di grandi vescicole caveolina-1 positive di diametro variabile da 80\u00a0nm a 140\u00a0nm che sono indicati come VVO. Come nel caso delle caveole, le vescicole del VVO sono collegate sia le une alle altre sia alla membrana plasmatica tramite orifici che possono essere aperti o chiusi da diaframmi. \u00c8 opinione diffusa che il VVO sia costituito dalla fusione delle caveole. Il VVO attraversa completamente il citoplasma della cellula endoteliale dalla superficie luminale a quella basale, formando canali transcellulari, ma pu\u00f2 aprirsi anche nelle fessure intercellulari.\nVia Paracellulare.\nLa via paracellulare coinvolge le fessure interendoteliali: questi spazi hanno un'ampiezza di circa 15-20\u00a0nm e una lunghezza di 0,15-1,5\u00a0mm e sono attraversati, e ristretti, dalle giunzioni occludenti (\"tight junctions\"), in corrispondenza delle quali lo spazio intercellulare si riduce a soli 4\u00a0nm di diametro. Tuttavia, con eccezione della barriera emato-encefalica, le giunzioni occludenti delle cellule endoteliali non formano una fascia continua, lungo tutto il contorno della cellula (come negli epiteli), ma sono organizzate in segmenti discontinui e non allineati, disposti cio\u00e8 ad altezze diverse sulla parete laterale delle cellule endoteliali. Da questa disposizione risulta che le discontinuit\u00e0 formerebbero dei percorsi tortuosi e troppo ampi per costituire un filtro efficace alla diffusione dei soluti. In una ricostruzione tridimensionale, alle discontinuit\u00e0 \u00e8 stata attribuita un\u2019ampiezza di circa 22\u00a0nm e una lunghezza di 40-90\u00a0nm. La funzione di filtro poroso sarebbe quindi svolta dalle glicoproteine di membrana che occupano le fessure interendoteliali (\"teoria della matrice di fibre\" di Curry e Michel). Pertanto la barriera alla diffusione viene attualmente identificata nel glicocalice che riveste sia la superficie endoteliale che le fessure intercellulari (\u201cmodello glicocalice-fessure\"): la porosit\u00e0 del glicocalice rappresenterebbe cos\u00ec i \u201cpiccoli pori\u201d dei fisiologi. Ci\u00f2 permette di spiegare perch\u00e9 la rimozione delle proteine o della sola albumina (che partecipa alla formazione dello strato endoteliale superficiale, ESL) dall'ambiente aumenta la permeabilit\u00e0 della barriera endoteliale.\nControllo del tono vasale.\nIl tono vasale \u00e8 controllato a livello sistemico dal sistema nervoso autonomo, da ormoni, da sostanze vasoattive plasmatiche e a livello soprattutto locale (ma non solo) da mediatori tissutali e endoteliali.\nLa secrezione endoteliale \u00e8 modulata dalle forze emodinamiche e da una variet\u00e0 di segnali chimici. Le cellule endoteliali possiedono, infatti, un complesso apparato recettoriale in grado di essere attivato dalle variazioni di flusso (\"shear stress\") e da un ampio spettro di sostanze (ormoni, mediatori dell\u2019infiammazione, endotossine batteriche, LDL ossidate, ecc.). Il controllo della muscolatura vasale viene esercitato dall'endotelio attraverso tre modalit\u00e0: attivit\u00e0 enzimatica su substrati plasmatici (es. enzima convertitore dell'angiotensina); secrezione paracrina (locale) di mediatori vasoattivi; accoppiamenti diretti con le cellule muscolari lisce tramite le MEJ.\nIn generale, i mediatori vasodilatatori possiedono anche azione anti-proliferativa, anti-trombotica e anti-aterogena, mentre le sostanze vasocostrittrici hanno azioni opposte. In condizioni fisiologiche prevale la produzione di sostanze vasodilatatrici. La produzione dei composti vasoattivi endoteliali varia con l'et\u00e0 e con le condizionioni patologiche, nelle quali l'eccessiva produzione di radicali liberi sposta l'equilibrio verso la prevalenza delle sostanze vasocostrittrici/pro-aggreganti piastriniche.\nSulla base della natura chimica i mediatori vasoattivi endoteliali possono essere classificati in: composti lipidici (eicosanoidi; fattore attivante le piastrine, PAF), peptidi (endotelina-1, ET-1; angiotensina II, ATII; fattore di crescita di derivazione piastrinica, PDGF; peptide natriuretico, NP), di-nucleotidi (uridin-adenosin-tetrafosfato, UP4A), composti inorganici (ossido di azoto, NO; radicali liberi dell'ossigeno, ROS; acido sulfidrico, H2S; ioni K+).\nDalla ossidazione dell'aminoacido L-arginina in L-citrullina, ad opera delle nitrossido-sintetasi (NOS), deriva l'ossido nitrico (NO). Questo mediatore attiva, nelle cellule muscolari lisce, l'enzima guanil-ciclasi che genera il secondo messaggero GMPc, in grado di indurre rilasciamento della muscolatura. NO \u00e8 prodotto costitutivamente dalla nitrossido-sintetasi endoteliale (eNOS); nell'endotelio \u00e8 presente anche la nitrossido-sintetasi inducibile (iNOS).\nDerivati dell'acido arachidonico. L'acido arachidonico (acido grasso polinsaturo a 20 atomi di carbonio, C20:4), liberato dai glicerofosfolipidi di membrana per azione della fosfolipasi A2, \u00e8 una delle pi\u00f9 importanti fonti di metaboliti vasoattivi. Da esso derivano numerosi eicosanoidi (dal greco \"eikosi\", venti, e \"eidos\", forma): prostanoidi, leucotrieni e lipossine, che sono ormoni locali (o autacoidi, dal greco \"aut\u00f2s\", se stesso, e \"\u00e0kos\", rimedio). Questo acido grasso pu\u00f2 infatti essere metabolizzato dalle ciclossigenasi (COX1 e 2), dalle lipossigenasi (LOX) e dalla epossigenasi (citocromo P450 monossigenasi, CYP450).\nDalle COX endoteliali derivano sei prostanoidi, ovvero prostaglandine (PG) e trombossano (Tx): PGI2 (prostaciclina) e PGD2 con attivit\u00e0 vasodilatatoria e anti-aggregante piastrinica; PGH2, PGF2\"\u03b1\" e TxA2 ad azione vasocostrittrice e pro-aggregante; PGE2 ad azione variabile a seconda della concentrazione e del letto vasale. Questi mediatori esercitano le loro azioni interagendo con i recettori di membrana DP, EP, FP, IP e TP (recettore TxA2) accoppiati alle proteine G: DP, EP2, EP4 e IP aumentano l'AMP ciclico (AMPc) mediante le proteine Gs; TP, EP1 e FP innalzano il calcio intracellulare per mezzo delle Gq; EP3 riduce la concentrazione di AMPc attraverso le Gi. Per la loro capacit\u00e0 di ossidare substrati, le COX sono anche fonte di radicali liberi dell'ossigeno (anioni superossido, O2-).\nDall'epossigenasi derivano gli acidi epossi-eicosa-trienoici (EET) e di-idrossi-eicosatrienoici (DHET) ad azione vasodilatatrice; azione analoga hanno gli acidi idrossi-eicosa-tetraenoici (HETE) derivati dalla 15-lipossigenasi endoteliale (15-LOX-1). HETE e EET attivano i canali del K+ calcio-dipendenti delle cellule muscolari lisce, provocando iperpolarizzazione della muscolatura e rilasciamento vasale.\nMediatori vasodilatatori.\nIn condizioni fisiologiche prevale la liberazione endoteliale di mediatori vasodilatatori: NO (ossido nitrico), PGI2 (prostaciclina) e EDHF (\"endothelium-derived hyperpolarization factor\" ). Il loro ruolo \u00e8 stato dimostrato negli uomini e negli animali \"in vivo\" ed \"ex vivo\" in arterie isolate, sia in condizioni basali che dopo stimolazione con agonisti (es. acetilcolina, bradichinina) o esposizione al flusso.\nLa vasodilatazione endotelio-dipendente indotta dai diversi agonisti varia a seconda della specie animale: l'acetilcolina causa rilasciamento endotelio-dipendente delle arterie sistemiche di tutte le specie esaminate (variazioni si hanno invece nel comportamento delle arterie polmonari e cerebrali e delle vene); la bradichinina provoca rilasciamento delle arterie umane e canine, ma non di quelle di coniglio n\u00e9 di gatto; l'istamina determina vasodilatazione delle arterie di ratto, ma non di coniglio.\nL\u2019aumento delle resistenze vasali totali e della pressione arteriosa media che si ottiene, in soggetti sani, dalla somministrazione di inibitori delle COX (es. indometacina), delle NOS (es. L-NMMA) e di EDHF (es. KCl) \u00e8 a favore di un ruolo fisiologico di NO, PG e EDHF nel controllo del tono vasale. La produzione di questi composti \u00e8 stimolata dallo \"shear stress\" e da numerosi agonisti ed \u00e8 regolata in modo tale che il deficit di uno di essi venga compensato dall'iperproduzione degli altri.\nEDHF \u00e8 costituito da un insieme di sostanze capaci di provocare iperpolarizzazione delle cellule muscolari lisce. EDHF viene infatti definito come \"il complesso di sostanze che causano la vasodilatazione che residua dopo somministrazione di inibitori di NOS e di COX e che \u00e8 inibita dai bloccanti dei canali del K+ o dalle alte concentrazioni extracellulari di K+\". EDHF probabilmente include derivati dell'acido arachidonico, peptidi, CO (monossido di carbonio), H2S (acido sulfidrico) e H2O2.\nUn'altra via attraverso la quale le cellule endoteliali possono causare iperpolarizzazione della muscolatura vasale \u00e8 quella delle giunzioni MEJ; in questo caso \u00e8 il passaggio di ioni K+ direttamente dall'endotelio alla tonaca muscolare che causa iperpolarizzazione: l'iperpolarizzazione riduce l'ingresso di calcio (Ca++) nelle cellule muscolari lisce attraverso i canali Ca-voltaggio dipendenti e determina vasodilatazione.\nUna serie di lavori nell\u2019uomo e negli animali hanno dimostrato che l\u2019importanza dei singoli mediatori muta con il variare del calibro dei vasi: la vasodilatazione delle arterie elastiche e muscolari dipende principalmente da NO, mentre quella arteriolare \u00e8 influenzata maggiormente da EDHF e PGI2.\n1) Ossido Nitrico (NO).\nL'intervento di NO nel tono vasale basale nell'uomo \u00e8 dimostrato dalla constatazione che l'inibizione della sintesi di NO con analoghi dell'arginina provoca un aumento della pressione arteriosa, aumento che viene annullato dalla somministrazione di L-arginina. In uno studio in soggetti sani normotesi, l'inibitore della NOS N-monometil-L-arginina (L-NMMA) ha determinato un aumento della pressione arteriosa media di 8-15 mmHg, mentre con l'inibitore N-nitro-L-arginina-metil-estere (L-NAME) l'aumento \u00e8 stato di 10-23 mmHg; all'effetto tardivo sulla pressione arteriosa sembra partecipare l'attivazione simpatica dovuta all'inibizione della NOS del sistema nervoso centrale (nNOS). Allo stesso modo i ratti con deficit genetico di NOS endoteliale (eNOS -/-) sono ipertesi. La sintesi di NO declina con l'et\u00e0.\nLa compromissione della sintesi di NO nella disfunzione endoteliale \u00e8 responsabile di un eccesso di vasocostrizione con un aumento del tono vasale, nonch\u00e9 di una diminuzione dell'attivit\u00e0 anti-aggregante. In presenza di stress ossidativi, gli O2- interagiscono con NO inattivandolo e formando perossinitrito (ONOO\u2212) che \u00e8 a sua volta un radicale libero dell'azoto (RNS).\n2) Prostaciclina (PGI2).\nIl principale mediatore vasodilatatore derivato dalle COX nelle cellule endoteliali umane \u00e8 la prostaglandina bicilcica PGI2 (prostaciclina). La somministrazione di inibitori delle COX (indometacina) in volontari sani ha provocato un aumento delle resistenze vasali totali (+20%) e della pressione arteriosa media (+10 mmHg), mentre l'infusione di acido acetilsalicilico nell'arteria brachiale ha determinato una riduzione del 32% del flusso sanguigno dell'avambraccio. L'infusione di PGI2 negli animali anestetizzati (cane, ratto, coniglio) causa ipotensione, sia che la somministrazione venga fatta per via endovenosa che endoarteriosa, poich\u00e9 la PGI2, a differenza delle altre prostaglandine, non viene metabolizzata nel polmone; la sua perfusione in cuori isolati induce dilatazione delle arterie coronarie. La PGI2 \u00e8 la pi\u00f9 abbondante prostaglandina prodotta dall'endotelio: la sua concentrazione \u00e8 10-100 superiore a quella delle altre prostaglandine endoteliali, ma declina con l'et\u00e0. Si tratta di una delle pi\u00f9 potenti sostanze vasodilatatrici dell'organismo, con un effetto circa 8 volte maggiore della PGE2, tanto che la prostaciclina sintetica (epoprostenol) e i suoi analoghi (iloprost e treprostinil) sono impiegati per il trattamento dell'ipertensione polmonare. Sebbene la PGI2 a concentrazioni fisiologiche abbia azione vasodilatatrice, ad alte concentrazioni essa acquista modeste propriet\u00e0 vasocostrittrici; il diverso comportamento \u00e8 in relazione ai differenti recettori muscolari attivati: IP nel primo caso, TP nel secondo. La stimolazione del recettore IP causa l'attivazione della proteina Gs e l'aumento di AMPc nelle cellule muscolari lisce, con conseguente apertura dei canali K+ ATP-dipendenti e iperpolarizzazione. La delezione del gene IP nei topi si accompagna a ipertensione e diminuzione dell'attivit\u00e0 antiaggregante; al contrario, i topi con deficit genetico del recettore TP sono normotesi, ma hanno tendenza al sanguinamento.\nLa PGI2 \u00e8 sintetizzata all'azione sequenziale delle COX e della prostaciclina-sintetasi (PGIS). Sia la COX1 che la COX2 sono espresse nell'endotelio: la COX1 (COX costitutiva) \u00e8 espressa costitutivamente ed \u00e8 prevalente in condizioni basali; l'espressione della COX2 (COX inducibile) \u00e8 incrementata da \"shear stress\", citochine infiammatorie, mediatori piastrinici, endotossine batteriche, LDL ossidate, trombina e ipossia. Sebbene gli studi farmacologici con inibitori della COX2 (\"Coxib\") e gli studi sperimentali su topi con deficit del gene \"Cox2\" lascino supporre che la produzione endoteliale di PGI2 sia dovuta principalmente all'attivit\u00e0 della COX2, rimangono dubbi su quale sia la COX maggiormente responsabile della formazione della PGI2. La PGIS \u00e8 estremamente sensibile all'inattivazione da parte del perossinitrito: situazioni di stress ossidativo determinano la deviazione della sintesi dei prostanoidi verso composti vasocostrittori/pro-aggreganti; contemporaneamente i radicali liberi aumentano la stabilit\u00e0 e il numero dei recettori TP. In queste situazioni, l'induzione della COX2 tenta di compensare il deficit di PGI2.\nMediatori vasocostrittori.\nGli studi sperimentali su preparati animali hanno osservato che, in condizioni fisiologiche, alcuni vasi (es. arterie e vene polmonari) rispondono alla stimolazione con agonisti (es. acetilcolina, acido arachidonico) con la sintesi si sostanze vasocostrittrici e che la vasocostrizione \u00e8 inibita dalla rimozione dell'endotelio. Nell'uomo i mediatori vasocostrittori hanno importanza soprattutto nell'invecchiamento e in condizioni patologiche (es. ipertensione, diabete) (vedi Trombossani - Fisiopatologia). Nelle indagini sperimentali i mediatori responsabili della vasocostrizione variano in base alla specie animale, al tipo di distretto vasale esaminato e allo stimolo utilizzato. Sono per\u00f2 frequentemente in causa prodotti delle COX, poich\u00e9 la vasocostrizione viene molto spesso attenuata o prevenuta dagli inibitori dalle COX (es. indometacina).\nLe principali sostanze vasocostrittrici comprendono: prostanoidi (TXA2 e PGH2) e altri derivati fosfolipidici (fattore attivante le piastrine, PAF; isoprostani, iPG), peptidi (endotelina 1, ET-1; angiotensina II, ATII; fattore di crescita derivato dalle piastrine, PDGF), ROS (O-2 e H2O2) e di-nucleotidi (uridin-adenosin-tetrafosfato, UP4A). Sebbene gli endoperossidi ciclici (PGH2) siano composti instabili a breve emivita, essi tuttavia possono attivare il recettore TP e provocare vasocostrizione. ATII agisce sia come ormone sistemico che come autacoide locale. Gli isoprostani sono isomeri delle prostaglandine generati dalla perossidazione non enzimatica degli acidi grassi polinsaturi (es. acido arachidonico) presenti nei fosfolipidi di membrana. I ROS si formano durante la sintesi di PGH2 da parte delle COX, nonch\u00e9 per azione di altri enzimi cellulari (es. NOS, NADPH ossidasi, xantina ossidasi); una volta prodotti, essi, e in particolare H2O2, sono in grado di indurre contrazione della muscolatura liscia vasale per azione diretta e indiretta (disattivazione di NO e stimolazione della sintesi di prostanoidi vasocostrittori).\nFunzioni emostatiche.\nLe cellule endoteliali intervengono nella regolazione dell'emostasi, producendo, a seconda delle circostanze, attivatori o inibitori delle piastrine, della coagulazione e della fibrinolisi. In condizioni fisiologiche l'endotelio assicura ai vasi un rivestimento non trombogeno che impedisce sia l'attivazione delle piastrine che delle proteine del sistema della coagulazione. La presenza di endotelio evita, inoltre, il contatto del sangue con le fibre collagene e la matrice subendoteliale, in particolare con il fattore di Von Willebrand (vWF) e con il fattore tissutale (TF), una glicoproteina espressa sulle cellule della parete vasale. Le fibre collagene e vWF provocano aggregazione piastrinica, mentre l'interazione di TF con il fattore plasmatico VII forma un complesso che attiva la via estrinseca della coagulazione.\nProteine anti-trombogene sono esposte sulla membrana delle cellule endoteliali (trombomodulina, inibitore della via del fattore tissutale o TFPI, eparansolfato-proteoglicani e CD39) e sostanze solubili sono liberate dall'endotelio (NO, PGI2, proteina C, proteina S, attivatore tissutale del plasminogeno o tPA e urochinasi o u-PA). La trombomodulina, il TFPI, gli eparansolfati-proteoglicani e la proteina C inibiscono la cascata della coagulazione, mentre NO, PGI2 e CD39 possiedono azione antiaggregante piastrinica. NO e PGI2 hanno un'azione antiaggregante diretta; CD39/ENTPD1 (CD39/\"ecto-nucleoside triphosphate diphosphohydrolase 1\") \u00e8 una ADPasi che degrada l'ADP, uno dei principali attivatori delle piastrine. La trombomodulina si lega alla trombina neutralizzandola e, in pi\u00f9, il complesso trombomodulina-trombina attiva la proteina C. La proteina C attivata si lega alla proteina S e il complesso neoformato acquista propriet\u00e0 anticoagulanti. L'eparansolfato attiva l'antitrombina III che inibisce la trombina e altri fattori della coagulazione. Sia t-PA che u-PA convertono il plasminogeno in plasmina, enzima capace di degradare la fibrina del coagulo.\nAl contrario l'attivazione delle cellule endoteliali si accompagna all'acquisizione di propriet\u00e0 protrombotiche, come la secrezione del vWF multimerico contenuto nei corpi WP, l'esposizione del TF e la produzione dell'inibitore dell'attivatore del plasminogeno (PAI-1).\nFunzioni endocrino-metaboliche.\nMetabolismo delle lipoproteine plasmatiche.\nL'intervento dell'endotelio sul metabolismo delle lipoproteine plasmatiche include il trasferimento delle LDL nel subendotelio e l'attivit\u00e0 delle triglicerido-lipasi: lipoproteinlipasi (LPL), lipasi endoteliale (EL) e lipasi epatica (HL) (vedi Lipoproteina - Metabolismo delle lipoproteine plasmatiche). Queste lipasi sono enzimi chiave del metabolismo delle lipoproteine. La loro azione consiste nella idrolisi (scissione per inserimento di una molecola di acqua nel substrato) dei trigliceridi contenuti nei chilomicroni, sintetizzati dalla mucosa intestinale durante il pasto, nelle lipoproteine a densit\u00e0 molto bassa (VLDL), sintetizzate dal fegato, e nelle lipoproteine a densit\u00e0 intermedia (IDL). Tutte queste proteine hanno la funzione di veicolare nel sangue i grassi, principalmente i trigliceridi, che sono insolubili in acqua. Gli acidi grassi liberati dalle lipoproteine plasmatiche possono cos\u00ec attraversare l'endotelio e raggiungere i tessuti.\nLa LPL \u00e8 presente sia nei capillari che nelle arterie; \u00e8 sintetizzata dalle cellule dei tessuti, le quali la secernono negli spazi interstiziali, da dove viene endocitata dalle cellule endoteliali e trasportata sulla loro superficie luminale. Una volta esposta sulla superficie endoteliale, essa si ancora agli eparansolfato-proteoglicani di membrana. La LPL lega le liporoteine plasmatiche e promuove l'idolisi dei loro trigliceridi, determinando la trasformazione dei chilomicroni e delle VLDL nelle particelle rimanenti (IDL), che hanno un pi\u00f9 basso contenuto lipidico. In questo processo interviene anche la proteina di membrana GPIHBP1 (\"glycosylphosphatidylinositol HDL binding protein 1\"), che fornisce la piattaforma sulla quale vengono in contatto la lipoproteinlipasi e le lipoproteine plasmatiche. La LPL che si trova a livello interstiziale concorre alla patogenesi dell'aterosclerosi (vedi Patobiologia dell'aterosclerosi).\nLa HL \u00e8 sintetizzata dagli epatociti ed \u00e8 esposta sull'endotelio dei sinusoidi epatici, dove svolge azione sovrapponibile alla precedente, con la differenza che i suoi substrati sono i chilomicroni rimanenti, le IDL e le HDL. L'EL \u00e8 l'unico enzima della famiglia ad essere sintetizzato dalle cellule endoteliali; la sua attivit\u00e0 si rivolge soprattutto ai fosfolipidi delle lipoproteine plasmatiche con liberazione degli acidi grassi.\nMetabolismo dell'angiotensina.\nL'endotelio ha un ruolo determinante nella produzione dell\u2019ormone angiotensina II (ATII), che rappresenta uno dei pi\u00f9 potenti agenti che aumentano la pressione arteriosa: l'ATII \u00e8 uno dei pi\u00f9 potenti vasocostrittori e una delle pi\u00f9 potenti sostanze sodio-ritentrici (sostanze che inducono il riassorbimento renale di sodio). Sulla superficie endoteliale \u00e8 esposto l\u2019enzima convertitore dell\u2019angiotensina (ACE), enzima coinvolto nella regolazione della pressione arteriosa. In particolare l\u2019ACE catalizza la rimozione per idrolisi del dipeptide terminale dell\u2019angiotensina I, fisiologicamente inattiva, formando l\u2019octapeptide angiotensina II, biologicamente attivo. La conversione si verifica per la gran parte quando il sangue passa attraverso i polmoni, ma in grado minore avviene anche nelle altre parti dell\u2019organismo. \u00c8 stato dimostrato che circa il 100% dei capillari polmonari esprime l'ACE contro il 10-15% di quelli della circolazione sistemica. L'ACE idrolizza anche la bradichinina, un peptide vasodilatatore, inattivandola.\nL'ACE \u00e8 una singola molecola polipeptidica inserita nella membrana plasmatica luminale delle cellule endoteliali. L'enzima possiede pertanto un dominio extracellulare, in cui risiede l'attivit\u00e0 enzimatica, un dominio transmembranaceo e uno intracellulare, citoplasmatico. Un altro enzima di membrana, l'ACE secretasi, \u00e8 in grado di scindere il dominio extracellulare dell'ACE, liberando cos\u00ec l'enzima in circolo."}
{"id": "709663", "revid": "124597483", "url": "https://it.wikipedia.org/wiki?curid=709663", "title": "Pygoscelis adeliae", "text": "Il pinguino o pigoscelide di Adelia (\"Pygoscelis adeliae\" )) \u00e8 un uccello appartenente alla famiglia Spheniscidae; \u00e8 il pinguino pi\u00f9 largamente diffuso sulle coste del continente Antartico.\nBiologia.\nIl pinguino di Adelia \u00e8 una specie piuttosto aggressiva.\nTra le principali caratteristiche dei \"Pygosceles adeliae\" vi \u00e8 un \"comportamento egoista\": quando i pinguini lasciano il sito di riproduzione per procacciare cibo in mare, di solito lo spostamento avviene in massa e mai individualmente. Spesso i pinguini di Adelia si ritrovano tutti insieme sulle scogliere a picco sul mare: generalmente gli individui optano per un tuffo sincronizzato di gruppo, in quanto la possibilit\u00e0 di essere afferrati da foche leopardo (\"Hydrurga leptonyx\"), in agguato nell'acqua, diminuisce all'aumentare del numero dei pinguini. Questo \u00e8 l'effetto diluizione proprio di molti gruppi animali. Inoltre la foca pu\u00f2, in un tempo determinato, mangiare solo un numero definito di pinguini; ci sono alcuni pinguini che sull'orlo della scogliera inducono i compagni a saltare con delle finte, per poi affacciarsi gi\u00f9 dalla scogliera in modo tale da verificare la presenza di foche leopardo, oppure spingendoli da dietro, sacrificando cos\u00ec alcuni compagni. Questo comportamento \u00e8 proprio delle comunit\u00e0 egoiste.\nGli esemplari giovani senza esperienza sessuale possono reagire a falsi stimoli per l'accoppiamento. Possono ad esempio tentare di accoppiarsi con altri maschi, con pulcini o femmine morte, fino a giungere a veri e propri stupri.\nQuesti comportamenti erano gi\u00e0 noti nei primi anni del Novecento, registrati dalla Spedizione Scott (1911-1912), ma tali dati furono tenuti segreti per non urtare la morale vittoriana dell'epoca. Le carte tenute nascoste da George Levick nella spedizione a Capo Adare sono state ritrovate nel 2012.\nRiproduzione.\nSi riproduce durante l'estate australe, in ottobre i maschi giungono per primi nei siti di riproduzione presso zone costiere rocciose non ghiacciate e occupano il luogo dove verr\u00e0 costruito il nido; pochi giorni pi\u00f9 tardi arrivano le femmine ed iniziano i corteggiamenti. Le coppie una volta formatesi costruiscono il proprio nido, un avvallamento contornato di ciottoli rocciosi, nel quale in novembre vengono deposte 2 uova. Terminato di deporre il secondo uovo, la femmina si dirige verso il mare per nutrirsi mentre il suo compagno cova per circa 7-10 giorni, dopo i quali gli succede la femmina; i due partner si alternano nella cova durante i 35 giorni di incubazione.\nI piccoli nati restano al riparo sotto il morbido e caldo piumino della piega ventrale dei genitori e nutriti; dopo circa 2-3 settimane vengono allevati in gruppo con altri coetanei formando le cosiddette \"nursery\"; in febbraio i giovani hanno ormai completato la loro crescita, lasciano quindi la colonia dirigendosi verso il mare."}
{"id": "709669", "revid": "81195", "url": "https://it.wikipedia.org/wiki?curid=709669", "title": "Gruppo amminico", "text": ""}
{"id": "709670", "revid": "31886", "url": "https://it.wikipedia.org/wiki?curid=709670", "title": "Sindrome rinobronchiale", "text": "La sindrome rinobronchiale si presenta con una serie di sintomi a carico dell'apparato respiratorio.\nAncora oggi la scienza medica fatica a trovare una terapia risolutiva e le cure si riducono a contenere gli episodi di riacutizzazione a carico dei bronchi e delle alte vie respiratorie.\nNei casi gravi sembra si possa tracciare una \"sorta\" di percorso nel tempo di vita del soggetto che parte fin dai primi mesi di vita. \nLa bronchiolite potrebbe essere il primo segnale a cui potrebbero seguire asma, poliposi nasale e ricorrenti infiammazioni a carico delle alte vie.\nLa sindrome tende poi a \"inoltrarsi\" come un fiume carsico verso l'et\u00e0 dello sviluppo per fare la sua ricomparsa verso la terza et\u00e0. Nei casi pi\u00f9 gravi \"rispunta\" gi\u00e0 verso i trent'anni, presentando ripetute faringiti, sinusiti, riniti, bronchiti. Queste ultime richiedono spesso l'ausilio di terapia antibiotica.\nNei casi gravi il paziente tende sempre pi\u00f9 a debilitarsi sia a causa della malattia che delle ripetute e protratte terapie antibiotiche e cortisoniche.\nRecenti studi medici statunitensi stanno verificando la possibilit\u00e0 di un legame in tale sindrome, tra malattia a carico dell'apparato respiratorio e cause che risiederebbero anche in un altro organo: l'intestino. "}
{"id": "709674", "revid": "110157", "url": "https://it.wikipedia.org/wiki?curid=709674", "title": "Negrea", "text": " \nNegrea \u00e8 un comune della Moldavia situato nel distretto di H\u00eence\u0219ti, di 1.985 abitanti al censimento del 2004.\nDista circa 85 km dalla capitale Chi\u0219in\u0103u. Le attivit\u00e0 principali che vi si svolgono sono: l'agricoltura e l'allevamento del bestiame (bovini, suini, ovini, equini e volatili). \nSono presenti alcuni piccoli opifici soprattutto per la lavorazione del legno. Nel cuore di Negrea si pu\u00f2 ammirare un antichissimo monastero, m\u00e8ta di rari pellegrini. "}
{"id": "709675", "revid": "793215", "url": "https://it.wikipedia.org/wiki?curid=709675", "title": "Eneide (Grave)", "text": "L'Eneide (\"\u00c9n\u00e9as\") \u00e8 un poema adespota di 10.156 versi, redatto verso il 1160, in dialetto normanno.\nL'opera, basata sull'opera omonima di Virgilio, fu stampata per la prima volta ad Halle nel 1891 e pubblicata a cura di Jacques Salverda de Grave. Fu in seguito ripubblicata a Parigi nel 1925."}
{"id": "709679", "revid": "767487", "url": "https://it.wikipedia.org/wiki?curid=709679", "title": "Il nuovo politeismo", "text": "Il nuovo politeismo: la rinascita degli dei e delle dee (\"The New Polytheism: Rebirth of the Gods and Goddesses\") \u00e8 un saggio di David L. Miller, con un'appendice di James Hillman.\nL'autore parte dalla considerazioni che gli dei e le dee agiscono anche ai giorni nostri. Nel libro c'\u00e8 anche un capitolo incentrato su 52 tesi sulla presenza degli Dei.\nPer l'autore la psicologia \u00e8 estetica attiva. Afrodite si prende cura dell'anima e agisce mossa dal desiderio del Bello. La violenza \u00e8 generata da Pan, la guerra dal dio Marte.\nPer l'autore netto \u00e8 il contrasto tra monoteismo e politeismo.\nIl politeismo riflette le molteplici differenze tra i popoli, valori e culture. Ma riflette anche la diversit\u00e0 della mente umana, tanto che si pu\u00f2 parlare di \"politeismo della psiche\".\nPer gli autori il Politeismo \u00e8 uno strumento pi\u00f9 che adeguato per comprendere la psicologia degli uomini. La psicologia umana \u00e8 una manifestazione della molteplicit\u00e0 degli archetipi.\nIl politeismo perci\u00f2 \u00e8 il campo di manifestazione del policentrismo della psiche, e solo tramite una radicale ri-mitizzazione si sarebbe in grado di comprendere la psiche.\nIl politeismo non necessita della \"esplicatio\" tipica del monoteismo, ma una \"complicatio\", vale a dire un procedimento dinamico e aperto, non deduttivo e unilaterale."}
{"id": "709680", "revid": "228587", "url": "https://it.wikipedia.org/wiki?curid=709680", "title": "Unione di Vilnius e Radom", "text": "L'unione di Vilnius e Radom (, ) fu una serie di tre atti passati a Vilnius, nel Granducato di Lituania, e confermati dal consiglio della Corona a Radom, nel Regno di Polonia nel 1401. L'unione corresse la precedente unione di Krewo (1385) e conferm\u00f2 il trattato di Astrava (1392). Vitoldo, granduca di Lituania, divent\u00f2 pienamente a capo delle questioni lituane, mentre Jogaila, re di Polonia si tenne il titolo di Duca Supremo. Dopo la morte di Vitoldo, la Lituania sarebbe governata da Jogaila o dal suo erede. L'unione \u00e8 generalmente vista come un rafforzamento dell'unione polacco-lituana.\nContesto storico.\nSia Jogaila sia Vitoldo cercavano di rinnovare l'unione polacco-lituana, che esisteva dal 1385. Nel 1399, la regina Edvige di Polonia mor\u00ec a causa di complicazioni post-parto, lasciando Jogaila re di una terra straniera e senza un erede. Se i nobili polacchi avessero costretto Jogaila ad abdicare, sarebbe tornato in Lituania a pretendere il trono di granduca. Vitoldo sarebbe cos\u00ec costretto o a tornare al Ducato di Trakai o a dichiarare un'altra guerra civile. Lo stesso anno Vitoldo sub\u00ec una grande sconfitta nella battaglia del fiume Vorskla contro l'Orda d'Oro e fronteggi\u00f2 ribellioni nel Principato di Smolensk, nella Repubblica di Pskov, e a Velikij Novgorod.\nTermini.\nI negoziati cominciarono a Hrodna nella fine del dicembre 1400. L'unione fu firmata in tre atti distinti: uno da Jogaila (l'originale non \u00e8 sopravvissuto), un altro da Vitoldo e i nobili lituani (a Vilnius il 18 gennaio 1401), e il terzo dal concilio reale polacco (a Radom l'11 marzo 1401). \u00c8 significativo che per la prima volta i nobili lituani stipularono un atto politico in prima persona, non semplicemente come testimoni dei trattati del granduca.\nVitoldo fu istituito come granduca di Lituania (\"magnus dux\") mentre suo cugino Jogaila, re di Polonia, tenne il titolo di un Signore (\"supremus dux\"). L'unione legalizz\u00f2 lo status di Vitoldo come vero sovrano della Lituania e il suo diritto di usare il titolo di \"granduca\". Tuttavia, questa indipendenza sarebbe stata temporanea \u2013 dopo la morte di Vitoldo la Lituania sarebbe governata da Jogaila o dal suo erede e diventer\u00e0 parte del regno e della corona della Polonia. I nobili polacchi e lituani accettarono di non eleggere un nuovo re di Polonia senza consultarsi. Al tempo n\u00e9 Jogaila n\u00e9 Vitoldo avevano eredi, ma speravano entrambi di procreare figli che avrebbero ereditato sia il Regno di Polonia e il Granducato di Lituania (alla fine ci riusc\u00ec Jogaila). Vitoldo rinnov\u00f2 i voti a Jogaila, alla corona, al regno e agli abitanti della Polonia e promise di aiutarli se necessario.\nConseguenze e valutazioni.\nLa rinnovata alleanza stabilizz\u00f2 la situazione, permettendo a Vitoldo di lanciare un'offensiva contro i Cavalieri teutonici e di dare inizio alla prima rivolta in Samogizia. Infine, le forze congiunte polacco-lituane ottennero una vittoria decisiva contro i Cavalieri nella battaglia di Grunwald nel 1410. Il trattato \u00e8 stata interpretato in modo vario dagli storici lituani e polacchi. Alcuni affermano che fosse un fallimento diplomatico di Vitoldo, dato che l'unione bloccava la strada per la possibile incoronazione a re di Lituania. Altri la videro come una concessione dei polacchi quando fall\u00ec il loro piano di incorporare il Granducato nel Regno di Polonia. Una terza scuola di pensiero consider\u00f2 l'unione come un mutuo compromesso: la Lituania abbandon\u00f2 i piani per l'indipendenza, mentre la Polonia abbandon\u00f2 i piani per la piena integrazione della Lituania in uno stato unitario. Alcuni lavori accademici pi\u00f9 recenti tendono a non sovrastimare l'importanza dell'unione e a vederla come una mera codificazione delle effettive relazioni polacco-lituane che esistevano dal 1392. Altri ricercatori enfatizzarono il fatto che i lituani erano inclusi nell'elezione di un nuovo monarca polacco. Con la morte di Edvige, la Polonia perse il suo ultimo sovrano con un diritto ereditario a regnare, i nobili polacchi si riservarono il diritto di eleggere un nuovo re dopo la sua morte, persino i diritti del suo possibile figlio con la nuova sposa Anna di Cejle, nipote di Kazimierz III, non erano garantiti. L'inclusione dei nobili lituani nella futura elezione pu\u00f2 essere vista come l'inclusione nella \"comunit\u00e0 del regno\" (\"communitas regni\") personificata in Polonia dal concetto della \"corona del regno di Polonia\" (\"corona regni Poloniae\")."}
{"id": "709681", "revid": "1305772", "url": "https://it.wikipedia.org/wiki?curid=709681", "title": "PES", "text": ""}
{"id": "709682", "revid": "65435", "url": "https://it.wikipedia.org/wiki?curid=709682", "title": "Satanisti", "text": ""}
{"id": "709683", "revid": "33689", "url": "https://it.wikipedia.org/wiki?curid=709683", "title": "Avant garde", "text": ""}
{"id": "709685", "revid": "729019", "url": "https://it.wikipedia.org/wiki?curid=709685", "title": "Strada statale 394 del Verbano Orientale", "text": "La strada statale 394 del Verbano Orientale (SS 394) \u00e8 una strada statale italiana.\nPercorso.\nHa inizio a Varese, presso il quartiere di Masnago. Attraversa i comuni di Casciago, Luvinate, Barasso, Comerio scendendo verso Gavirate e Cocquio-Trevisago, qui incrocia tramite rotatoria la SP 1 e la SP 1var che ne \u00e8 costituisce la naturale variante di tracciato. Proseguendo attraversa Cocquio-Trevisago, la sua frazione di Sant'Andrea e giunge a Gemonio, dove incrocia la strada statale 629 del Lago di Monate, proveniente da Vergiate, poco prima di Cittiglio, la strada incrocia il termine della variante della SP 1, e la SP ex SS 394 dir per Laveno Mombello.\nDopo una svolta a destra e imboccata la Valcuvia, sia attraversano di Brenta e Casalzuigno, Cuveglio, Rancio Valcuvia, Cassano Valcuvia, Mesenzana, Brissago-Valtravaglia e Germignaga, poi dopo aver attraversato il Fiume Tresa, incrocia la SP 69 ed entra in Luino.\nSuperata Luino, costeggia il Lago Maggiore,con alcune gallerie, toccando Colmegna, Maccagno, Tronzano Lago Maggiore, Pino Lago Maggiore, per terminare al Confine di Stato di Zenna ed entrare in Svizzera, dove prosegue come H405.\nLa tratta Varese-Cittiglio, non \u00e8 particolarmente scorrevole a causa dei numerosi centri abitati attraversati e il limite di velocit\u00e0 \u00e8 generalmente di 50\u00a0km/h; la tratta in Valcuvia \u00e8 pi\u00f9 scorrevole (eccetto per l'attraversamento di Cuveglio per il quale sarebbe in progetto una variante) e con il limite frequentemente posto a 70\u00a0km/h; tale sezione fu interessata, fra il 1914 e il 1949 dalla presenza del binario della tranvia della Valcuvia, che occupava il lato destro della carreggiata in direzione nord est.\nFino al 1997, il percorso originario raggiungeva Luino attraverso Laveno Mombello e la costa del Lago Maggiore; il tratto attuale della SS 394 da Cittiglio a Luino era in origine parte della SP54 della Provincia di Varese ed \u00e8 stato (insieme al tratto \"Vergiate-Gemonio\", ora SS 629) passato ad ANAS ed elevato a strada statale, in sostituzione del pi\u00f9 tortuoso tratto sulla sponda del lago.\nStrada statale 394 dir del Verbano Orientale.\nLa strada statale 394 dir del Verbano Orientale (SS 394 dir), ora \"strada provinciale 394 dir del Verbano Orientale (SP 394 dir)\", \u00e8 una strada provinciale italiana.\nCostituisce il collegamento tra Cittiglio e Laveno Mombello. Ha inizio a Cittiglio, all'incrocio con la SP 1 var e la strada statale 394 del Verbano Orientale (al km 16,300), e porta a Laveno Mombello, dove si immette nella SP 69 Sesto Calende-Luino. Il tracciato \u00e8 pianeggiante.\nFino al 1997 era parte integrante dell'itinerario della SS 394: a seguito della revisione dell'itinerario , il tratto tra Cittiglio e Laveno Mombello fu riclassificato come SS 394 dir.\nIn seguito al decreto legislativo n. 112 del 1998, dal 2001 la gestione \u00e8 passata da ANAS alla Regione Lombardia, che ha provveduto al trasferimento dell'infrastruttura al demanio della Provincia di Varese."}
{"id": "709686", "revid": "1468869", "url": "https://it.wikipedia.org/wiki?curid=709686", "title": "Kate Chopin", "text": "\u00c8 oggi considerata una delle \"progenitrici\" delle autrici femministe del XX secolo.\nKate Chopin \u00e8 nota per il suo romanzo \"The Awakening\" (in italiano: \"Il risveglio\"), opera incentrata sulla liberazione (interiore) di una donna nell'America del primo novecento.\nBiografia.\nSuo padre, Thomas O'Flaherty, era un imprenditore di successo emigrato da Galway, in Irlanda. Sua madre, Eliza Faris, era ben inserita nella comunit\u00e0 francese di St. Louis. La nonna materna, Athena'ise Charleville era di origine canadese e parlava solo francese.\nMorto il padre, Chopin si leg\u00f2 ancora di pi\u00f9 alla madre, alla nonna e alla bisnonna, formando un circolo di donne.\nLeggeva molto: fiabe, poesie, e allegorie religiose, cos\u00ec come alcuni classici e qualche romanzo (tra i suoi preferiti Walter Scott e Charles Dickens). Nel 1868 si \u00e8 diplomata all'\"Accademia del Sacro Cuore\".\nNel 1870, all'et\u00e0 di 20 anni, spos\u00f2 Oscar Chopin e si stabil\u00ec con lui nella sua citt\u00e0 natale di New Orleans, un importante porto. Kate, entro i 29 anni, ebbe tutti i suoi sei figli, nati tra il 1871 e il 1879. In ordine di nascita: Jean Baptiste, Oscar Charles, George Francis, Frederick, Felix Andrew e L\u00e9lia (battezzata Marie La\u00efza). aveva gi\u00e0 6 figli. Nel 1879 l'impresa commerciale di cotone di Oscar Chopin fall\u00ec, e la famiglia si trasfer\u00ec nella Parrocchia di Natchitoches, in Louisiana, dove gest\u00ec piccole piantagioni e un negozio a Cloutierville. Qui assorb\u00ec molto della cultura creola che far\u00e0 da fondamento ai suoi racconti. La casa dove vissero diventer\u00e0 il \"Bayou Folk Museum\", che purtroppo sar\u00e0 distrutto da un incendio il primo ottobre 2008.\nQuando Oscar Chopin mor\u00ec nel 1882, lasci\u00f2 alla moglie 12000 dollari di debiti (circa 230.000 dollari nella valuta del 2005). Kate cerc\u00f2 di cavarsela da sola, sfruttando anche qualche relazione con uomini sposati, ma nonostante gli sforzi, due anni dopo dovette svendere tutto e tornare a St. Louis, dove appena arrivata nel 1885 la madre mor\u00ec.\nSoffr\u00ec quindi di depressione, ma su suggerimento del medico, l'ostetrico Frederick Kolbenheyer, che aveva intuito per lei la propriet\u00e0 terapeutica dello scrivere, pubblic\u00f2 a proprie spese \"At Fault\", suo primo romanzo (scritto da luglio 1889 ad aprile 1890) e riusc\u00ec a farsi stampare diversi racconti su riviste letterarie (\"Century\", \"Two Tales\", \"Harper's Young People\", \"Youth's Companion\", \"St. Louis Life\", \"Vogue\", \"New Orleans Times-Democrat\", \"The Atlantic Monthly\", \"Catholic Home Journal\", \"Wide Awake\", \"Independent\", \"Shreveport Times\", \"American Jewess\", \"Philadelphia Musical Journal\", \"St. Louis Post-Dispatch\", \"Fashion and Fancy\", \"Spectator\", \"Short Stories\", \"St. Louis Magazine\", \"Mirror\", \"Criterion\", \"Moods\" e \"Saturday Evening Post\"). Divenne per\u00f2 conosciuta solo come scrittrice regionale di colore locale.\nLa raccolta \"Bayou Folk\" contiene 23 racconti, \"A Night in Acadie\" (che all'inizio voleva intitolare \"In the Vicinity of Marksville\") ne contiene 21, ma gli editori le consigliarono di scrivere un romanzo e nel giugno 1897, Kate cominci\u00f2 a scrivere \"A Solitary Soul\" (che poi stampato diventer\u00e0 \"The Awakening\", suo libro di maggior successo, anche se subito assai criticato per presunta immoralit\u00e0).\nAltri 55 racconti (in parte ritrovati manoscritti e in parte pubblicati su giornali e riviste) sono usciti su \"The Complete Works of Kate Chopin\", a cura di Per Seyersted (Louisiana University Press, 1969) o su \"A Kate Chopin Miscellany\", a cura di Per Seyersted ed Emily Toth (Northwestern State University Press, 1979), e infine in \"Complete Novels and Stories\", a cura di Sandra M. Gilbert (Library of America, 2002). Una parte di questi (22 racconti) li voleva raccogliere in una nuova raccolta, da intitolare \"A Vocation and a Voice\", mai uscita.\nMentre visitava la fiera \"St. Louis World's Fair\" il 20 agosto del 1904, Chopin fu colpita da una emorragia cerebrale. Mor\u00ec due giorni dopo, all'et\u00e0 di 54 anni.\n\u00c8 sepolta nel cimitero del Calvario a St. Louis.\n\"The Awakening\" \u00e8 il suo lavoro pi\u00f9 noto, che \u00e8 la storia di una donna intrappolata in una societ\u00e0 opprimente. Fuori stampa per diversi decenni, \u00e8 ora largamente disponibile e acclamato dalla critica per qualit\u00e0 di scrittura e per l'importanza come una delle prime opere femministe. Ultimamente, comunque, la critica comincia a riconoscere anche la qualit\u00e0 stilistica dei suoi racconti e brevi \"sketches\".\nAl cinema.\nDall'opera di Kate Chopin sono stati tratti i film:"}
{"id": "709687", "revid": "122600215", "url": "https://it.wikipedia.org/wiki?curid=709687", "title": "Bona Dea", "text": "Sotto l'appellativo Bona Dea, che ha un significato generale di Grande Madre, si venerava un'antica divinit\u00e0 laziale, il cui nome non poteva essere pronunciato. \nMito.\nLa vera identit\u00e0 della dea traspare attraverso i vari miti che circondano la sua storia, cos\u00ec come ci vengono tramandati dagli autori antichi, oppure attraverso la tipologia del culto che veniva celebrato.\nLa Bona Dea non trova una chiara caratterizzazione nemmeno esaminando le fonti antiche. Viene a volta identificata con Cibele, ma la versione pi\u00f9 accreditata del mito la vuole moglie e sorella di Fauno, chiamata per questo Fatua Fauno. Secondo la versione riportata da Lattanzio, la dea \u00e8 la moglie di Fauno, una moglie molto abile in tutte le arti domestiche e molto pudica, al punto di non uscire dalla propria camera e di non vedere altro uomo che suo marito. Un giorno per\u00f2 trov\u00f2 una brocca di vino, la bevve e si ubriac\u00f2. Suo marito la castig\u00f2 a tal punto con verghe di mirto che ne mor\u00ec; questo spiega l'esclusione del mirto dal suo tempio. In seguito pentito, Fauno, deplorando la morte della sua sposa, pose quest'ultima nel numero degli Dei.\nElla viene collocata quindi in quella che \u00e8 la storia antica del \"Latium\" da cui proviene la genealogia degli eroi e dei principi, su cui si fonder\u00e0, in seguito, gran parte della propaganda imperiale romana, in particolare quella Giulio Claudia.\nAlcuni autori la considerano essere come la Giunone venerata in Cartagine.\nEpiteti.\nEra considerata come la stessa Opi: la chiamavano Bona Dea perch\u00e9 provvede agli uomini tutti i beni della vita; Fauna, perch\u00e9 moglie di Fauno; Fatua dal latino \"fari\" (dire parlare), perch\u00e9 prediceva alle donne il futuro, come Fauno agli uomini.\nCulto.\nIl tempio della Bona Dea si trovava sotto l'Aventino e qui in un Bosco sacro le donne e le ragazze celebravano ogni anno i misteri della Bona Dea nei primi di dicembre. Ercole, escluso egli stesso, per vendetta aveva istituito presso il suo Altare, posto poco lontano da quello della dea, cerimonie dove le donne non potevano partecipare. \nIl tempio dell'Aventino era stato fondato dalla vestale Claudia e fu poi restaurato da Livia, moglie di Augusto. \nA Santa Maria Arabona, frazione di Manoppello, sorgeva un tempio romano dedicato al culto della Dea Bona. Il nome \u00abArabona\u00bb deriverebbe proprio da latino \"ara\" \"altare\" e \"Bona\" \"Dea Bona\". Sui resti di tale tempio si erge l'abbazia di Santa Maria Arabona.\nUn altro tempio dedicato alla dea, attestato dall'iscrizione di un costruttore romano \"Lucio Paquedio Festo\" che ne cur\u00f2 un restauro, \u00e8 attestato sul monte Sant'Angelo Arcese di Tivoli. \nAltra abbazia che sorge sul sito di un antico tempio dedicato alla Dea Bona si trova a Pollenza, in provincia di Macerata. L'abbazia di Santa Maria di Rambona (= \"Ara Bona\") risale, nelle sue parti pi\u00f9 antiche, alla fine del IX secolo e fu eretta per volere dell'imperatrice longobarda Ageltrude. \nSi testimonia cos\u00ec una continuit\u00e0 tra i luoghi sacri dell'antichit\u00e0 e la presenza cristiana che non cancella ma d\u00e0 nuovo significato agli antichi culti. La madonna col bambino prende cos\u00ec il posto della grande madre generatrice e protettrice, nelle sue varie forme locali.\nFestivit\u00e0.\nLa descrizione del culto ci mostra una divinit\u00e0 che opera \"pro populo\", quindi, per la salute di tutta Roma.\nAlla dea erano dedicate due celebrazioni annuali: la prima si teneva il primo maggio presso il tempio sull'Aventino, ed era propria dei Plebei, mentre la seconda, condotta dalle donne Patrizie, si svolgeva in dicembre, presso la casa del Pontefice massimo o del Console o del Pretore. A tal festa si ammettevano le sole donne, tanto che in quella \"invernale\" si facevano uscire dalla casa dove si celebrava non solamente tutti gli uomini, ma anche tutti gli animali maschi e si coprivano tutti i dipinti dove un maschio era rappresentato. Il vino che si adoperava era chiamato \"latte\", e l\u2019anfora in cui era riposto \"mellarium\" cio\u00e8 \"vaso di mele\". Durante la festa si sacrificava una scrofa gravida.\nNel 62 a.C. Publio Clodio Pulcro si travest\u00ec da donna, per partecipare segretamente al culto che si celebrava nella casa di Giulio Cesare (si trattava quindi della celebrazione patrizia), segu\u00ec una grave crisi politica, dovuta a questa profanazione."}
{"id": "709688", "revid": "1543377", "url": "https://it.wikipedia.org/wiki?curid=709688", "title": "Avant-garde metal", "text": "L'avant-garde metal, chiamato anche experimental metal, metal d'avanguardia o metal sperimentale \u00e8 un sottogenere della musica heavy metal caratterizzato da un largo impiego di elementi avanguardistici, sonorit\u00e0, strumenti, tecniche e strutture che escono fuori dagli schemi tradizionali del genere, talvolta fondendo elementi tipici della musica heavy metal con qualsiasi genere musicale: dal free jazz al metal estremo; dalla musica classica a quella elettronica e d'ambiente.\nAlcune degli esponenti dell'avant-garde pi\u00f9 noti sono Arcturus, Solefald, Ulver, Fleurety, Unexpect, Dir en grey, Sigh, Maximum the Hormone, Boris, Ved Buens Ende, Celtic Frost, D\u00f8dheimsgard, In the Woods... e Mr. Bungle.\nL'esistenza di questo genere \u00e8 stato spesso messa in discussione per via della sua complessa eterogeneit\u00e0 musicale, dal momento che non costituisce un genere vero e proprio nel senso stretto del termine come invece avviene per gli altri generi dell'heavy metal.\nPionieri del genere sono considerati gli svizzeri Celtic Frost, che nell'album \"Into the Pandemonium\", incorporarono a sonorit\u00e0 thrash metal, elementi atipici, come orchestrazioni, voci femminili, drum machine e stili vocali provenienti da vari generi; inoltre, tra i pionieri si possono annoverare anche band come Gorguts, Boris, Earth, Helmet, Mayhem, maudlin of the Well, Neurosis, Sunn O))), Mr. Bungle, Today Is the Day e Voivod.\nCaratteristiche.\nLa fondamentale caratteristica predominante di questo genere \u00e8 la complessa eterogeneit\u00e0 dal punto di vista stilistico, che a differenza degli altri generi musicali dell'heavy metal, in cui possono essere riconosciuti dei tratti distintivi e caratterizzanti, l'Avant-garde si presenta come un insieme non chiaramente definito di sonorit\u00e0 e, naturalmente, di concezioni musicali; per questo motivo fornirne una descrizione generale \u00e8 particolarmente difficile.\nNella fattispecie, l'avant-garde metal \u00e8 un termine generico spesso adoperato per indicare un ampio raggio di stili musicali di vari artisti all'interno della musica heavy metal che si differenziano dai canoni tipici del genere per la notevole presenza di elementi musicali atipici e non-convenzionali.\n\u00c8 opportuno precisare che non esistono delle caratteristiche comuni per tutti gli artisti comunemente definiti come avant-garde metal, dal momento che ognuno decide di sperimentare nuove sonorit\u00e0 a seconda delle proprie intenzioni, le quali possono essere infinite.\nL'avant-garde metal non \u00e8 altro che il corrispettivo heavy metal del rock sperimentale: il nome stesso \"avant-garde\", termine francese per \"avanguardia\", fa senza dubbio riferimento all'unica caratteristica fondamentale di questo genere di spingersi al di l\u00e0 dei canoni tipici di questa musica proponendo nuove concezioni, idee, composizioni e sonorit\u00e0. Non mancano influenze da altri, sennonch\u00e9 svariati, generi musicali, i quali tendendono ad inserirsi e a mescolarsi fra di loro, a volte anche destrutturando le composizioni stesse.\nDibattiti sul genere.\nSebbene questo genere fosse presente subliminalmente da diversi anni nel mondo del metal, si \u00e8 iniziato a parlare di \"avant-garde metal\" solo recentemente per definire questo tipo di musica. \nAlcuni fattori, come un grande sfoggio di tecnica durante l'esecuzione dei brani, la marcata ibridazione con soluzioni musicali di nicchia ed il frequente uso di aspetti compositivi che esulano dalle comuni concezioni di armonia e melodia, rendono l'avant-garde metal un genere apprezzato da un pubblico molto ristretto e, di conseguenza, poche persone riescono a conoscerlo a fondo ed a distinguerne i tratti essenziali. \u00c8 assai frequente che questo stile venga confuso con altre correnti musicali di tipo sperimentale come per esempio il progressive metal, il progressive rock, la musica jazz fusion, il technical thrash metal o il technical death metal.\nUn'accusa spesso rivolta a questo tipo di musica avanguardista \u00e8 quella proveniente dai sostenitori pi\u00f9 tradizionalisti del genere da cui proviene, il metal estremo: questi ultimi sono soliti ritenere che essa non sia altro che una inutile perversione del \"vero\" black metal, un genere in cui la musica viene volutamente suonata in modo grezzo e minimale, evitando ricercatezze ed elaborazioni di ogni tipo. Tuttavia, non si pu\u00f2 affermare che ci\u00f2 sia vero: alcuni lavori dei Celtic Frost, inizialmente vennero etichettati come avant-garde metal, seppure attualmente la critica sia convenuta a catalogarli come black metal e thrash metal tradizionali."}
{"id": "709693", "revid": "1543377", "url": "https://it.wikipedia.org/wiki?curid=709693", "title": "Greatest Hits (Robbie Williams)", "text": "Greatest Hits \u00e8 il primo album raccolta ufficiale di Robbie Williams, pubblicato nell'ottobre del 2004, che raccoglie alcuni brani dei precedenti dischi con l'aggiunta di due inediti, \"Radio\" e \"Misunderstood\".\nInclude anche il brano \"Eternity\", che in precedenza era stato pubblicato solo come singolo senza venire incluso in alcun album.\nDescrizione.\n\"Greatest Hits\" fu uno degli album a vendere pi\u00f9 in fretta nel Regno Unito. Nella prima settimana debutt\u00f2 alla posizione numero 1 vendendo pi\u00f9 di 320.000 copie. Esistono due copertine leggermente diverse del disco. In una vediamo Robbie Williams a petto nudo che mostra i peli pubici; nel libretto dell'album c'\u00e8 la frase latina \"...si quid habet mammas vel rotas, res habebis difficiles aliquando\", che significa \"se ha le tette o le ruote rende la vita difficile\". Lo stesso giorno fu pubblicato un box set contenente tutti i singoli di Robbie Williams.\nSul suo sito la popstar si dichiar\u00f2 \"perplesso alla prospettiva\" di un album di successi, commentando: \"Guardo alla mia carriera passata raramente o quasi mai\", e annunci\u00f2 nella stessa occasione le due canzoni inedite a cui aveva lavorato con un nuovo collaboratore, Stephen Duffy. Entrambi gli inediti furono pubblicati come singoli. \"Radio\", usc\u00ec nell'ottobre 2004, debuttando in vetta alla Official Singles Chart, il sesto singolo numero 1 di Robbie Williams nel suo Paese. Ha venduto 41.732 copie. Il brano raggiunse la prima posizione anche in Danimarca e in Portogallo, entrando nelle top 10 di tutto il mondo. Il secondo singolo, la ballata \"Misunderstood\", fu inserita nella colonna sonora del film \"\", ed entr\u00f2 nelle top 10 di tutto il mondo nel dicembre dello stesso anno.\nSuccesso.\nIl disco ha venduto 720.000 copie nella sua prima settimana, diventando il greatest hits con le vendite maggiori nella sua prima settimana nel Regno Unito. L'album arriv\u00f2 alla posizione numero 1 in 18 paesi: Francia, Italia, Portogallo, Spagna, il Regno Unito, Argentina, Colombia, Germania, Australia, Nuova Zelanda, Svizzera e altri. Si tratta del 61\u00ba album pi\u00f9 venduto di sempre nel Regno Unito, toccando i due milioni di copie vendute e i otto dischi di platino.\n\"Greatest Hits\" fu l'album pi\u00f9 venduto del 2004 in Europa, con 5 milioni di copie vendute. Le cifre di vendita attuali si aggirano intorno agli 8 milioni di copie vendute globalmente: si tratta di uno dei dischi di Robbie Williams pi\u00f9 venduti. In Germania rimase per nove settimane non consecutive alla numero 1; \u00e8 il secondo album di Williams a riuscirci dopo \"Swing When You're Winning\". Con 101 settimane passate nella classifica tedesca segue il record di \"Sing When You're Winning\", ch era rimasto nella classifica per 106 settimane. Con le sue 900.000 copie vendute, \"Greatest Hits\" \u00e8 il 20\u00ba album pi\u00f9 venduto in Germania negli anni 2000. Nella top 20 degli album pi\u00f9 venduti del decennio sul suolo tedesco, Robbie Williams vanta cinque dischi: la presente raccolta, \"Swing When You're Winning\" (quarto posto), \"Escapology\" (quinto posto), \"Intensive Care\" (ottavo) e \"Live at Knebworth\" (diciannovesimo).\nNei Paesi Bassi il \"Greatest Hits\" di Robbie Williams fu il quattordicesimo album di maggior successo del decennio. Nella relativa top 100, Robbie Williams \u00e8 riuscito a piazzare ben cinque suoi album. Il \"Greatest Hits\" \u00e8 stato superato da \"Intensive Care\" (decimo posto) ed \"Escapology\" (quinto posto)."}
{"id": "709694", "revid": "1904508", "url": "https://it.wikipedia.org/wiki?curid=709694", "title": "Patrizio (titolo)", "text": "Patrizio \u00e8 un titolo nobiliare di antica origine, tipicamente italiano, in uso presso alcuni comuni medievali e presso le repubbliche aristocratiche.\nIl titolo di patrizio.\nA partire dall'VIII secolo il titolo di patrizio venne utilizzato per indicare quella classe nobiliare che governava su di un comune, quindi un municipio, o su una repubblica aristocratica.\nTale titolo fu ritenuto molto importante, tant'\u00e8 vero che pur essendo un titolo non rilasciato dall'autorit\u00e0 reale o di un principe o di un sovrano in generale, fu adottato da molti nobili aventi titoli nobiliari molto pi\u00f9 alti.\nIn et\u00e0 pi\u00f9 recente, dopo il XII secolo, si formarono diversi patriziati in alcune Universit\u00e0 (gli antichi Municipi) in Italia. Questi patriziati moderni gestivano autonomamente il governo della citt\u00e0, che di conseguenza non aveva un signore feudale. Per tale motivo l'appartenenza di una famiglia ad un patriziato civico dava ad essa un grande prestigio e ancora oggi, pur essendo quello di patrizio un titolo tra i pi\u00f9 bassi nella scala gerarchica nobiliare, esso viene considerato uno dei pi\u00f9 prestigiosi in quanto, fra l'altro, indice di sicura antichit\u00e0 della famiglia che lo porta. Questo perch\u00e9 mentre gli altri titoli nobiliari venivano concessi per brevetto, cio\u00e8 per \"Diploma di Nobilitazione\" o per \"Lettere Patenti\" da parte dell'autorit\u00e0 papale, imperiale, reale, ducale o principesca, e quindi come venivano dati potevano essere anche tolti alla famiglia per varie motivazioni, il titolo di patrizio invece non era altro che l'ufficializzazione della nobilt\u00e0 patrizia che risiedeva in una specifica famiglia. Si tratta di quelle famiglie che, pur non avendo un titolo nobiliare, ricoprivano cariche di governo cittadino o repubblicano o militari; esse, con l'ascrizione nel \"Libro d'Oro del Patriziato\", venivano nobilitate in modo ufficiale.\nQuesto titolo, prima di essere dichiarato tale, era una qualit\u00e0, qualifica e prerogativa che era radicata in una specifica famiglia, quindi quando la si individuava, per mezzo dell'ascrizione al patriziato le veniva ufficializzata la condizione nobiliare di cui godeva.\nDato che la \"nobilt\u00e0 patrizia\" era ritenuta una qualit\u00e0 che risiedeva in una famiglia e che si tramandava geneticamente, essa era l'unica nobilt\u00e0 che non poteva essere negata dall'autorit\u00e0 sovrana.\nTale nobilt\u00e0 patrizia poteva essere riconosciuta soltanto dal patriziato della citt\u00e0 o repubblica nella quale la famiglia risiedeva, in quanto il patriziato era sovrano.\nInizialmente la voce di patrizio stava ad indicare qualit\u00e0 e prerogativa nobiliare della famiglia, quindi chi era ascritto al patriziato doveva dire di essere ascritto ad un seggio patrizio, o aggregato al patriziato, o ascritto al libro d'oro del patriziato, e non dire di avere il titolo patrizio di una determinata citt\u00e0.\nPer\u00f2 col tempo tale qualifica divent\u00f2 un vero e proprio titolo nobiliare, che ha avuto origine dall'antica Roma.\nCon la voce \"patriziato\", in senso generico, oggi si sta ad indicare anche l'intera nobilt\u00e0 italiana, cio\u00e8 qualsiasi titolato.\nIl patriziato in Italia.\nIn Italia Meridionale vi furono relativamente poche citt\u00e0 demaniali che poterono avere il diritto e il privilegio di autogovernarsi senza subire il \"giogo\" di un signore feudale. Tra queste vi furono anche centri oggi ormai piccoli e periferici, come per esempio Amantea in Calabria, Giovinazzo in Puglia o Sorrento (in cui si conserva ancora intatto un sedile nobiliare del XIV secolo), ma che anticamente godevano di un prestigio e di un potere per nulla trascurabili.\nSimile al patriziato erano le \"piazze nobili\", ovvero quei Comuni che avevano diritto ad autogovernarsi ma attraverso l'istituzione di una nobilt\u00e0 civica. In questo secondo caso venivano dette \"piazze aperte\", distinguendosi dalle \"piazze chiuse\" rappresentate appunto dai patriziati.\nLa principale differenza tra patriziato e nobilt\u00e0 civica, e quindi tra piazza chiusa e piazza aperta, era rappresentata dal fatto che le piazze chiuse avevano appunto il diritto (indicato nel nome) di accogliere al proprio interno nuove famiglie \"per solo ed esclusivo potere decisionale delle famiglie gi\u00e0 iscritte,\" senza neppure dover chiedere l'approvazione del sovrano.\nNel nord Italia, nella stessa citt\u00e0 si potevano trovare sia il patriziato sia la nobilt\u00e0 civica: ai patrizi venivano riservate le pi\u00f9 alte cariche della citt\u00e0, come l'anzianato, l'essere gonfaloniere ed altre; mentre ai nobili civici venivano assegnate cariche inferiori, come quella di giudice ed altre cariche ritenute non di governo.\nIn altre citt\u00e0, oltre al patriziato e alla nobilt\u00e0 civica, si trovava anche la nobilt\u00e0 generica che, pur unita in un collegio nobiliare, non era ascritta a nessun seggio nobiliare.\nI patriziati delle Repubbliche marinare.\nL'espressione \"repubbliche marinare\" \u00e8 stata coniata dalla storiografia ottocentesca, quasi in coincidenza con la fine dell'ultima di esse: nessuno di questi Stati si \u00e8 mai autodefinito repubblica marinara\". Nei primi decenni dopo l'unificazione italiana, il patriottismo post-risorgimentale aliment\u00f2 una riscoperta del Medioevo legata ad un nazionalismo romantico, in particolare a quegli aspetti che sembravano prefigurare la gloria nazionale e le lotte per l'indipendenza. Il fenomeno delle repubbliche marinare venne allora messo a fuoco ed esaltato; nel 1860 ci fu cos\u00ec l'introduzione nei programmi scolastici dello studio delle repubbliche marinare come fenomeno unitario. Ci\u00f2 contribu\u00ec notevolmente a rendere il concetto popolare. Nel programma del liceo si prescriveva infatti, a partire da quell'anno, di affrontare in classe prima le \"cagioni del rapido risorgimento del commercio marittimo italiano - Amalfi, Venezia, Genova, Ancona, Pisa\" e l'\"Assodamento della grande potenza navale italiana\".\nCome \u00e8 normale per concetti definiti a posteriori, il numero delle citt\u00e0 marinare \u00e8 definito diversamente a seconda degli autori: cinque repubbliche nei programmi scolastici del 1860 (Amalfi, Venezia, Genova, Ancona e Pisa), mentre nei libri di testo scolastici di fine ottocento se ne citano sette tra quelle principali (le cinque gi\u00e0 citate, pi\u00f9 Napoli e Gaeta, ma limitatamente al periodo antecedente la conquista normanna). Il numero \"quattro\", che spesso ancor oggi ricorre associato alle repubbliche marinare, come si vede non \u00e8 originario; esisteva invece un elenco breve, limitato a due (Genova e Venezia) o tre citt\u00e0 (Genova, Venezia e Pisa) ed un elenco lungo, che comprendeva anche Ancona, Amalfi e Gaeta.\nDeterminante per la diffusione dell'elenco a quattro repubbliche marinare fu una pubblicazione del capitano Umberto Moretti, che aveva ricevuto dalla Regia Marina, nel 1904, l'incarico di scrivere la storia marittima di Amalfi; il volume usc\u00ec con un titolo assai significativo: \"La prima repubblica marinara d\u2019Italia\". Da quel momento il nome di Amalfi si affianc\u00f2 definitivamente a quello delle altre repubbliche dell'elenco breve, equilibrando con la sua presenza lo sbilanciamento verso il centro-nord del paese. Negli anni Trenta del Novecento si consolid\u00f2 cos\u00ec un elenco ridotto composto di sole quattro citt\u00e0: Amalfi, Pisa, Genova e Venezia, che port\u00f2 poi all'inserimento dei loro simboli nello stemma della Marina Militare. Solo nel 1967, con l'uscita del testo di Armando Lodolini \"Le repubbliche del mare\", venne ripreso l'elenco lungo delle repubbliche marinare - Amalfi, Pisa, Genova, Venezia, Ancona, Gaeta - alle quali si aggiunse anche la dalmata Ragusa.\nL'elenco breve, di quattro repubbliche marinare, port\u00f2 a considerare come un gruppo a s\u00e9 stante l'insieme dei patriziati relativi di Amalfi, Pisa, Genova e Venezia.\nLe modalit\u00e0 di trasmissione dei titoli patriziali in queste quattro repubbliche sono i seguenti:\nLa lettera (m) sta ad indicare che il titolo patriziale va dato ai maschi, mentre le lettere (mf) indicano che il titolo patriziale va dato a maschi e femmine.\nQuesti quattro patriziati, pur essendo in teoria posti agli ultimi gradini della scala nobiliare, furono equiparati alla pi\u00f9 alta nobilt\u00e0 (cio\u00e8 nella scala araldica vennero posti come importanza allo stesso livello del titolo di \"Duca\" non sovrano e di \"Principe\" non sovrano), perch\u00e9 il sovrano delle repubbliche marinare (quindi il conte, il prefetto ed il duca per Amalfi; il console, il signore e il podest\u00e0 per Pisa; il console, il podest\u00e0, il capitano del popolo ed il doge per Genova; il doge per Venezia) veniva eletto all'interno del proprio patriziato. Pertanto tutti i patrizi erano potenzialmente dei sovrani.\nVenezia.\nAi \"patrizi veneziani\" venivano date le seguenti qualifiche nobiliari: N.U. o N.H., che stavano ad indicare \"nobil uomo\" o \"nobil homo\", per gli uomini; N.D., che indicava \"nobil donna\", per le donne.\nQueste qualifiche spettavano soltanto ai patrizi della citt\u00e0 di Venezia.\nEssi vennero ad essere di un rango pari a quello di Principi del sangue (stante anche l'eguale possibilit\u00e0 di assurgere al rango sovrano di doge, almeno in linea di principio).\nI patrizi veneziani utilizzavano una corona patriziale formata da cerchio d'oro gemmato, sostenente otto fioroni a foggia di gigli stilizzati (cinque visibili) alternati da altrettante perle (quattro visibili).\nGenova.\nAi \"patrizi genovesi\" venivano date delle qualifiche nobiliari in base alla carica di governo che ricoprivano. Queste qualifiche erano: \"Magnifico\", \"Illustrissimo\" ed \"Eccellentissimo\".\nIl \"Magnifico\" veniva indicato scrivendo per esteso la qualifica nobiliare, l\"Illustrissimo\" con le lettere D.D. maiuscole, mentre l\"'Eccellentissimo\" con la lettera D. maiuscola.\nI patrizi genovesi utilizzavano una corona patriziale formata da cerchio tempestato di gemme preziose sostenente quattro fioroni d'oro (tre visibili) alternati da quattro perle in oro (due visibili).\nNelle corti d'Europa, a partire dal 1637 la Repubblica di Genova era considerata alla pari di una monarchia, in quanto il doge da tale data assunse la corona reale e il titolo di Re di Corsica, Cipro e Gerusalemme. Dato che i patrizi genovesi avevano tutti il diritto di poter essere eletti alla carica di doge, venivano considerati principi del sangue e principi ereditari presuntivi.\nFirenze.\nIl 31 luglio del 1750, il granduca di Toscana, Francesco Stefano di Lorena, ordin\u00f2 da Viennal la legge per il regolamento della nobilt\u00e0 e cittadinanza, che venne pubblicata in Firenze il primo ottobre dello stesso anno.\nVennero definite \"Nobili Patrizie\" quelle famiglie che possedevano o avevano posseduto dei feudi nobili, che avevano una nobilt\u00e0 superiore ai 200 anni, quindi nobilt\u00e0 generosa, che erano appartenenti all'Ordine dei Cavalieri di Santo Stefano, e i cui antenati avessero ricoperto le pi\u00f9 alte cariche come \"l'anzianato\"; mentre \"nobili \"erano quelle famiglie che appartenevano all'Ordine di Santo Stefano, ma non avevano una nobilt\u00e0 superiore a 200 anni.\nRoma.\nA Roma c'erano i nobili patrizi coscritti, i nobili patrizi romani e i nobili romani. I primi venivano chiamati \"coscritti\" perch\u00e9, a seguito della bolla Urbem Romam, erano capi di una delle sessanta famiglie patrizie romane. Il titolo di \"nobile patrizio romano\" veniva dato in due casi: al resto della famiglia patrizia coscritta (ovvero tipicamente la parte di famiglia che, nel sistema di nobilt\u00e0 patriarcale, non era assegnataria di un titolo ma solo di un attributo nobiliare), ma anche a quei casati appartenenti al ceto patrizio romano che non figuravano tra le coscritte. In quest'ultimo caso tale titolo veniva assegnato dal Pontefice a quei dignitari della Corte Pontificia che lo acquisivano per funzione, fruendone per\u00f2 come nobilt\u00e0 personale. Infine c'era il titolo di \"nobile romano,\" che veniva conferito a quelle famiglie nobili romane non ascritte al patriziato.\nIn tale patriziato, codificato con la bolla Urbem Romam, confluirono sia le antiche superstiti famiglie baronali romane, sia le famiglie appartenenti alla nobilt\u00e0 cittadina, cio\u00e8 quelle che pi\u00f9 frequentemente si avvicendarono nel ricoprire le principali cariche comunali a partire dal Conservatorato e che Paolo Giovio defin\u00ec come \"nobilt\u00e0 della\" \"seconda squadra\", sia le numerose famiglie cosiddette \"papali\" giunte a Roma al seguito di un loro congiunto eletto al soglio pontificio, ed altre che per ufficio o per attivit\u00e0 giuridiche ed economiche si trapiantarono nell'Urbe. Con la bolla citata venne altres\u00ec definitivamente precluso ogni altro ingresso di nuove famiglie nel ceto nobiliare romano se non per matrimonio e legittima successione da esse.\nMilano.\nA Milano la prima testimonianza del patriziato cittadino \u00e8 costituita dalla Matricula Nobilium stilata da Ottone Visconti nel 1277. In essa tuttavia sono presenti solamente le famiglie ghibelline, ossia quelle che avevano sostenuto i Visconti nella lotta contro i della Torre per il dominio su Milano. Nel XV-XVI secolo la nobilt\u00e0 cittadina era composta da circa 235 famiglie, alle quali, salvo rare eccezioni, venivano affidate le cariche dell'amministrazione ducale; in questo quadro il patriziato esprimeva una cerchia pi\u00f9 ristretta, detentore del vero potere e della massima autorit\u00e0, sotto forma dei casati Archinto, Arcimboldi, Arconati, Arese, Barbiano, Borromeo, Brambilla, Brivio, C\u00e0rcano, Casati, Castiglione, Corio, Crivelli, Fagnani, Gallarati, Maggi, Marliani, Melzi, Pecchio, Pusterla, Rainaldi, Schiaffinati, Sessa, Taverna, Trivulzio, Visconti.\nPiemonte.\nNegli stati dei Savoia molte tra le principali citt\u00e0 furono dotate di organi patriziali o di una nobilt\u00e0 civica dal funzionamento assimilabile al patriziato. Tra le altre, ebbero un pieno patriziato Acqui, Asti, Biella, Chieri, Cuneo, Mondov\u00ec, Nizza Monferrato, Novi Ligure, Torino e Vercelli. Una nobilt\u00e0 civica di una certa importanza fu presente in Alba, Carignano, Carmagnola, Casale, Fossano, Saluzzo e Savigliano.\nGli unici tre patriziati che ebbero pieno riconoscimento ufficiale furono quelli di Alessandria, Novara e Tortona, cio\u00e8 quelli delle \"province di nuovo acquisto\". Ai patriziati di queste tre citt\u00e0 furono riconosciute le antiche prerogative con tre Lettere Patenti del 4 settembre 1775 (Novara e Alessandria) e 23 aprile 1776 (Tortona). In virt\u00f9 di questo fatto, con la proclamazione del Regno d'Italia e la graduale uniformazione della nobilt\u00e0 italiana ad opera delle Commissioni araldiche regionali, alle famiglie di questi tre patriziati fu riconosciuto il titolo di Nobile (mf).\nRegno di Napoli.\nNel Regno di Napoli esisteva il ceto patrizio e la nobilt\u00e0 civica; nel medesimo regno il titolo di patrizio e di nobile civico avevano la stessa importanza e quindi erano posti allo stesso livello. La differenza stava nel fatto che il patriziato costituiva piazza (seggio o tocco) chiusa; la nobilt\u00e0 civica piazza aperta. Dopo l'unit\u00e0 d'Italia la consulta araldica non tenne conto che nel Regno di Napoli, a differenza del resto d'Italia, i due titoli erano equiparati, e quindi pose il titolo di patrizio sopra quello di nobile civico.\nIl patriziato pi\u00f9 importante di tale regno fu quello napoletano, donde il titolo di \"patrizio napoletano\" (napolitano).\nRegno di Sicilia.\nNel Regno di Sicilia il titolo di patrizio venne utilizzato per indicare la pi\u00f9 alta carica municipale. In alcune citt\u00e0 come Catania, Messina, Caltagirone il governo municipale era formato da sei senatori nobili, un Capitano di Giustizia e un patrizio di citt\u00e0 che prendeva il titolo di esempio (patrizio di Catania, patrizio di Messina, patrizio di Caltagirone, ecc.).\nSan Marino.\nIl titolo patriziale \u00e8 stato usato anche nella Repubblica di San Marino.\nI patrizi di San Marino utilizzavano le seguenti corone patriziali: cerchio d'oro tempestato di gemme preziose sostenente quattro fioroni d'oro (tre visibili) e quattro perle d'oro (due visibili); oppure cerchio in oro cordonato ai margini sostenente quattro punte di lancia in oro (tre visibili) e quattro globetti in oro (due visibili); venivano usate altre due corone, una era sormontata da dodici perle d'oro sostenute da punte (sette visibili), simile alla corona tollerata di barone, soltanto che le punte si piegavano verso la parte interna della corona; un'alta era sormontata da otto perle d'oro sostenute da punte (cinque visibili), simile alla corona tollerata di nobile, anche in questo caso con le punte con su le perle piegate verso l'interno della corona.\nImpero bizantino.\nNell'Impero bizantino, al tempo dell'imperatore Giustiniano il titolo di patrizio (greco \u03c0\u03b1\u03c4\u03c1\u03af\u03ba\u03b9\u03bf\u03c2) era al vertice della gerarchia nobiliare, escludendo le dignit\u00e0 riservate ai membri della famiglia imperiale. In epoca macedone era una \u00abdignit\u00e0 per insegne\u00bb (quindi slegata da incarichi effettivi) e - tolti i primi tre titoli di Cesare, Nobilissimus e Curopalate riservati di norma ai componenti della famiglia imperiale - veniva come quarta: la precedevano, andando dal basso verso l'alto, quelle di antipato, di magistro e di \u00abpatrizia con cintura\u00bb (\"zoste patrikia\"), quest'ultima unica dignit\u00e0 femminile di corte.\nSacro Romano Impero.\nA partire dall'XI secolo, venne a svilupparsi nelle libere citt\u00e0 imperiali del Sacro Romano Impero la classe dei \"Patrizier,\" composta da preminenti personalit\u00e0 delle medesime citt\u00e0 che avevano un autogoverno di tipo oligarchico. Oltre ai grandi mercanti, questi venivano scelti tra i cavalieri imperiali, gli amministratori e le personalit\u00e0 politiche.\nI membri di una societ\u00e0 patriziale erano comunque tenuti a rispettarsi tra loro e a rendere omaggio all'imperatore.\nLe societ\u00e0 patriziali nella Germania medievale erano associazioni chiuse al loro interno, incentrate su certe famiglie o \"casate\", ed erano presenti con forti corporazioni nelle libere citt\u00e0 imperiali come Colonia, Francoforte sul Meno o Norimberga. Nel 1516 il consigliere di Norimberga e giurista Christoph Scheuerl (1481\u20131542) ottenne commissione da Johann Staupitz, vicario generale dell'ordine agostiniano, di abbozzare una costituzione di Norimberga presentata ufficialmente il 15 dicembre 1516. Fu quella la prima citazione del termine \"patricius\" dal latino per indicare appunto le famiglie pi\u00f9 rilevanti della citt\u00e0-stato. I contemporanei convertirono la parola nel tedesco \"Patriziat\" e \"Patrizier\" per patriziato e patrizio. Ad ogni modo l'uso del termine \"patrizio\" in Germania entr\u00f2 in vigore solo nel XVII secolo.\nI patrizi tedeschi occupavano i seggi del consiglio amministrativo della citt\u00e0 ed occupavano i principali incarichi civili. Per questo proposito si costituirono in societ\u00e0 patriziali per proteggere i loro diritti ereditari. A Francoforte le societ\u00e0 patriziali iniziarono ad ammettere nuove famiglie a partire dalla seconda met\u00e0 del XVI secolo. Molti rifugiati calvinisti dai Paesi Bassi spagnoli nel corso del XVI-XVII secolo si distinsero per i sostanziali contributi al commercio della citt\u00e0 e per questo molti di loro vennero ammessi poi nel patriziato locale. Un detto dell'epoca riportava In ogni caso gli ebrei vennero sempre esclusi dal patriziato tedesco.\nTra i patriziati pi\u00f9 famosi della Germania si ricordano quello di Norimberga, quello di Augusta, quello di Colonia, quello di Monaco di Baviera, quello di Danzica e quello di Ulma.\nLe insegne.\nLa corona normale di patrizio era formata da un cerchio in oro tempestato di gemme preziose, ma veniva usata anche un'altra corona di foggia all'antica che era formata da un cerchio d'oro sormontato da quattro fioroni d'oro alternati da quattro perle; questa corona per\u00f2, dalla consulta araldica del Regno d'Italia, venne sostituita con una corona d'oro sostenente quattro punte di lancia alternate da quattro globetti simili a perle, perch\u00e9 quella di foggia all'antica era molto simile alla corona marchionale.\nLa corona normale di patrizio, cio\u00e8 quella formata da semplice vera d'oro, fu inventata per accomunare tramite una corona tutti i patrizi italiani, visto che in Italia al titolo di patrizio venivano attribuite, da regione a regione, corone araldiche diverse.\nLa nuova corona normale di patrizio era formata da otto fioroni alternati da otto perle (visibili quattro fioroni e cinque perle), quindi era simile a quella di \"patrizio veneto;\" per distinguerla i fioroni di questa nuova corona vennero realizzati in modo diverso rispetto a quella veneziana, e quando la si blasonava frontalmente venivano posti quattro fioroni e cinque perle.\nCuriosit\u00e0.\nI titoli di \"Patrizio Veneto\" e di \"Patrizio Genovese\", oltre ad essere equiparati alla pi\u00f9 alta nobilt\u00e0 nella gerarchia nobiliare, vennero ad essere di un rango pari a quello di Principi del sangue (stante anche l'eguale possibilit\u00e0 di assurgere al rango sovrano di doge, almeno in linea di principio).\nDiritto.\nItalia.\nLa Repubblica Italiana non riconosce i titoli nobiliari, pertanto, dopo l'entrata in vigore della Costituzione italiana nel 1948, il titolo di patrizio, come gli altri titoli nobiliari, non ha tutela giuridica e non pu\u00f2 essere usato dagli organi della pubblica amministrazione."}
{"id": "709697", "revid": "122997413", "url": "https://it.wikipedia.org/wiki?curid=709697", "title": "Edward Sapir", "text": "Fu grande luminare della linguistica strutturale americana e teorizzatore dell'Ipotesi di Sapir-Whorf. Fu discepolo di Franz Boas e maestro di Benjamin Lee Whorf.\nSapir \u00e8 considerato uno dei pi\u00f9 grandi linguisti del XX secolo.\nBiografia.\nPolacco, figlio di un rabbino ebreo ortodosso, giunse negli Stati Uniti nel 1889, all'et\u00e0 di cinque anni. Inizialmente insegn\u00f2 alla Universit\u00e0 della California e alla Universit\u00e0 della Pennsylvania. In seguito, tra il 1910 e il 1925 fu a capo del dipartimento di antropologia del museo nazionale canadese.\nSapir insegn\u00f2 antropologia prima all'Universit\u00e0 di Chicago (1925\u20131931), poi linguistica etnica all'Universit\u00e0 di Yale, dove rimase fino alla morte.\nFu uno dei primi a compiere ricerche sulle relazioni tra lo studio delle lingue e l'antropologia. \nSapir propose nel 1921 una singolare teoria, nella quale supponeva che la lingua influenzasse il pensiero delle persone. Le sue idee furono poi riprese da Whorf e rielaborate e sono oggi note come Ipotesi di Sapir-Whorf. Anche lui allievo di Boas, studi\u00f2 le lingue dei Nativi Americani e osserv\u00f2 che i tratti culturali non si diffondono uniformemente in tutte le direzioni dal centro di irradiazione con un unico ritmo. Critic\u00f2 il diffusionismo tedesco, stabilendo cos\u00ec l'impossibilit\u00e0 di tracciare carte areali della diffusione dei tratti culturali. Si sforz\u00f2 di esporre i principi secondo cui si pu\u00f2 ricostruire la storia della cultura grazie allo studio della distribuzione locale di differenti elementi culturali."}
{"id": "709701", "revid": "838137", "url": "https://it.wikipedia.org/wiki?curid=709701", "title": "Unione di Grodno", "text": "Il Patto di Grodno o Unione di Grodno del 1432 fu uno degli atti dell'Unione Polacco-Lituana. Fu approvata a Hrodna per rinforzare l'unione tra i due stati, che si era gradualmente evoluta verso un'unione personale. Nonostante le dichiarazioni, il declino dei legami tra il Regno di Polonia e il Granducato di Lituania continu\u00f2 e le relazioni si ruppero tra il 1440 e il 1447. Nel 1447 l'unione fu di nuovo reintrodotta come unione personale che dur\u00f2 fino al 1492."}
{"id": "709704", "revid": "125085242", "url": "https://it.wikipedia.org/wiki?curid=709704", "title": "Vestali", "text": "Le vestali erano sacerdotesse consacrate alla dea Vesta. A Romolo, primo re di Roma, o al suo successore, Numa Pompilio, \u00e8 attribuita l'istituzione del culto del fuoco, con la creazione delle vergini sacre a sua custodia, chiamate vestali.\nLa leggenda delle origini.\nL'antichit\u00e0 del culto e dell'ordine sacerdotale \u00e8 attestata dalla leggenda della fondazione di Roma, secondo la quale la madre di Romolo e Remo, Rea Silvia, era una vestale di Albalonga. E secondo Tito Livio le Vestali, esplicitamente derivate dall'analogo culto di Albalonga, furono tra i primi ordini sacerdotali creati da Numa Pompilio: subito dopo i Fl\u00e0mini, e prima dei Salii e dei Pontefici.\nIl loro compito era di mantenere sempre acceso il sacro fuoco alla dea Vesta, che rappresentava la vita della citt\u00e0, e compierne il culto a nome, appunto, della citt\u00e0. Erano inoltre incaricate di preparare gli ingredienti per qualsiasi sacrificio pubblico o privato, come la \"mola salsa\", una focaccia di farina di farro tostata mista a sale, con cui si cospargeva la vittima (da qui il termine \"immolare\").\nSvetonio racconta che Augusto:\nOnori delle Vestali.\nIn principio le vestali erano quattro (o tre) fanciulle vergini, in seguito il loro numero fu portato a sei fanciulle che erano sorteggiate all'interno di un gruppo di 20 bambine di et\u00e0 compresa fra i 6 e i 10 anni, appartenenti esclusivamente a famiglie patrizie.\nLa consacrazione al culto, officiata dal Pontefice massimo avveniva tramite la \"captio\" o cattura (un rito paranuziale che ricalca il matrimonio per rapimento). Dopo che il Pontefice aveva pronunciato la frase di rito \"Ego te amata capio\" (io ti prendo, amata) le fanciulle erano consacrate a Vesta. Al Pontefice massimo erano sottoposte come ad un marito e a lui dovevano rispondere in caso di eventuali mancanze. \nIl servizio aveva una durata di 30 anni: nei primi dieci erano considerate novizie, nel secondo decennio erano addette al culto, mentre gli ultimi dieci anni erano dedicati all'istruzione delle novizie. In seguito erano libere di abbandonare il servizio e sposarsi. La vestale pi\u00f9 anziana aveva il titolo di \"Virgo Vestalis maxima\".\nLa loro vita si svolgeva nell'\"Atrium Vestae\", accanto al tempio di Vesta, dove dovevano mantenere acceso il fuoco sacro e preparare la \"mola salsa\", una focaccia che veniva offerta agli dei nelle cerimonie solenni. Potevano per\u00f2 uscire liberamente in lettiga e godevano di privilegi superiori a quelli delle donne romane, nonch\u00e9 di diritti e onori civili: mantenute a spese dello Stato, affrancate dalla patria potest\u00e0 al momento di entrare nel Collegio, erano le uniche donne romane che potevano fare testamento (e custodi a loro volta, grazie all'inviolabilit\u00e0 del tempio e della loro persona, di testamenti e trattati), potevano testimoniare senza giuramento e i magistrati cedevano loro il passo e facevano abbassare i fasci consolari al loro passaggio. Questo per quanto attiene al loro status sociale.\nAtteneva invece piuttosto al loro ruolo sacerdotale il diritto di chiedere la grazia per il condannato a morte che avessero incontrato casualmente (perch\u00e9 il \"nefas\" rappresentato da questo incontro fosse immediatamente compensato) e quello di essere sepolte entro il pomerio, a significare che la loro esistenza era cos\u00ec sacra che neppure le loro ceneri erano impure.\nAlle Vestali erano anche affidati in esclusiva gli oggetti pi\u00f9 sacri di Roma, i Pignora imperii, i sette talismani sacri che garantivano la potenza eterna dell'Urbe: tra di essi, tutti conservati nel Tempio di Vesta, c'erano gli Ancilia (i dodici scudi sacri di Marte, dio della guerra) e il Palladio (la statua della dea Atena che Enea port\u00f2 da Troia).\nAbbigliamento.\nLe Vestali erano riconoscibili oltre che per le vesti, per un'elaborata acconciatura a trecce, i \"seni crines\", portati attorcigliati sul capo e sormontati da un'infula (benda sacra) che girava in pi\u00f9 spire e terminava in due bende finali, che ricadevano sulle spalle. Il tutto era coperto da un velo fissato da una spilla, simile a quello delle spose.\nProibizioni e condanne.\nLe uniche colpe che potevano sovvertire questo statuto di assoluta inviolabilit\u00e0 erano lo spegnimento del fuoco sacro e le relazioni sessuali, che venivano considerate sacrilegio imperdonabile (\"incestus\"), in quanto la loro verginit\u00e0 doveva durare per tutto il tempo del servizio nell'ordine. In questi casi la vestale non poteva essere perdonata, ma neppure uccisa da mani umane, in quanto sacra alla dea.\nSe perdeva la verginit\u00e0 o lasciava spegnere il fuoco sacro, la Vestale veniva dunque frustata e poi vestita di abiti funebri e portata in una lettiga chiusa, come un cadavere, al \"Campus sceleratus\", che era situato presso la Porta Collina ma ancora dentro le mura (sul Quirinale). L\u00e0 veniva lasciata in una sepoltura con una lampada e una piccola provvista di pane, acqua, latte e olio, il sepolcro veniva chiuso e la sua memoria cancellata. Il complice dell\"'incestus\" subiva invece la pena degli schiavi: fustigazione a morte, la stessa cui era soggetta la Vestale in Albalonga.\nIn realt\u00e0, almeno fino alla fine della repubblica, la condanna a morte di una Vestale pare assai simile ad un sacrificio umano mascherato, destinato a placare gli d\u00e8i che sembrano corrucciati e inviano catastrofi pubbliche (come l'assedio di Brenno o la disfatta di Canne), o segni funesti in periodi di irrequietezza sociale \u2013 come la condanna della vestale Oppia, attestata nel 483 a.C., non negando l'accusa di incesto, ma sottolineando molto le lotte interne ed esterne e i prodigi mostruosi che si erano verificati in quel periodo.\nDionigi di Alicarnasso narra della vestale Orbilia che nel 472 a.C., quando a Roma si cercavano i motivi che avevano portato la pestilenza in citt\u00e0, fu trovata colpevole di aver mancato al proprio voto di castit\u00e0, e per questo delitto mandata a morte. A seguito della condanna, uno dei suoi due amanti si suicid\u00f2, mentre l'altro fu giustiziato nel foro. \nLivio narra di una vestale, Minucia, condannata ad esser sepolta viva per un abbigliamento non adeguato alla posizione occupata (337 a.C.), ma anche dello scagionamento miracoloso (attribuito a Vesta stessa) di una vestale, Tuccia, nel 230 a.C., accusata di non aver conservato la sua verginit\u00e0.\nOvidio nei Fasti narra che la vestale Claudia, accusata di infedelt\u00e0, dimostr\u00f2 la sua innocenza disincagliando alla foce del Tevere la nave che portava dalla Frigia la statua di Cibele; in questa era la pietra nera (lapis niger), propiziatrice della sorte di Roma nella seconda guerra punica contro Annibale. La vestale chiese a Cibele di aiutarla e riusc\u00ec a trainare la nave fuori dalla secca, solo tirandola con la sua cintura.\nNel tardo impero, sappiamo da una lettera che Quinto Aurelio Simmaco chiese al praefectus urbi e successivamente al vicario di Roma di condannare la Vestale di Alba, Primigenia, per aver violato il voto di castit\u00e0, assieme al suo amante Maximus.\nAquilia Severa, la vestale imperatrice.\nL'imperatore Eliogabalo, che si identificava con il dio sole, spos\u00f2 in seconde nozze la vestale Aquilia Severa nel 220, in un matrimonio che simulava quello delle due divinit\u00e0. Tale matrimonio fu di scandalo per la popolazione romana, poich\u00e9 si trattava della rottura di un'antichissima e onorata tradizione romana, tanto che, per legge, una vestale che avesse perso la propria verginit\u00e0 veniva seppellita viva. Non diede eredi all'imperatore, il quale divorzi\u00f2 da Aquilia nel 221 per sposare Annia Faustina. Quando questo matrimonio naufrag\u00f2, Eliogabalo riprese con s\u00e9 Aquilia, affermando che il loro divorzio non era valido. Non si hanno notizie di Aquilia dopo l'uccisione di Eliogabalo nel 222.\nCossinia, la vestale fedele.\nNel 1929 fu scoperta, tra il fiume Aniene e la via Valeria, in un luogo destinato a pubblico cimitero, l'unica tomba (cos\u00ec supposta) di Vestale che si conosca. Il ritrovamento \u00e8 documentato da un filmato dell'Istituto Luce. \nSi tratta della Vestale Cossinia, morta a circa 75 anni. Databile tra la fine del II e l\u2019inizio del III secolo, il monumento si compone di due basamenti, uno con cinque gradini - su cui poggia il cippo funerario - e l\u2019altro di tre gradini, sotto il quale giaceva il corpo inumato di una giovane donna. Sulla parte anteriore del cippo, in un\u2019elegante corona di quercia con nastro, si legge \"V. V. COSSINIAE L. F.\": \"alla Vergine Vestale Cossinia figlia di Lucio\". Sotto \u00e8 inciso: \"Lucio Cossinio Eletto\", forse un suo parente. Sul lato posteriore del cippo un'iscrizione metrica informa: \"Qui giace e riposa la Vergine, trasportata per mano del popolo, poich\u00e9 per sessantasei anni fu fedele al culto di Vesta. Luogo concesso per decreto del Senato\". Sotto il cippo della Vestale Cossinia, il cui corpo dovette essere cremato, perch\u00e9 deceduta non dopo l'et\u00e0 claudia, non fu trovata l'urna con i resti mortali. Cossinia non porta il suo nome personale (cognomen) perch\u00e9 alla sua epoca era inusuale e questo elemento spinge a datare il cippo di Cossinia non oltre la met\u00e0 del I secolo d.C.\nNei pressi della tomba fu rinvenuta una preziosa bambolina d\u2019avorio, adorna di monili e con un'elegante acconciatura, tipica dell'epoca severiana, successivamente conservata nel Museo Nazionale Romano, ed un cofanetto porta-gioie, che la piet\u00e0 dei parenti depose nel sarcofago. L'ipotesi \u00e8 che circa un secolo e mezzo dopo, a fianco del cippo di Cossinia (che si elevava su cinque gradini) fu sepolta una giovane morta prima del matrimonio (che conservava ancora denti bianchissimi), il cui sarcofago fu coperto con un basamento di tre gradini, il primo dei quali poggiante sul terzo (partendo dal basso) dei cinque di Cossinia. \nLa confusione delle tombe ha fatto attribuire a Cossinia la bambola che non le apparteneva. In questo errore sono caduti moltissimi studiosi, finch\u00e9 un lavoro della Bordenache Battaglia, \"Corredi funebri di et\u00e0 imperiale e barbarica nel Museo Nazionale Romano\" (ed. Quasar, 1983, pp.\u00a0124\u2013138) ha chiarito l'equivoco. Il libro di Franco Sciarretta \"Il complesso monumentale detto gi\u00e0 di Cossinia a Tivoli\" nei Quaderni di archeologia e di Cultura classica n. 6, 2017, fa luce sull'intera vicenda. Il volume comprende, oltre ad un'antologia di testimonianze sulle Vestali, un allegato costituito da un'importante relazione geologica sul sito dei due monumenti, a cura dei proff. M.Riccio e F. De Angelis.\nClaudia, la vestale convertita.\nPrudenzio nella sua raccolta di inni, il cd. Liber Peristephanon parla di una Vestale, Claudia, che si era convertita al cristianesimo nel tardo IV sec.\nNell'inno dedicato alla passione di S. Lorenzo Claudia viene descritta entrare nel santuario del martire: \"aedemque, Laurenti, tuam Vestalis intrat Claudia\". Si \u00e8 voluta identificare questa Claudia con una Vestale di cui parla Quinto Aurelio Simmaco, in qualit\u00e0 di pontifex maior in una lettera, dove auspica la smentita da parte di una Vestale delle voci secondo cui lei voleva lasciare, prima dei limiti previsti, la clausura. Il motivo poteva essere proprio il passaggio dal paganesimo al cristianesimo, ma l'epistola di Simmaco non lo spiega. \nSarebbe l'unico caso certo di abbandono del sacerdozio pagano per conversione ad altra religione ma, se \u00e8 molto dubbio che questa Claudia possa essere la Vestale Massima a cui fu dedicata una statua nel 364 - e la cui dedica \u00e8 stata erasa - \u00e8 invece probabile sia la stessa Claudia che \u00e8 sepolta nella Basilica di San Lorenzo fuori le mura.\nCelia Concordia, l'ultima vestale.\nL'affermazione del Cristianesimo nell'Impero non caus\u00f2, per i primi secoli, la fine dell'ordine. Al contrario le Vestali, ministre di un culto millenario caro alle donne e alla citt\u00e0, continuarono ad essere amate ed onorate dal popolo romano fino al IV secolo. L'ultima gran sacerdotessa fu Celia Concordia (384).\nDivenuto il credo niceno religione di Stato nel 380 con l'editto di Tessalonica, a partire dal 391 Teodosio I, con una serie di decreti, proib\u00ec il mantenimento di qualunque culto pagano e il sacro fuoco nel tempio di Vesta venne spento, decretando la fine dell'ordine delle Vestali.\nFerdinand Gregorovius descrive cos\u00ec la scena finale, all'ingresso di Teodosio in Roma:"}
{"id": "709705", "revid": "15756", "url": "https://it.wikipedia.org/wiki?curid=709705", "title": "Scienze dure", "text": "Scienze dure (l'espressione \u00e8 un calco dalla lingua inglese hard science) \u00e8 un'espressione della lingua corrente per indicare le scienze esatte (matematica e logica) e le scienze naturali (come la biologia, la chimica e la fisica) in contrapposizione a buona parte delle scienze sociali e umane, talvolta definite scienze molli. Il concetto alla base \u00e8 di considerare scienze dure quelle in cui predominano i dati quantitativi, raccolti con misure sperimentali ripetibili, elaborati con formule matematiche e capaci di predire fenomeni verificabili. Solo le scienze dure applicano in modo rigoroso il metodo scientifico.\nLa demarcazione delle scienze dure da quelle molli \u00e8 talvolta pi\u00f9 incerta di quella con le pseudoscienze da un lato a causa dell'adozione di metodi scientifici di rilevazione e trattamento dei dati in specifici settori di discipline potenzialmente considerate molli, come la psicologia, la sociologia e l'economia e dall'altro per la difficolt\u00e0 o il costo di raccogliere dati o ripetere esperimenti in alcuni settori delle stesse scienze dure.\nIn genere una scienza \u00e8 tanto meno \"dura\" quanto pi\u00f9 si basa su interpretazioni non falsificabili. Per esempio, nel settore delle discipline umanistiche, la storia fornisce un'interpretazione delle cause di eventi non ripetibili, la cui credibilit\u00e0 nasce dal consenso degli esperti; consenso che spesso \u00e8 mutato nel tempo. Analogamente la psicoanalisi contiene elementi soggettivi, tanto da essere considerata addirittura una pseudoscienza da alcuni (fra cui Karl Popper).\nIn genere le scienze molli sono tali quando studiano caratteristiche individuali o irripetibili, spesso non completamente determinabili, e si avvicinano alle scienze dure quando ricercano attraverso metodi statistici e grafici le caratteristiche comuni a diverse istanze di una stessa categoria di fenomeni individuali.\nControversie.\nTale distinzione e contrapposizione tra scienze \"dure\" e \"molli\" \u00e8 spesso oggetto di critiche, perch\u00e9 la dicotomia sarebbe in generale impiegata con l'intento di valorizzare le scienze dure a scapito delle scienze molli. Ci\u00f2 perch\u00e9 le conclusioni cui giunge la scienza dura vengono considerate come oggettivi caratteri della realt\u00e0, ricostruiti per mezzo di esperimenti concreti (e talvolta di deduzioni) svolti da parte di ricercatori addestrati ad una rigorosa metodologia di ricerca ed interpretati da teorici che utilizzano i risultati di tali ricerche.\nLa distinzione tra \"scienze dure\" e \"molli\" \u00e8 oggetto di controversia. Sebbene, infatti, venga comunemente ritenuta realistica, tale distinzione si ricava pi\u00f9 dal senso comune che da un'approfondita analisi delle conclusioni della filosofia della scienza. Molti studi svolti dai moderni storici della scienza, sulla scia del lavoro svolto da Thomas Kuhn, hanno affermato che le \"scienze dure\" siano progredite con modalit\u00e0 che sono meno \"pesanti\" di quanto si pensa comunemente, sottolineando come spesso la decisione sulla accettazione di una determinata teoria sia stata funzione pi\u00f9 di giudizi di tipo \"soggettivo\" che di quel metodo rigoroso che l'uso dell'etichetta \"dure\" suggerisce (e dunque tali studiosi cominciarono ad interrogarsi se esistessero delle reali distinzioni tra \"scienze dure\" e \"molli\"). Taluni, come i sottoscrittori dello \"strong program\" della sociologia della scienza, si spingono anche oltre, fino a rimuovere qualsiasi distinzione tra \"scienze dure\" e \"non scienze\"."}
{"id": "709706", "revid": "834", "url": "https://it.wikipedia.org/wiki?curid=709706", "title": "As\u00ed Es Mi Vida", "text": ""}
{"id": "709708", "revid": "65435", "url": "https://it.wikipedia.org/wiki?curid=709708", "title": "Amore E Odio", "text": ""}
{"id": "709709", "revid": "2106213", "url": "https://it.wikipedia.org/wiki?curid=709709", "title": "Adiantum capillus-veneris", "text": "Il capelvenere (Adiantum capillus-veneris ) \u00e8 una felce della famiglia delle Adiantaceae.\nMorfologia.\nPortamento.\n\u00c8 una pianta alta 10-40 centimetri, geofita rizomatosa. Il rizoma \u00e8 strisciante e di colore bruno-nero.\nFoglie.\nLe fronde sono leggere e delicate: a questa caratteristica si deve il riferimento alla chioma di Venere, dea della bellezza. Le foglie sono cuneiformi, lunghe 5-10 millimetri, di colore verde tenue, e si inseriscono su un sottile rachide nero e lucente.\nSpore.\nLe spore sono prodotte in strutture specializzate, chiamate sori, poste sul lato inferiore del margine della foglia, che non presentano indusio, ma sar\u00e0 la foglia stessa a ripiegare il margine fogliare a protezione degli sporangi, creando uno psudoindusio cartilagineo. Le spore vengono rilasciate nel periodo compreso tra luglio e settembre.\nDistribuzione e habitat.\n\u00c8 una specie subcosmopolita, diffusa in Europa, Africa, Nord America e America Centrale.\nIl suo habitat naturale \u00e8 rappresentato dai luoghi ombrosi e umidi.Predilige i terreni calcarei vicino alle cascate, all'imboccatura delle grotte, nei pozzi. Vegeta a quote comprese tra 0 e 1.500 metri.\nColtivazione.\nSpesso coltivata per la bellezza delle sue foglie, \u00e8 una pianta molto delicata ed esigente. Come tutte le felci richiede luce diffusa e non ama i raggi diretti del sole. Le annaffiature dovranno essere abbondanti in estate, pi\u00f9 limitate durante il periodo invernale, in misura sufficiente a mantenere il terreno costantemente umido. Si riproduce per suddivisione dei cespi.\nRiferimenti culturali.\nMitologia.\nLa sua predilezione per i luoghi poco luminosi l'ha portata ad essere consacrata a Plutone.Nella mitologia \u00e8 una pianta legata alle ninfe delle acque. Teocrito racconta che la pianta si trovava, tra altre, presso la fonte ove Hylas, uno degli Argonauti, si rec\u00f2 per cercare l'acqua per la sua nave. Vi \u00e8 anche un mito legato alla ninfa Driope. La ninfa si innamora di un ragazzo e lo rapisce in una grotta subacquea, nelle cui vicinanze cresce una pianta di Capelvenere.\nLetteratura.\nCesare Pavese nei suoi libri parla molto del \"Capelvenere\", in quanto lo ritrovava spesso nelle grotte delle Langhe.\nGabriele D'Annunzio scrive nella poesia \"Il Fanciullo\" di \"Alcyone\": \"E se gli occhi tuoi cesii han neri cigli,\" \"ha neri gambi il verde capelvenere.\" Hermann Hesse nel romanzo \"Il giuoco delle perle di vetro\": \"\"Dasa obbed\u00ec di corsa e aveva in cuore l'idea del commiato poich\u00e9 era l'ultima volta che scendeva alla fonte, l'ultima volta che portava la ciotola leggera dall'orlo liscio e consunto a quel breve specchio d'acqua nel quale si riflettevano il capelvenere, la volta delle fronde, e in alcuni punti luminosi l'azzuro del cielo\".\"\nGastronomia.\nIl Capelvenere \u00e8 stato usato, nei secoli scorsi, come sostitutivo del t\u00e8, soprattutto in Piemonte da cui il sostantivo piemontese \"Capil\u00e8r\", arrivato a identificare in generale qualsiasi infuso fatto con erbe aromatiche."}
{"id": "709711", "revid": "122540409", "url": "https://it.wikipedia.org/wiki?curid=709711", "title": "Unione di Mielnik", "text": "L'Unione di Mielnik del 1501 fu un tentativo di reintrodurre l'ormai sfasciata Unione Polacco-Lituana. Il trattato non fu ratificato e in seguito ad esso Alessandro I di Polonia divenne il re polacco dei due stati uniti in un'unione personale che dur\u00f2 fino all'Unione di Lublino del 1569."}
{"id": "709714", "revid": "110157", "url": "https://it.wikipedia.org/wiki?curid=709714", "title": "Carenatura (motociclismo)", "text": "La carenatura \u00e8 un apparato aerodinamico, integrata o applicabile al telaio di un motociclo.\nEtimo.\nCarenatura \u00e8 un lemma mutuato dal settore aeronautico, in cui eguale termine viene utilizzato per definire il rivestimento del telaio di un aeromobile, opportunamente sagomato per fendere l'aria. In entrambe le accezioni, \"carenatura\" \u00e8 chiaramente derivante da \"carena\", ovvero la parte sommersa dello scafo di una imbarcazione. L'etimologia comune dei termini \"carena\" e \"carenatura\" discende dalla parola latina \"carina\", con il significato di \"guscio della noce\".\nStoria.\nIspirate all'esperienza aeronautica, le carenature vennero sperimentate saltuariamente nelle competizioni motociclistiche a partire dagli anni venti. L'impiego si rivelava di qualche efficacia soprattutto nel raggiungimento dei record di velocit\u00e0, mentre nelle competizioni su strada o pista risultava poco gradita dai piloti a causa delle reazioni che variavano l'assetto della moto, dell'ingombro che ne diminuiva la maneggevolezza o del ridotto raffreddamento del propulsore.\nIn Italia, Piero Taruffi fu tra i tecnici che pi\u00f9 si dedicarono allo studio dell'aerodinamica nel settore motociclistico sportivo, sperimentando sempre nuove forme che eliminassero i primigeni inconvenienti, fino ad arrivare alla carenatura realizzata per la CNA Rondine 500, impiegata con successo al Gran premio di Tripoli del 1935.\nA partire dal secondo dopoguerra le carenature motociclistiche ebbero larghissimo impiego nelle competizioni (come la Moto Guzzi 8 cilindri) e iniziarono a comparire anche nella produzione stradale sul finire degli anni sessanta, sia in versione integrale, sia in versione semicarena, montate di serie o proposte come \"optional\" su alcuni modelli sportivi come la MV Agusta 750 Sport, la Norton Commando PR, la Laverda 750 SFC o la Ducati 750 Sport.\nNegli anni '70, sempre nelle competizioni \u00e8 possibile notare alcuni esempi di carenatura piuttosto elaborate per massimizzare il loro beneficio, come nel caso della Honda 1000 Japauto\nContribuirono grandemente alla diffusione delle carenature sulle moto stradali anche le aziende specializzate nella lavorazione delle materie plastiche che, all'inizio degli anni settanta, posero in vendita decine di tipologie di carenature, realizzate in fibra di vetro e dotate di attacchi universali, adattabili a vari modelli delle pi\u00f9 note case motociclistiche. Tali carenature venivano montate come accessori \"after market\" da molte concessionarie e officine, oltre che utilizzate dai piccoli produttori di \"Special\".\nFunzione.\nLa carenatura ha la duplice funzione di ridurre la resistenza aerodinamica dei veicolo e di proteggere il pilota dagli agenti atmosferici. Un tempo realizzata in tela, lamierino o alluminio, opportunamente sagomati, \u00e8 modernamente costituita in materiale plastico stampato o, pi\u00f9 raramente, in fibra di carbonio.\nSpecie se di tipo integrale, la carenatura rende pi\u00f9 difficoltose le operazioni di manutenzione e pu\u00f2 causare una minore dissipazione del calore generato dai motori raffreddati ad aria e una maggiore sensibilit\u00e0 del veicolo al vento laterale.\nTipi di carenatura.\nLe pi\u00f9 comuni carenature, utilizzate nella storia della produzione motociclistica per usi stradale e sportivo, sono comprese nelle seguenti tipologie:\nAppendici aerodinamiche.\nIn modo analogo alle automobili, le carenture motociclistiche possono essere equipaggiate da \"profili alari\", generalmente posti ai lati delle carene o del cupolino, per generare una forza deportante e migliorare il contatto delle ruote al suolo. Tra i primi esperimenti, la MV Agusta 500 4 cilindri nel 1974 e la Suzuki RGa 500 '78, mentre in tempi moderni ci fu Max Biaggi con la Yamaha 500 al Gran Premio d'Australia 1999 con delle ali molto discrete, la Ducati Desmosedici dalla GP10, in poi, la Yamaha YZR-M1, Honda RC213V 2016 (con addirittura una versione a 3 ali per lato), Suzuki GSX-RR 2016 (3 per lato) e la moto Kawasaki Ninja H2R e in modo minore la versione stradale Kawasaki Ninja H2."}
{"id": "709715", "revid": "2104733", "url": "https://it.wikipedia.org/wiki?curid=709715", "title": "Naked City (gruppo musicale)", "text": "Naked City \u00e8 stato un progetto musicale statunitense d'avanguardia, fusion, jazzcore, guidato dal sassofonista e compositore John Zorn.\nStoria.\nAttivo principalmente a New York City dal 1988 al 1993, Naked City \u00e8 stato avviato da Zorn come un \"workshop di composizione\" per testare i limiti della composizione e dell'improvvisazione con una formazione di band rock tradizionale. La musica comprendeva elementi di jazz, surf, rock progressivo, classica, heavy metal, grindcore, country, punk rock e altri generi. John Zorn (alto sax), Fred Frith (basso), Bill Frisell (chitarra) e Joey Baron (batteria); in alcuni brani era presente Yamatsuka Eye (voce). Il genere musicale non \u00e8 facile da inquadrare perch\u00e9 si tratta di uno stile che racchiude free-jazz, grindcore, country, swing, ambient ed altro. L'inquadramento dei Naked City in un solo genere \u00e8 riduttivo; si pu\u00f2 dire che abbiano creato un loro genere musicale autonomo, una sorta di caos ordinato, tecnico e veloce, o melodico, a seconda del contesto.Un loro pezzo musicale si ascolta nel bellissimo film Funny Games di Michael Haneke,1997.\nNel primo album, \"Naked City\", ci sono molti riferimenti alla musica da film (si possono ascoltare tra le altre cose il tema di Batman, quello di James Bond e quello de \"Il clan dei siciliani\" composto da Ennio Morricone). Nel secondo, \"Grand Guignol\", ispirato all'omonimo teatro degli orrori francese dei primi del Novecento, sono stati inseriti degli arrangiamenti di pezzi classici (di Debussy, Scriabin, Orlando di Lasso, Charles Ives e Messiaen), fra brevi schegge jazzcore della durata inferiore al minuto. \"\" \u00e8 il disco pi\u00f9 estremo e grindcore della band (un'unica traccia ispirata al supplizio cinese dei cento pezzi e al relativo commento fatto da Georges Bataille). \"Heretic\" \u00e8 un esperimento improvvisativo utilizzato in seguito come colonna sonora di un film porno-sadomaso giapponese. \"Radio\" \u00e8 simile nello spirito al primo album del gruppo (pezzi rock e pop in chiave grind-free jazz-swing-hardcore). \"Absinthe\" \u00e8 un disco ambient ispirato ai poeti francesi Charles Baudelaire e Paul Verlaine e al compositore italiano Giacinto Scelsi.\nMike Patton ha reinciso con Zorn il brano \"Grand Guignol\", contenuto nell'omonimo album. Questo brano \u00e8 stato pubblicato come bonus track nel cofanetto \"The complete studio recordings\", edito da Tzadik.\nUna loro canzone, \"Bonehead\" tratta da Torture Garden \u00e8 utilizzata nel film di Michael Haneke \"Funny Games\", sia nell originale del 1997, sia nel \"remake\" del 2007."}
{"id": "709716", "revid": "287204", "url": "https://it.wikipedia.org/wiki?curid=709716", "title": "The Ego Has Landed", "text": "The Ego Has Landed \u00e8 un album raccolta di Robbie Williams pubblicato esclusivamente negli Stati Uniti, che raccoglie una selezione di brani tratti da \"Life thru a Lens\" e \"I've Been Expecting You\".\nL'album debutt\u00f2 al numero 63 della classifica U.S.A., vendendo quasi 600.000 copie. Grazie a ci\u00f2, Williams ricevette la sua prima ed unica certificazione dalla RIAA, il disco d'oro.\nLa compilation \u00e8 stata realizzata con l'intento di lanciare la carriera solista di Williams negli Stati Uniti."}
{"id": "709718", "revid": "76655", "url": "https://it.wikipedia.org/wiki?curid=709718", "title": "Neo-liberismo", "text": ""}
{"id": "709719", "revid": "1543377", "url": "https://it.wikipedia.org/wiki?curid=709719", "title": "Scienze molli", "text": "In epistemologia per scienze molli (l'espressione \u00e8 un calco dall'inglese \"soft science\") si intende le forme di ricerca accademica nelle quali il rigore e l'aderenza al metodo scientifico vengono considerati superficiali, non basandosi pienamente su dati sperimentali e riproducibili in laboratorio o su dimostrazioni matematiche di tali dati. Generalmente il termine viene utilizzato in contrapposizione a \"scienze dure\" che invece rispondono a questi ultimi requisiti.\nDescrizione.\nLe forme di ricerca che si basano su congetture (talvolta definite ipotesi), sull'analisi qualitativa dei dati (contrapposta all'analisi quantitativa), o risultati sperimentali incerti vengono talvolta sarcasticamente definite \"scienze molli\".\nNel significato pi\u00f9 ampio possibile, anche discipline umanistiche largamente non quantitative e non sperimentali come la critica letteraria o gli studi di genere vengono catalogate come \"scienze molli\" qualora la materia in questione faccia riferimento a dati empirici (scientifici) come modalit\u00e0 di indagine generalizzata simile alla teoria scientifica.\nL'epistemologia, in particolare, non \u00e8 unanime nel riconoscere questa distinzione: i suoi confini variano, al di l\u00e0 del riconoscere un maggior livello di obiettivit\u00e0 e di misurabilit\u00e0 alle scienze esatte e naturali rispetto alle scienze sociali ed umane. La stessa esistenza di una \"gerarchia\" nella misurabilit\u00e0 dei dati analizzati dipende dal campo di osservazione prescelto; quello che pu\u00f2 apparire difetto di metodo scientifico talvolta si riscontra anche in ambiti di \"hard science\", mentre le \"soft sciences\" possono seguire un rigore scientifico nella loro avalutativit\u00e0, fino a connotare in tal senso le stesse discipline umanistiche.\nDibattito.\nApprocci diversi al metodo scientifico possono distinguersi a seconda di come venga tracciata la distinzione tra scienza molle e dura. Tale questione \u00e8 rilevante per gli studi di filosofia della scienza e per la sociologia della scienza (la quale studia la percezione della ricerca e dei metodi che gli scienziati hanno).\n\"L\u2019opinione corrente \u00e8 convinta che, se un oggetto lanciato nello spazio si comporta come si \u00e8 detto o se un farmaco sortisce determinati effetti o se un calcolo stabilisce determinati rapporti, si tratti sempre di fattispecie derivanti dall\u2019applicazione di \u00ableggi universali\u00bb indiscutibili e corrispondenti a una realt\u00e0 conforme o, almeno, compatibile con quelle \u00ableggi\u00bb. In effetti, per\u00f2, non \u00e8 solo l\u2019opinione corrente a pensare cos\u00ec; \u00e8 la stessa opinione scientifica. Quale che sia la sua coscienza epistemologica del proprio lavoro e della propria disciplina, lo studioso di queste scienze non ha, in pratica, dubbio alcuno che, verificandosi le condizioni previste, non abbia ad aver luogo l\u2019evento di conseguenza previsto.\nCi\u00f2 significa che l\u2019operativit\u00e0 ha, nel caso di queste scienze, un carattere fondante anche sul piano epistemologico e gnoseologico: un carattere talmente forte che nelle sue radici, anche psicologiche, ben poco valgono a smuoverlo i dubbi e i problemi che, in sede di teoria critica della scienza, sono stati o saranno, prevedibilmente, affacciati. E da questa operativit\u00e0 non deriva che \u2013 come ci si attenderebbe \u2013 la scienza venga riportata al dominio della tecnica, bens\u00ec, al contrario, una pi\u00f9 forte convinzione che sia la tecnica a dover essere totalmente assorbita nel dominio della scienza. Nulla di simile viene riscontrato nei campi delle cosiddette scienze umane, anche di quelle che presumono o affermano (sociologia, psicologia, diritto, economia...) una loro natura o ispirazione fortemente nomotetica e sistematica.\nN\u00e9 sociologi, n\u00e9 psicologi, n\u00e9 economisti, n\u00e9 giuristi, cos\u00ec come nessuno storico, sono in grado di prevedere non solo in maniera circostanziata (come fanno le scienze delle quali abbiamo prima parlato), bens\u00ec anche solo in maniera generale gli sviluppi e gli esiti di qualsiasi processo storico, sociale, economico. Ben pi\u00f9: anche quando gli esiti si sono gi\u00e0 avuti, la possibilit\u00e0 e la capacit\u00e0, ad esempio, dello storico di penetrarne le ragioni e di dare una ricostruzione completa degli sviluppi per cui si \u00e8 giunti a quegli esiti sono possibilit\u00e0 e capacit\u00e0 largamente discutibili e discusse. Quando lo storico o il sociologo fanno previsioni o anticipano l\u2019esito di una vicenda storica, non a caso si dice che la loro \u00e8 una profezia, prodotta da un\u2019ispirazione o da una lungimiranza particolari; nessuno \u2013 e a ragione \u2013 pensa che una tale profezia abbia i caratteri propri della previsione scientifica.\nAnaloga, e addirittura pi\u00f9 forte \u00e8 la differenza implicata dall\u2019altro elemento che, come si \u00e8 detto, segna, insieme con la predittivit\u00e0, il confine tra i due tipi di scienza di cui parliamo, e cio\u00e8 la sperimentabilit\u00e0. In scala naturale o ridottissima, preventivamente o posteriormente, parzialmente o totalmente, gli oggetti di studio delle scienze fisiche e naturali sono verificabili attraverso esperimenti a cui si applicano le medesime regole vigenti per esse\".\nTecniche di valutazione universitaria.\nPer creare un metodo di valutazione delle \"performance\" didattiche di tutte le discipline universitarie, nel 2013 sono stati diffusi \"tre questionari \"online\", due rivolti a un campione di docenti e ricercatori universitari delle cosiddette scienze \u00abdure\u00bb e uno rivolto a un campione delle discipline umanistiche e delle scienze sociali. Il primo questionario per gli scienziati \u00abduri\u00bb copre diverse tematiche di carattere generale sulla comunicazione della scienza, alcune delle quali (\"open access\" e ruolo dei non esperti nella produzione scientifica) sono state approfondite nel secondo questionario, a cui hanno risposto le stesse persone intervistate con il primo. Il terzo questionario comprende sostanzialmente le stesse domande del primo, opportunamente adattate per essere rivolte a umanisti e scienziati sociali\"."}
{"id": "709720", "revid": "446353", "url": "https://it.wikipedia.org/wiki?curid=709720", "title": "Prima guerra sino-giapponese", "text": "La prima guerra sino-giapponese (in cinese ; in giapponese: , \"Nisshin Sensou\") venne combattuta dal 1\u00ba agosto 1894 al 17 aprile 1895 tra l'impero Qing e l'Impero giapponese del periodo Meiji per il controllo della Corea.\nLa guerra sino-giapponese sarebbe diventata il simbolo della degenerazione e indebolimento della dinastia Qing e la dimostrazione del successo dell'occidentalizzazione e modernizzazione del Giappone ad opera del Rinnovamento Meiji rispetto all'Autorafforzamento cinese. La principale conseguenza fu lo spostamento del dominio regionale in Asia dalla Cina al Giappone e una perdita di legittimit\u00e0 sia della dinastia Qing, sia della tradizione cinese classica. Ci\u00f2 avrebbe portato pi\u00f9 tardi alla rivoluzione del 1911.\nAntefatti e cause.\nIl Giappone temeva l'espansionismo dell'Impero russo nella Cina settentrionale e in Corea, ed era alla ricerca di conquiste all'estero nel tentativo di emulare le politiche imperialiste praticate dai suoi mentori occidentali.\nLa posizione strategica della Corea di fronte alle isole giapponesi e le sue risorse naturali (carbone e minerali ferrosi) erano attraenti anche per gli interessi economici del Giappone. Nel 1875 il Giappone impose alla Corea il trattato di Ganghwa, forzandola ad aprirsi al commercio giapponese e a proclamare la sua indipendenza dalla Cina nelle relazioni con gli stati esteri.\nLa Corea sotto la dinastia Joseon era tradizionalmente uno stato tributario della Cina. L'opinione pubblica in Corea era divisa tra i conservatori, che volevano mantenere la tradizionale relazione subordinata con la Cina, e i riformisti, che volevano stabilire legami pi\u00f9 stretti con il Giappone e le nazioni occidentali e modernizzarsi. Comunque la Cina continu\u00f2 a esercitare la sua influenza sugli ufficiali governativi raccolti intorno alla famiglia reale.\nNel 1884 un gruppo di riformatori filogiapponesi tent\u00f2 di rovesciare il governo coreano, ma le truppe cinesi al comando del generale Y\u00fcan Shih-k'ai salvarono l'imperatore, uccidendo nell'azione numerose guardie della delegazione giapponese. La guerra venne evitata per poco, e Cina e Giappone firmarono la convenzione di Tientsin del 1885, in cui le due parti si accordavano che avrebbero:\nStato dei combattenti.\nGiappone.\nLe riforme del governo Meiji giapponese avevano dato una significativa priorit\u00e0 alle costruzioni navali e alla creazione di un efficace esercito e marina militare. Il Giappone invi\u00f2 numerosi ufficiali militari all'estero per addestrarsi e per valutare le relative forze e tattiche degli eserciti e marine europee. Inoltre il governo si fece assistere da consiglieri militari francesi e tedeschi per la creazione dell'Esercito imperiale giapponese e consiglieri britannici e statunitensi per la creazione della Marina imperiale giapponese.\nMolte delle navi da guerra pi\u00f9 nuove del Giappone furono costruite in cantieri britannici, francesi e tedeschi. All'inizio della guerra il Giappone poteva schierare una forza totale di 120.000 uomini in due eserciti e una flotta che comprendeva 12 moderni incrociatori protetti sebbene mancasse di navi da battaglia. In generale il potere militare giapponese era sulla carta inferiore a quello cinese, ma le sue forze erano pi\u00f9 preparate e disponevano di un morale migliore.\nCina.\nL'esercito della dinastia Qing seguiva le politiche tradizionali, affidandosi alla forza dei numeri. La Cina non possedeva un esercito o una marina nazionale, ma in seguito alla Rivolta dei Taiping era stato diviso in armate manci\u00f9, mongole, musulmane e Han separate, ulteriormente suddivise in comandi regionali praticamente indipendenti. Durante la guerra la maggior parte dei combattimenti impegn\u00f2 il Corpo d'armata del Pei-yang e la flotta del Pei-yang, mentre le richieste di aiuto ad altri eserciti e marine cinesi furono completamente ignorate a causa di rivalit\u00e0 regionali.\nSebbene il Pei-yang (o \"Beiyang\" come viene comunemente reso oggi dal pinyin) fosse l'esercito meglio equipaggiato e fosse considerato come un simbolo, la corruzione e il morale erano problemi seri. Infatti i politici erano soliti appropriarsi dei fondi, anche durante i periodi di guerra, i problemi logistici erano enormi, dato che la costruzione di ferrovie in Manciuria era stata scoraggiata, il morale degli eserciti cinesi era generalmente molto basso a causa di paghe scarse e basso prestigio, e l'uso diffuso dell'oppio e la presenza di cattivi leader contribuirono a ritirate vergognose, come l'abbandono di Weihaiwei, molto ben fortificata e difendibile.\nPrime fasi della guerra.\nNel 1893 venne assassinato (probabilmente da agenti di Yuan Shikai) a Shanghai Kim Ok-kyun, un rivoluzionario coreano pro-giapponese. Il suo corpo venne imbarcato su una nave da guerra cinese e rimandato in Corea, dove venne squartato ed esposto come monito per altri ribelli. Il governo giapponese lo prese come un affronto diretto e la situazione divenne ancora pi\u00f9 tesa quando il governo cinese, su richiesta dell'imperatore coreano Gojong, invi\u00f2 delle truppe per sopprimere la rivolta contadina di Donghak. In ottemperanza alla convenzione di Tientsin il governo cinese inform\u00f2 il governo giapponese della sua decisione di inviare le truppe nella penisola coreana e invi\u00f2 il generale Yuan Shikai come suo plenipotenziario alla testa di 2.800 uomini.\nIl governo giapponese contest\u00f2 questa azione come violazione della Convenzione e invi\u00f2 una propria forza di spedizione (la Brigata Composita Oshima) di 8.000 uomini. L'8 giugno la forza giapponese sequestr\u00f2 l'imperatore e occup\u00f2 il Palazzo Reale a Seul (1894), rimpiazzando il governo esistente con membri della fazione pro-giapponese. Il nuovo governo coreano confer\u00ec quindi al Giappone il diritto di espellere le truppe cinesi, ma la Cina rifiut\u00f2 di riconoscere la legittimit\u00e0 del nuovo governo.\nLa guerra.\nLa guerra venne dichiarata ufficialmente il 1\u00ba agosto 1894, sebbene si fossero gi\u00e0 verificati alcuni combattimenti. L'Esercito imperiale sconfisse il male equipaggiato Corpo d'armata del Pei-yang nella battaglia di Pyongyang del 15 settembre 1894 e si spinse rapidamente a nord nella Manciuria. Il 17 settembre 1894 la Marina nipponica distrusse 8 su 12 delle navi da guerra della flotta del Pei-yang al largo della foce dello Yalu. La flotta cinese si ritir\u00f2 quindi dietro le fortificazioni di Weihaiwei, dove furono nuovamente prese di sorpresa dalle truppe di terra giapponesi che aggirarono le difese del porto.\nIl 21 novembre 1894 i giapponesi occuparono la citt\u00e0 di L\u00fcshunkou (che pi\u00f9 tardi divenne nota come Port Arthur), uccidendo parte della popolazione. L'esercito giapponese \u00e8 accusato in quest'occasione di aver massacrato migliaia di civili cinesi (da alcune stime circa 20.000) in quello che viene chiamato Massacro di Porth Arthur.\nIl 2 febbraio, dopo la caduta di Weihaiwei e il miglioramento delle dure condizioni invernali, le truppe giapponesi si spinsero ulteriormente nella Manciuria meridionale e nella Cina settentrionale. Nel marzo 1895 i giapponesi avevano ormai il controllo di posizioni fortificate che presidiavano l'accesso a Pechino dal mare.\nFine della guerra.\nLa Cina, sconfitta, firm\u00f2 il Trattato di Shimonoseki il 17 aprile 1895. Il trattato concedeva l'indipendenza totale alla Corea e cedeva la Penisola di Liaodong nella provincia meridionale di Fengtian, la Manciuria (l'attuale provincia di Liaoning, Cina), Taiwan e le isole Pescadores al Giappone \"in perpetuo\". Inoltre la Cina avrebbe dovuto pagare al Giappone, come riparazione di guerra, 200 milioni kuping tael (pari circa al prezzo di acquisto delle navi da battaglia britanniche o tedesche), firmare un contratto commerciale che permetteva alle navi giapponesi di operare sul fiume Chang Jiang, di gestire fabbriche produttive nei porti del trattato e di aprire altri quattro porti al commercio con l'estero.\nQuesto trattato simboleggia il sorgere dell'imperialismo giapponese. La vittoria dimostr\u00f2 che il Giappone era quasi alla pari con le potenze occidentali e che era il potere dominante in Asia. Il suo rapido sviluppo politico, industriale e la sua rapida espansione economica sono spesso confrontati con quelli della Germania, che era stata unificata all'incirca contemporaneamente alla rivoluzione politica del Giappone negli anni sessanta del XIX secolo.\nConseguenze della guerra.\nCon la conclusione del Trattato di Shimonoseki il Giappone si aspettava di essere riconosciuto come primo potere imperialista dell'Asia e come pari delle nazioni dell'Occidente. Comunque la vittoria del Giappone incoraggi\u00f2 le richieste imperialistiche sulla dinastia Qing da parte di altre potenze occidentali. Russia, Francia e Germania si unirono nel Triplice Intervento per impedire l'insediamento territoriale giapponese in Manciuria e quindi si divisero tra di esse il territorio. La Russia occup\u00f2 quasi immediatamente l'intera Penisola di Liaodong e fortific\u00f2 specialmente Port Arthur. La Francia e la Germania ottennero anch'esse porti e concessioni commerciali. Tsingtao nella provincia di Shandong venne acquisita dalla Germania e Weihaiwei dal Regno Unito. Il Triplice intervento fece infuriare il Giappone, piantando i semi della Guerra russo-giapponese del 1904-05. La relativa facilit\u00e0 della vittoria giapponese sulla Cina incoraggi\u00f2 ulteriori acquisizioni giapponesi nel territorio cinese.\nLa sconfitta della Cina e i termini del trattato di Shimonoseki fecero infuriare la nobilt\u00e0 e gli studenti cinesi e intensificare le pressioni per una modernizzazione pi\u00f9 radicale. La sconfitta per mano del Giappone fu particolarmente umiliante, perch\u00e9 questa era considerata una nazione tradizionalmente tributaria della Cina. La frustrazione tra la nobilt\u00e0 cinese per la sconfitta port\u00f2 all'abortita riforma dei cento giorni. Poco dopo la guerra Sun Yat-sen fond\u00f2 il movimento rivoluzionario repubblicano che nel futuro sarebbe diventato il partito politico del Kuomintang.\nLa guerra caus\u00f2 anche un fondamentale riorientamento della politica estera russa dall'Europa all'Asia. Il governo russo concluse che il Giappone costituiva una minaccia importante alla sua frontiera siberiana, debolmente difesa, e pertanto acceler\u00f2 rapidamente i piani per la colonizzazione russa della Manciuria, prendendo l'estrema decisione di far passare la Ferrovia Transiberiana in linea retta, attraverso la Manciuria settentrionale, per accorciare la distanza tra il Lago Baikal e Vladivostok. Quando la ribellione dei Boxer del 1900 danneggi\u00f2 pesantemente la ferrovia, la Russia rispose inviando in sua difesa oltre 100.000 soldati per occupare tutta la Manciuria. I Giapponesi poterono interpretare quest'enorme sforzo e impegno militare in un unico modo: la Russia intendeva rimanere definitivamente nel territorio. Le ambizioni russe e giapponesi sulla Manciuria e sulla Corea portarono alla guerra russo-giapponese, che si risolse in un'umiliazione per la Russia, dato che per la prima volta una potenza europea veniva sconfitta da una asiatica. L'intera potente flotta russa (comparabile a quelle statunitense, italiana e francese, sebbene inferiore a quelle britannica e tedesca) venne annichilita dalla Marina imperiale."}
{"id": "709722", "revid": "247222", "url": "https://it.wikipedia.org/wiki?curid=709722", "title": "Russula aurea", "text": "\"Russula aurea\" Pers., \"Observationes mycologicae\" (Lipsiae) 1: 101 (1796).\nLa Russula aurea \u00e8 una specie che, grazie alla colorazione giallo-arancio e rossa del cappello e giallo-citrino del filo delle lamelle e di parte del gambo, \u00e8 una delle russule maggiormente riconoscibili a colpo d'occhio dai raccoglitori.\nDescrizione della specie.\nCappello.\n5-12 cm di diametro, sodo, prima emisferico, poi convesso e infinepiano con leggera depressione centrale.\nLamelle.\nFitte, fragili, colore crema poi dorate, larghe (9 mm), adnate o libere al gambo, fin dal principio tinte di giallo citrino sul filo, poi giallo-crema, infine ocracee.\nGambo.\n5-8 x 2-3 cm, cilindrico, con base arrotondata, svasato all'apice, attenuato alla base, carnoso, prima pieno poi farcito, bianco, quasi sempre sfumato almeno in parte di giallo limone con macchie brune.\nCarne.\nBiancastra, soda, gialla sotto la cuticola del cappello, assai fragile.\nHabitat.\nCresce dalla tarda primavera alla fine dell'estate, in boschi caldi di latifoglie, occasionalmente anche sotto conifere.\nCommestibilit\u00e0.\nOttima.\nMolto ricercata"}
{"id": "709727", "revid": "775372", "url": "https://it.wikipedia.org/wiki?curid=709727", "title": "Lingue irochesi", "text": "Le lingue irochesi (dette anche irochiane ) costituiscono una famiglia linguistica delle lingue native americane dell'America Settentrionale, parlate oggi soprattutto nelle zone del Nord-est a cavallo tra gli Stati Uniti e il Canada, nonch\u00e9 in Oklahoma e nella Carolina del Nord.\nDistribuzione geografica.\nLa famiglia comprende gli idiomi originariamente parlati dalla Lega delle Cinque Nazioni e da altre etnie (Uroni, Erie, Petun, Neutrals, etc.) che popolavano le foreste attorno ai Grandi Laghi, la maggior parte delle quali oggi estinte o riassorbite dalla Lega o da altre trib\u00f9; comprende altres\u00ec idiomi parlati da popolazioni stanziate in zone pi\u00f9 meridionali (Tennessee, Carolina del Nord e Carolina del Sud, Virginia), come i Tuscarora, i Nottoway e soprattutto i Cherokee. Le denominazioni e le classificazioni adottate in questa voce sono conformi a quelle fatte proprie dal SIL International \nAttualmente le lingue irochiane ancora in uso sono tutte soggette a grave rischio di estinzione, eccezion fatta forse per il cherokee ed anche per il mohawk: secondo l\u2019\"Ethnologue\" 2009, a fronte di una popolazione etnica di oltre 300.000 persone, la prima delle due lingue viene oggi parlata da pi\u00f9 di 16.000 individui, alcuni dei quali ancora, eccezionalmente, monolingui, ed il suo uso risulta tuttora \u201cvigoroso\u201d in alcune comunit\u00e0 dell'Oklahoma; il mohawk invece, a fronte di una popolazione etnica di circa 30.000 persone tra Canada e Stati Uniti, risulta parlato complessivamente da circa 3.760 individui, in gran parte adulti/anziani, tutti bilingui (inglese).\nSecondo i dati del censimento canadese del 2011, i madrelingua irochesi sono 1.040, di cui 545 mohawk, stanziati soprattutto in Ontario, e in misura minore in Qu\u00e9bec.\nClassificazione delle lingue irochesi.\nAlcuni studiosi raggruppano le lingue irochiane con le lingue caddoan, quelle siouan e la lingua yuchi in un ceppo superiore denominato macro-sioux , ma questa ipotesi non appare ancora sufficientemente suffragata dalla linguistica delle trib\u00f9 indiane d'America e non \u00e8 comunque fatta propria dal SIL International.\nLa famiglia linguistica irochese (ISO 639-2 e 639-5: iro) \u00e8 costituita da numerose lingue e dialetti organizzati in due grandi gruppi, a loro volta suddivisi secondo l'ordine sotto- indicato:\nI. Lingue irochesi settentrionali (\"Northern Iroquoian\")\nII. Lingue irochesi meridionali (\"Southern Iroquoian\")\nL'elenco non comprende altre lingue, come il laurenziano (ISO 639-3: Ire) o il susquehannock (ISO 639-3: sqn), estintesi in tempi ormai antichi."}
{"id": "709732", "revid": "10652", "url": "https://it.wikipedia.org/wiki?curid=709732", "title": "Russula aurata", "text": ""}
{"id": "709735", "revid": "124594871", "url": "https://it.wikipedia.org/wiki?curid=709735", "title": "Driope", "text": "Driope (in greco antico \u0394\u03c1\u03c5\u03cc\u03c0\u03b7), nella mitologia greca, era una principessa che fu trasformata in ninfa. In alcune fonti \u00e8 figlia di Eurito, re di Ecalia, in altre di Driope re dei Driopi.\nMitologia.\nDriope era in origine una giovane donna che in seguito divenne ninfa agreste. Nel mito custodisce le greggi per suo padre, insieme alle Amadriadi.\nFu una delle tante donne di cui abus\u00f2 Apollo. Il mito narra che il dio si tramut\u00f2 in una tartaruga per avvicinare le Amadriadi e Driope. Nel momento in cui Driope prese l'animale, questo si trasform\u00f2 in serpente mettendo in fuga le ninfe, cos\u00ec da poter possedere in tranquillit\u00e0 Driope.\nIn seguito Driope spos\u00f2 Andremone, ma dal rapporto col dio nacque Anfisso, fondatore della citt\u00e0 di Eta, dove eresse un tempio al dio Apollo.\nIl mito ha diverse versioni, tutte coincidenti fino alla nascita di Anfisso.\nIn una versione Driope diventa sacerdotessa di Apollo, nel tempio di Eta, fino a che le Amadriadi non la trasformano in una di esse, lasciando un pioppo al suo posto.\nLa versione pi\u00f9 comune la vede invece commettere involontariamente un sacrilegio contro l'amadriade Lotide. Driope sarebbe andata nei pressi di un lago col figlioletto e la sorella Iole per offrire ghirlande alle ninfe del luogo. Nelle vicinanze si trovava una pianta di loto, da cui ella recise un fiore per far giocare suo figlio. Dai fiori cominci\u00f2 a fuoriuscire sangue, poich\u00e9 quella era la pianta in cui Lotide si era trasformata per sfuggire a Priapo, che voleva violentarla. Dopo poco, Driope cominci\u00f2 a trasformarsi a sua volta in loto. Poco prima di perdere del tutto il suo aspetto umano salut\u00f2 la sorella, il padre ed il marito, accorsi sul posto, e li preg\u00f2 di prendersi cura del figlioletto, che era ancora tra le sue braccia. Chiese quindi che fosse affidato ad una nutrice e che fosse portato nei pressi dell'albero in cui si stava trasformando, per insegnargli l'amore per i fiori e le piante, raccomandandogli di rispettarle poich\u00e9 in ognuna poteva trovarsi il corpo di un'Amadriade.\nNell'Eneide Driope, gi\u00e0 divenuta ninfa, si unisce a Fauno (un personaggio non bene conosciuto, quasi sicuramente un etrusco, omonimo del dio italico), dal quale ha il grintoso eroe Tarquito, alleato di Turno nella guerra contro i Troiani e destinato a finir vittima di Enea.\nDriope \u00e8 la ninfa legata alla pianta Capelvenere."}
{"id": "709738", "revid": "709565", "url": "https://it.wikipedia.org/wiki?curid=709738", "title": "Jacques Snicket", "text": ""}
{"id": "709739", "revid": "31360", "url": "https://it.wikipedia.org/wiki?curid=709739", "title": "Rabbino Weissmandel", "text": ""}
{"id": "709748", "revid": "767487", "url": "https://it.wikipedia.org/wiki?curid=709748", "title": "Live at Knebworth (album)", "text": "Live at Knebworth \u00e8 il primo album live di Robbie Williams pubblicato nel 2003, l'album \u00e8 una raccolta di brani eseguiti durante i tre concerti consecutivi tenutisi a Knebworth in Inghilterra, concerti che hanno radunato pi\u00f9 di 400.000 fan."}
{"id": "709755", "revid": "65435", "url": "https://it.wikipedia.org/wiki?curid=709755", "title": "Keeper of the Seven Keys Part I", "text": ""}
{"id": "709756", "revid": "124907353", "url": "https://it.wikipedia.org/wiki?curid=709756", "title": "Laurentum", "text": "Laurentum (gr. \u039b\u03b1\u03cd\u03c1\u03b5\u03bd\u03c4\u03bf\u03bd, Strab. et al.; \u039b\u03c9\u03c1\u03b5\u03bd\u03c4\u03cc\u03bd) fu una citt\u00e0 del \"Latium vetus\", gi\u00e0 scomparsa nella tarda et\u00e0 repubblicana.\nSituata sulla via Laurentina a 10 miglia romane dal centro di Roma, e a sei miglia dalla vicina \"Lavinium\", sarebbe stata la pi\u00f9 antica citt\u00e0 dei Latini.. La via Severiana la collegava a Ostia. Secondo Plinio i resti della citt\u00e0 si trovavano nella sua villa, i cui ruderi oggi si trovano all'interno della tenuta presidenziale di Castel Porziano pur essendone ancora controversa l'esatta ubicazione.\nEtimologia.\nIl suo nome derivava dalla pianta del lauro (\"Laurus\") che prosperava nel suo territorio. Chi era originario di Laurentum si chiamava nell'antica Roma \"Laurentiius\", da cui derivano i nomi moderni di Lorenzo/Lorenza.\nStoria.\nSecondo il mito fu fondata nel XIII secolo a.C. da Pico, un antico re del Lazio da cui sarebbe disceso il mitico re Latino. \nSecondo il poeta Virgilio vi si stabilirono i troiani guidati da Enea al termine della loro fuga da Troia, dopo essere sbarcati sulle coste del \"Latium\" nei pressi della foce del Tevere nel 1180 a.C. circa, ospiti di re Latino che volle concedere in sposa ad Enea sua figlia Lavinia, gi\u00e0 promessa in sposa a Turno re dei Rutuli. Durante la guerra che ne segu\u00ec tra Rutuli e Troiani Laurentum sarebbe stata abbandonata o addirittura distrutta, e i suoi abitanti si sarebbero trasferiti, fondando nelle vicinanze \"Lavinium\".\nTito Livio pone nel territorio di \"Laurentum\" il mitico luogo dove Enea sarebbe sbarcato con gli esuli troiani, e dove sarebbe avvenuto il successivo incontro con il re Latino.\nSempre Livio racconta, che nell'VIII secolo a.C., nel momento in cui Romolo e Tito Tazio governavano congiuntamente Roma, gli ambasciatori dei Laurentes vennero a Roma, dove furono percossi dai parenti di Tazio. I Laurentes si lamentarono, ma Tazio accord\u00f2 un peso maggiore ai propri parenti piuttosto che all'offesa subita dai Laurentes. In seguito, giunto poi Tito Tazio nella vicina Lavinio per un sacrificio solenne, fu assassinato in un moto di piazza.\nSecondo Plutarco invece furono gli abitanti di \"Laurentum\" ad uccidere il re Tito Tazio; furono poi soggiogati dal re Tullo Ostilio. \"Laurentum\" decadde dopo una sconfitta navale. \nNel consolato in cui Marco Popilio Lenate ottenne il trionfo per il successo contro i Galli, il 350 a.C., la costa tra Ostia e Laurentum fu colpita dai saccheggi dei pirati greci..\nIl poeta Marco Anneo Lucano nei suoi Pharsalia, ambientati all'epoca della guerra civile tra Cesare e Pompeo, ricorda le rovine polverose di Gabii, Veio, Cora e Laurentum. .\nLocalizzazione.\nFacendo affidamento sulla distanza data dalla Tavola Peutingeriana tra \"Laurentum\" e \"Lavinium\" pari a 6 miglia romane (km 8,9 ca.), partendo da quest'ultima localit\u00e0 (data ormai per certa la sua identificazione con il sito di Pratica di Mare), ed escludendo l'ipotesi improbabile di un percorso in linea retta di quella che sar\u00e0 la via Severiana (II sec. d.C.), considerando ancora la distanza da Ostia di 8 miglia (km 11,85 ca.) e tenendo conto che non \u00e8 dato sapere quali fossero i punti cardine per determinare le distanze, \u00e8 con buona approssimazione localizzare il sito di Laurentum in un'area compresa tra le localit\u00e0 di \"Grotte di Piastra\" e \"Tor Paterno\", ma molto pi\u00f9 prossima a quest'ultima; localit\u00e0 interne alla tenuta di Castel Porziano, dove in effetti si sono concentrati sin dal secolo XVIII le campagne di scavi archeologici che hanno restituito il maggior numero di reperti, anche se afferenti in larga parte a ville di et\u00e0 imperiale. Un ulteriore fattore di incertezza \u00e8 dato dalla confusione tra il sito di Laurentum propriamente detto e l'area di pertinenza dell\u2019\"ager laurentinum\" che in et\u00e0 arcaica si estendeva dai confini con Lavinium alla foce del Tevere: quando Augusto ripristin\u00f2 il Vicus Augustanus Laurentinum l'antica citt\u00e0, sopraffatta dall'espandersi di Ostia e di Lavinium, era gi\u00e0 scomparsa da circa due secoli.\nPer quanto riguarda le distanze date da Plinio per raggiungere la sua villa laurentina, che secondo lo scrittore sarebbe stata costruita sopra i resti dell'antica Laurentum, le 14 miglia da percorrere con la via Laurentina sembrano coincidere con il percorso descritto da Pietro Rosa per la via Lavinate, a partire dalla Porta Raudusculana (appare opportuno, per una pi\u00f9 corretta misurazione, trattandosi di un percorso ben anteriore all'era cristiana, fare astrazione dal circuito delle mura aureliane risalenti al III secolo d.C.) come asserito gi\u00e0 nel 1824 da Stefano Piale, sull'attuale tracciato da piazza Albania, Porta San Paolo, via Ostiense, via Laurentina, via di Trigoria fino a giungere nei pressi dell'attuale tenuta di Castel Porziano. Appare inoltre evidente dalle medesime indicazioni date da Plinio, che dovendo lasciare la Laurentina al 14\u00ba miglio, questa non penetrasse pi\u00f9 nell\"'ager laurentinus\" fino a raggiungere Laurentum, indirizzandosi molto probabilmente in altre direzioni (forse Lavinium), e che per raggiungere la villa occorreva percorrere altre 3 miglia, la distanza che attualmente intercorre pressappoco tra i margini della tenuta di Castel Porziano nei pressi di Castel Romano, e l'area posta tra Grotte di Piastra e Tor Paterno. \nPer quanto riguarda ancora i riferimenti dati da Plinio, se \u00e8 vero che l'Ostiense, secondo il suo antico tragitto che iniziava alle falde dell'Aventino dalla porta Trigemina, inoltrandosi nel suo tratto iniziale tra l'argine sinistro del Tevere e il monte Testaccio per continuare a costeggiare il fiume fino al suo termine, veniva lasciata dopo 11 miglia (16 km circa), il diverticolo cui lo storico faceva riferimento e che dirigeva verso la sua villa, doveva essere fissato presso l'antica Ficana e lo scalo fluviale tiberino di \"Puilia Saxa\" nei pressi dell'attuale Acilia, piuttosto che arretrato, presso la localit\u00e0 Tor di Valle e men che meno ancora prima, presso il \"Vicus Alexandri\", identificabile forse nel suo primo tratto con via di Malafede. Essendo evidente la maggior lunghezza del percorso mediante la via Ostiense, la preferenza per questa via pu\u00f2 essere spiegabile nel maggior traffico su quest'ultima, dovuta al porto omonimo, piuttosto che lungo la via Laurentina che se pur collegata alla Severiana, attraversava luoghi poco abitati e quindi meno sicura."}
{"id": "709762", "revid": "120852957", "url": "https://it.wikipedia.org/wiki?curid=709762", "title": "Albert Gu\u00f0mundsson", "text": "Carriera.\nInizi\u00f2 a dare i primi calci al pallone in un'Islanda ancora isolata dal resto del mondo. Dopo la seconda guerra mondiale, trovandosi a studiare in Scozia, trov\u00f2 un ingaggio nei Rangers Glasgow per poi passare nelle file dell'Arsenal.\nNel 1947, per problemi di permessi lavorativi, part\u00ec per la Francia e venne acquistato dal Nancy. L'anno dopo l'approdo in Italia nel .\nIndoss\u00f2 la maglia rossonera solo per una stagione. Nel 1949-1950 torn\u00f2 in Francia e gioc\u00f2 nel Racing Club de France e nel fino al 1956 quando, conclusa la carriera sportiva, torn\u00f2 in patria per intraprendere la carriera politica che lo port\u00f2 a diventare Ministro dell'Industria negli anni ottanta."}
{"id": "709766", "revid": "115759646", "url": "https://it.wikipedia.org/wiki?curid=709766", "title": "Faro di K\u00e9reon", "text": "Il faro di K\u00e9reon si trova sullo scoglio di \"Men Tensel\" (\"pietra astiosa\" in bretone) al largo della costa sud orientale dell'isola di Ouessant in Bretagna (Francia). \u00c8 un faro \"offshore\" (come Nividic e la Jument), ovvero completamente circondato dal mare.\nStoria.\nLa costruzione inizi\u00f2 nel 1907 e continu\u00f2 tra mille difficolt\u00e0 proprio perch\u00e9 eseguita sul \"passaggio di Fromveur\" (braccio di mare che divide le isole di Ouessant e di Mol\u00e8ne dalla terraferma) dove vi sono delle fortissime correnti che rendono la navigazione molto insidiosa.\nNel 1910, grazie a una donazione della nipote di Charles-Marie Le Dall de K\u00e9r\u00e9on (ufficiale della Marina Francese che venne ghigliottinato nel 1794 all'et\u00e0 di 19 anni), il progetto venne modificato e la costruzione prevista venne ingrandita. \u00c8 proprio per questo che il faro ha preso il nome di \"K\u00e9reon\".\nNonostante le difficolt\u00e0 occorse durante la costruzione e l'insorgere della grande guerra nel 1914, il 25 ottobre 1916 il faro entr\u00f2 in servizio.\nOggi.\nIl faro ha l'aspetto di un palazzo e al suo interno vi sono cinque sale arredate con molto sfarzo: mobili in quercia d'Ungheria e pavimenti intarsiati in legno.\nAlimentato dapprima a petrolio, nel 1972 venne elettrificato grazie a due turbine eoliche, sempre sorvegliati da due elettricisti presenti all'interno del faro.\nCuriosit\u00e0.\nK\u00e9reon \u00e8 l'ultimo \"faro monumento\" costruito in Francia ed \u00e8 stato uno degli ultimi fari ad essere automatizzati nel paese transalpino, tant'\u00e8 che solo il giorno 29 gennaio 2004, l'ultimo guardiano ha lasciato il faro disabitato. Infatti l'automazione completa ha interrotto una serie di \"pellegrinaggi\" di guardiani che si susseguivano in tutte le stagioni, con tutte le condizioni meteo e che si concludevano con spettacolari arrampicate di persone dai battelli che le portavano sul faro.\nUna placca commemorativa posta sulla parete della costruzione, ricorda la donazione di 585.000 franchi da parte di Madame Jules Lebaudy giunta alle casse del Ministero dei Lavori Pubblici. Sulla lapide \u00e8 anche riportato parte del testo della lettera scritta il giorno prima della sua esecuzione da Charles-Marie al padre:"}
{"id": "709772", "revid": "1318658", "url": "https://it.wikipedia.org/wiki?curid=709772", "title": "Parco nazionale Los Glaciares", "text": "Il parco nazionale di Los Glaciares (che in spagnolo significa \"i ghiacciai\") \u00e8 un parco nazionale che si trova nella provincia di Santa Cruz, nella Patagonia argentina. Esso si estende su un'area di 4.459\u00a0km\u00b2; nel 1981 \u00e8 stato inserito nell'elenco dei patrimoni dell'umanit\u00e0 dell'UNESCO.\nDescrizione.\nIl parco nazionale, istituito nel 1937, \u00e8 il secondo per dimensioni in Argentina. Il suo nome si riferisce alla gigantesca calotta glaciale (una delle maggiori del mondo) della Cordigliera delle Ande, da cui si originano 47 grandi ghiacciai vallivi (di cui solo 13 scorrono verso l'Oceano Pacifico). In altre parti del mondo i ghiacciai si originano a partire dai 2500 metri di altezza, ma, a causa della particolare conformazione geografica, in questa regione essi si originano a partire da soli 1500 metri, e da l\u00ec scorrono fino a 200 metri sul livello del mare, erodendo le montagne che li sostengono.\nIl 30% della superficie di Los Glaciares \u00e8 ricoperta di ghiaccio. L'intera regione pu\u00f2 essere divisa in due parti, ognuna delle quali corrisponde ad uno dei due grandi laghi contenuti nel Parco: il Lago Argentino (il pi\u00f9 grande del paese con i suoi 1.446\u00a0km\u00b2) a sud e il Lago Viedma (1,100\u00a0km\u00b2) a nord. Le acque di entrambi i laghi finiscono nel fiume Santa Cruz, che scorre fino a Puerto Santa Cruz sulle rive dell'Oceano Atlantico. Fra i due laghi vi \u00e8 una zona non-turistica chiamata Zona Centro, priva di laghi.\nLa parte settentrionale consiste di una parte del lago Viedma, del ghiacciaio Viedma e di alcuni ghiacciai minori, oltre che di montagne molto popolari fra i cultori di alpinismo e trekking, fra le quali il Cerro Chalt\u00e9n e il Cerro Torre. La parte meridionale invece contiene i ghiacciai pi\u00f9 grandi: il Perito Moreno, il ghiacciaio Upsala e il ghiacciaio Spegazzini, che scorrono tutti verso il Lago Argentino. Un'escursione tipica si effettua in barca fra gli iceberg del lago per visitare Bah\u00eda Onelli e gli altrimenti inaccessibili ghiacciai Upsala e Spegazzini, mentre il Perito Moreno \u00e8 raggiungibile via terra ed \u00e8 quello pi\u00f9 vicino a terra.\nLe montagne trattengono la maggior parte dell'umidit\u00e0 proveniente dall'Oceano Pacifico, lasciando passare solo la freddissima aria proveniente dai ghiacciai (la temperatura media \u00e8 di soli 7.5 gradi), il che crea una steppa arida sul lato argentino della catena montuosa. Questo ferma i nand\u00f9, i guanaco, i puma e le volpi grigie, che sono specie in pericolo (particolarmente danneggiate dopo l'introduzione dell'allevamento di bestiame praticato in modo intensivo) e che trovano protezione all'interno dei confini del parco.\nL'area ospita pi\u00f9 di 1.000 specie di uccelli (condor, aquile e altri), dei quali per\u00f2 solo 100 sono stati catalogati. Fra i ghiacci e la steppa patagonica c'\u00e8 un'area fertile ricoperta di foreste, all'interno delle quali vivono cervi delle Ande e anatre di torrente. Los Glaciares \u00e8 una famosa attrazione turistica internazionale. I percorsi turistici partono tradizionalmente dal villaggio di El Calafate, cittadina sulle sponde del Lago Argentino (anche se all'esterno del parco) in cui l'amministrazione del parco ha il suo quartier generale, e dal villaggio di El Chalt\u00e9n, nella parte settentrionale del parco, ai piedi del Cerro Chalt\u00e9n. Altri siti turistici all'interno del parco includono il Lago del Desierto e il Lago Roca."}
{"id": "709774", "revid": "65435", "url": "https://it.wikipedia.org/wiki?curid=709774", "title": "\u00a1Viva la Vida, Muera la Muerte!", "text": ""}
{"id": "709781", "revid": "21880", "url": "https://it.wikipedia.org/wiki?curid=709781", "title": "Capelvenere", "text": ""}
{"id": "709788", "revid": "121399724", "url": "https://it.wikipedia.org/wiki?curid=709788", "title": "Economia del Giappone", "text": "L'economia del Giappone \u00e8 la terza al mondo dopo quelle di Stati Uniti e Cina, con un prodotto interno lordo di 5.100 miliardi di dollari nel 2010. Caratterizzata da un forte dominio da parte di grandi aziende private (keiretsu) e dall'elevata qualit\u00e0 di vita della popolazione, vede la prevalenza dei settori terziario (banche, assicurazioni, commercio, comunicazione, trasporti, intrattenimento) e dell'industria (automobili, motociclette, navi, petrolio, elettronica di consumo, microelettronica, robotica).\nNel 2016, il debito pro capite del Giappone \u00e8 il pi\u00f9 alto al mondo.\nI trattati ineguali e la Restaurazione Meiji di Mutsuhito.\nIn et\u00e0 preindustriale il Giappone aveva grandi citt\u00e0 e mercati molto attivi ed un sistema creditizio sviluppato. Inoltre poteva vantare una classe dirigente, quella dei samurai, molto istruita, sebbene non si dedicasse agli affari, che erano lasciati nelle mani del popolo.\nUn radicale cambiamento per il Giappone si ebbe nel 1853, quando l'Ammiraglio americano Matthew Perry costrinse il Paese ad aprirsi all'Occidente, minacciando altrimenti di bombardare Tokyo. Il Giappone fu cos\u00ec costretto a firmare i Trattati ineguali, che sarebbero stati aboliti solo alla fine del secolo, con i quali si impegnava ad aprirsi al commercio internazionale e a non imporre dazi superiori al 5%. Al contrario della Cina, che in una situazione simile reag\u00ec con rivolte xenofobe come quella dei Boxer, il Giappone si adatt\u00f2 alla nuova realt\u00e0 del Paese. In seguito alla Restaurazione Meiji (1868), sotto l'Imperatore Mutsuhito fu avviata una serie di riforme come l'abolizione delle caste, la modernizzazione della burocrazia sul modello francese e l'introduzione di un sistema di istruzione efficiente e generalizzato. Furono anche rafforzati la marina, sul modello inglese, e l'esercito, sul modello prussiano. Ma soprattutto, i samurai furono privati del loro stipendio per spingerli a dedicarsi agli affari. Infine, nel 1882 fu istituita la Banca centrale e riformato l'intero sistema bancario.\nLo Stato abbandon\u00f2 ben presto la strategia di gestire imprese pubbliche e si limit\u00f2 ad un ruolo di promozione e coordinamento del sistema economico. Nell'avviare l'industrializzazione del Paese si poneva tuttavia un problema: il Giappone era piccolo ed aveva scarse risorse naturali, motivo per cui aveva necessit\u00e0 di importare le materie prime necessarie a produrre i manufatti industriali. Per pagare le importazioni, tuttavia, occorreva esportare. I prodotti che permisero di rompere questo circolo vizioso fu la seta grezza ed, in misura minore, il t\u00e8. Inoltre, il Giappone inizi\u00f2 una politica coloniale nell'Asia orientale e sud-orientale alla caccia di risorse naturali.\nLe prime industrie a svilupparsi furono quella tessile e l'industria pesante, seguite dall'industria elettrica, Fu anche avviata la costruzione di un esteso sistema ferroviario. Tuttavia, l'industrializzazione procedeva a rilento e su piccola scala a causa dei Trattati ineguali, che impedivano quel poco di protezionismo necessario a proteggere l'industria nascente.\nIl Giappone tra le due guerre.\nNegli anni venti il Giappone conobbe un forte sviluppo economico, in particolare grazie al deprezzamento dello yen che facilit\u00f2 le esportazioni, che aumentarono a partire dal 1924, mentre le importazioni iniziarono a calare dopo il 1926. Negli anni venti, dunque, l'economia giapponese crebbe in termini reali del 50%, mentre la capacit\u00e0 produttiva quadruplic\u00f2 in particolare nel settore dell'energia elettrica e dell'acciaio. In questo periodo l'industria pesante crebbe in importanza a discapito della tradizionale industria tessile.\nPilastro della crescita furono gli zaibatsu, ovvero conglomerati finanziari-industriali, con al centro una famiglia di origine mercantile. Il 1\u00ba gennaio 1930 il Giappone torn\u00f2 al \"gold standard\", nell'ambito di una politica di monetaria ortodossa basata sul pareggio di bilancio e su bassi tassi d'interesse.\nDurante la Grande depressione del 1929, il Giappone fu colpito in maniera limitata, anche se ne risent\u00ec molto in termini di disoccupazione. Grazie alle politiche del governo, la ripresa fu rapida e consistente. Il governo, infatti, svalut\u00f2 lo yen, ridusse i tassi d'interesse e aument\u00f2 la spesa pubblica, anche con un piano di riarmo. Di conseguenza, tra il 1932 ed il 1935 le esportazioni raddoppiarono ed il PIL crebbe del 25%.\nDal dopoguerra agli anni settanta.\nNonostante i notevoli successi nella prima met\u00e0 del Novecento, il Giappone era ancora un Paese arretrato rispetto all'Europa occidentale e la guerra peggior\u00f2 la situazione: nel 1950 il PIL pro capite era solo il 20% di quello degli Stati Uniti. Tuttavia, nei decenni successivi, la crescita economica gli consent\u00ec di raggiungere il 77% del pil pro capite americano nel 1995.\nTale crescita, ad un ritmo dell'8% annuo tra il 1950 ed il 1973, \u00e8 stata spiegata in molti modi. Uno dei fattori fu senz'altro la particolare cultura giapponese, caratterizzata dai valori della lealt\u00e0, che, distolta da obiettivi nazionalistici, si rivolse verso l'impresa, con sindacati deboli e lavoratori che avanzavano richieste modeste rispetto ai loro colleghi occidentali. Inoltre, lo Stato pot\u00e9 rivolgere alla crescita dell'economia le risorse che aveva fino ad allora destinato all'apparato militare.\nDopo la guerra, il Giappone era sovrappopolato, con una scarsa area coltivabile e con pochissime materie prime. Per importare tali materie prime e le necessarie derrate alimentari occorreva esportare. Le esportazioni, tuttavia, erano rese difficili dai cattivi rapporti con i vicini asiatici e dalla reputazione delle merci giapponesi di essere di scarsa qualit\u00e0 ed originalit\u00e0. I giapponesi si rivolsero allora ai mercati degli Stati Uniti e dell'Europa, dapprima riprendendo le innovazioni occidentali e poi riuscendo a sviluppare progetti avanzati anche da soli, affermandosi soprattutto nella produzione di mezzi di trasporto (auto, moto e navi) e di elettronica di consumo (radio, televisori, fotocamere e videocamere digitali, lettori audio e video, personal computer, console per videogiochi).\nLe esportazioni erano rese competitive dai bassi salari, possibili grazie alla riserva di manodopera proveniente dal settore agricolo, che, divenuto molto efficiente grazie alla riforma agraria attuata dagli americani durante l'occupazione e alla meccanizzazione, necessitava di un minor numero di addetti. Si afferm\u00f2 poi un dualismo industriale. Da un lato, infatti, vi erano piccole imprese poco tecnologiche che sopravvivevano pagando bassi salari e che assorbivano i lavoratori che lasciavano le campagne; dall'altro vi erano le grandi imprese, che costituivano il vero motore della crescita. Tali grandi gruppi erano detti keiretsu e nacquero dalle ceneri dei vecchi zaibatsu, disciolti dopo la guerra.\nRisparmio e investimenti.\nI bassi salari permisero un alto tasso di risparmio, che a sua volta permetteva al Giappone di vantare il tasso di investimento pi\u00f9 alto dell'area OCSE. Inoltre, poich\u00e9 erano necessari poche spese nel rinnovo dell'edilizia e dei beni capitali, il Paese pot\u00e9 investire moltissimo nello sviluppo delle nuove infrastrutture produttive. Si cominci\u00f2 anche ad investire all'estero, soprattutto attraverso le multinazionali giapponesi e le loro filiali estere. Gli investimenti diretti delle multinazionali passarono da 1,5 miliardi di dollari nel 1967 a 15,9 miliardi nel 1973, ovvero dall'1,4 al 6% del totale mondiale.\nIl ruolo dello Stato.\nLo Stato cerc\u00f2 di favorire la crescita economica in vari modi. Innanzitutto, tramite un avanzato sistema educativo, favorito anche dal tradizionale rispetto giapponese per l'apprendimento.\nInoltre, lo Stato sostenne la creazione di cartelli e riusc\u00ec a limitare le importazioni di prodotti industriali pur rispettando formalmente gli accordi presi nell'ambito del GATT, ad esempio imposte sul consumo che favorivano i prodotti nazionali, razionamento della valuta straniera per rendere difficili i pagamenti delle importazioni o frequenti ed oscuri cambiamenti di dettagli tecnici necessari a commercializzare certi prodotti. Inoltre il governo incoraggi\u00f2 l'importazione di tecnologia, tenne basso il costo del denaro e realizz\u00f2 importanti infrastrutture.\nLa crisi del Giappone.\nNegli anni novanta il Giappone ha visto un forte rallentamento della sua crescita economica. Tra il 1992 ed il 1999 il PIL \u00e8 cresciuto ad un tasso medio di solo lo 0,8%, arrivando ad un -0,5% nel 2001. Tra le cause di questo declino vi sono l'eccessiva burocratizzazione, relazioni industriali troppo rigide, un mercato interno ancora arretrato ed un sistema politico vulnerabile alla corruzione.\nA ci\u00f2 si aggiunse la politica economica seguita durante gli anni ottanta, con un basso costo del denaro che, unita a risparmi molto elevati, produsse un'enorme massa di liquidit\u00e0 che facilit\u00f2 le speculazioni, in particolare nel settore edile e finanziario. Quando nel 1989 la Banca centrale decise di alzare il tasso di sconto, i prezzi degli immobili e delle azioni crollarono, portando al fallimento di banche ed imprese. La domanda interna si ridusse e ci\u00f2, unito alle difficolt\u00e0 nelle esportazioni per la concorrenza degli altri Paesi asiatici, indusse le imprese a tagliare i costi licenziando il personale.\nCrisi economica del 1997.\nNel 1997, inoltre, il Giappone fu duramente colpito dalla crisi finanziaria asiatica. Allo scopo di tutelare i suoi investimenti nel sud-est asiatico e di proporsi come leader regionale affidabile in quel frangente di crisi, stanzi\u00f2 prestiti per 100 miliardi di dollari per i paesi colpiti, arrivando a offrire il doppio (19 miliardi di $) dei fondi stanziati dagli USA per Thailandia (il paese pi\u00f9 colpito), Indonesia e Corea del Sud.\nSuccessivamente ci fu un lungo periodo di riassestamento e riorganizzazione dei settori produttivi giapponesi. Solo dal 2006, in cui il PIL nel primo trimestre \u00e8 cresciuto del 3,2% e non ci sono pi\u00f9 voci negative, la crisi sembra del tutto superata.\nRisorse.\nAgricoltura.\nImportante \u00e8 la coltivazione del riso che occupa la maggior parte del territorio coltivabile, anche se il governo incoraggia ad alternarla con quella di frutta e ortaggi. Si coltiva anche: orzo, frumento, soia, t\u00e8, tabacco, canfora, barbabietola e canna da zucchero. \u00c8 molto diffusa la coltivazione di alberi da frutta e di gelsi che alimentano l'industria della seta. Nonostante l'agricoltura venga condotta con mezzi moderni, a causa della ridotta estensione delle aree coltivate in rapporto alla superficie del paese (13%) e di un'alta densit\u00e0 abitativa, la produzione agricola non \u00e8 sufficiente per soddisfare il fabbisogno, quindi il Giappone \u00e8 costretto ad importare grandi quantit\u00e0 di derrate agroalimentari da altri paesi. In ogni caso, la produzione di riso riesce a soddisfare il fabbisogno interno, dato che occupa pi\u00f9 della met\u00e0 dell'arativo e sono possibili due raccolti all'anno. Le foreste, molto estese, occupano il 64% del territorio.\nPesca.\nLa pesca \u00e8 uno dei settori di maggior importanza sia di quantit\u00e0 che di qualit\u00e0. Il Giappone possiede una delle pi\u00f9 grandi flotte del mondo per la pesca costiera, di altura e di profondit\u00e0. Vengono pescati sardine, calamari, sgombri, tonni, salmoni e gamberetti.\nI suoi pescherecci vanno sia in acque internazionali sia in acque nazionali. Essendo in mare aperto i pescherecci a bordo dovrebbero avere tutto l'occorrente per congelare e conservare il pesce, entrano in gioco cos\u00ec le cosiddette navi-officina. Dopo aver pescato il pesce i pescherecci trasportano il pescato in queste navi che hanno il compito di \u201cinscatolarlo\u201d direttamente cos\u00ec, per non doverlo fare una volta arrivati e per mantenere il pesce fresco.\nRisorse minerarie.\nScarsi i giacimenti minerari, nei metalli prevalgono zinco (127.000 t.) e rame (13.000 t.), scarsi oro (6100\u00a0kg) e argento (150.000\u00a0kg). Ampi giacimenti di zolfo (1,6 milioni di t.). Giacimenti di carbone nel Ky\u016bsh\u016b e nell'Hokkaid\u014d.\nA nord-ovest di Nagasaki \u00e8 situata una miniera di carbone tuttora operativa.\nEnergia.\nIl Giappone ha fatto notevoli progressi nella produzione di energia elettrica sfruttando sia fonti rinnovabili quali l'energia termica, l'energia idroelettrica e l'energia eolica che l'energia nucleare.\nPrima di Fukushima (tsunami del 2011), circa il 30% del fabbisogno era coperto dalle 55 installazioni nucleari funzionanti. Circa il 60% proveniva dalle risorse \"convenzionali\" (gas naturale 29%, carbone 25%, e petrolio 7%).\nLe fonti rinnovabili coprivano circa il 10% del totale, suddivise col 9% di energia idroelettrica, e le altre rinnovabili (solare, eolico, biomasse e geotermia) che contribuivano con solo l'1% del totale.\nDopo l'incidente del reattore di Fukushima, la percentuale dei combustibili fossili utilizzata \u00e8 salita a ben il 90%.\nIndustria.\nLe maggiori produzioni industriali sono situate nella Grande Area di Tokyo, e riguardano in pratica tutti i settori produttivi.\nIl Paese \u00e8 al secondo posto al mondo dopo la Cina per l'industria automobilistica (Toyota, Honda, Nissan, Suzuki) e al primo per l'elettronica di consumo (Sony, Panasonic, Toshiba, Canon, Sharp). Sono presenti anche i settori siderurgico, cantieristico, aerospaziale, elettrico, motociclistico, microelettronico, videoludico, chimico, farmaceutico, petrolchimico, alimentare, del tabacco, dei laterizi e degli strumenti musicali, infine uno molto importante risulta essere quello tessile con grandi marchi come: Bape, Comme Des Garcons e Asics\nPer alcune produzioni, \ncome motocicletta/motociclette, fotocamere digitali, videocamere, stampanti e console per videogiochi, il Giappone detiene quasi il monopolio mondiale.\nServizi.\nIn Giappone il settore terziario contribuisce a circa due terzi del prodotto interno lordo. Le attivit\u00e0 principali sono quelle bancarie, assicurative, immobiliari, commerciali, dei trasporti e delle telecomunicazioni. Ad esse contribuiscono grandi gruppi locali come Mitsubishi UFJ, Mizuho, NTT, TEPCO, Nomura, Mitsubishi Estate, Tokio Marine, JR East, Seven &amp; I ed ANA, ai primi posti al mondo per i loro fatturati.\nTrasporti.\nLe strade e ferrovie costeggiano il mare, connettendo in una fitta rete di comunicazione le citt\u00e0 costiere. Celebri sono alcuni treni superveloci \"Shinkansen\". La compagnia di bandiera \u00e8 la \"Japan Air Lines\" (JAL). Principali scali internazionali sono l'Aeroporto di Tokyo-Narita e l'Aeroporto del Kansai (Osaka).\nTurismo.\nMolto consistente \u00e8 il turismo giapponese all'estero ed interno. Le principali mete verso l'estero sono Stati Uniti, Hong Kong e Taiwan, dove \u00e8 abbastanza diffusa la lingua giapponese, poco conosciuta e parlata altrove. Altre mete sono Cina, Singapore, Thailandia e Indonesia, che negli ultimi anni hanno registrato degli aumenti vertiginosi di giapponesi. Con il sud-est asiatico, invece, il Giappone intrattiene rapporti economici e finanziari. L'isola di Bali presenta molte strutture ricettive per giapponesi con personale che sa proporre in modo adeguato gli spettacoli tradizionali. Le mete europee principali sono Francia, Regno Unito ed Italia. L'industria del Turismo in Giappone \u00e8 particolarmente fiorente e molti operatori hanno sedi estere anche in Italia come la Miki Travel, JtbCorp e la H.I.S. - il maggior operatore del settore.\nLe strutture ricettive giapponesi sono molto sviluppate non in relazione alle entrate dall'estero, che come abbiamo detto sono abbastanza limitate, ma in relazione al turismo interno. Gli alberghi sono ancora divisi in alberghi \"per giapponesi\" e alberghi \"per stranieri\". Per quanto riguarda gli alberghi giapponesi presentano i \"tatami\", stuoie di paglia, al posto di materassi, i \"ryokan\", locande a gestione familiare e dei villaggi vacanze situati sulle montagne oppure sulle rive dei laghi. Gli alberghi per stranieri, invece, appartengono a moderne catene alberghiere. Molti turisti, per\u00f2, amano alloggiare nelle locande tradizionali per assaporare ancora meglio la tradizione del Paese. Il motivo del limitato flusso turistico dall'estero \u00e8 dovuto sia alla difficolt\u00e0 di raggiungere il territorio per la sua conformazione fisica e sia all'elevato tenore di vita che rende poco competitivi i soggiorni.\nCommercio estero.\nLe esportazioni del Giappone ammontavano a 4210 dollari pro capite nel 2005, e sono rappresentate in primo luogo da automobili e prodotti elettronici.\nI suoi principali clienti sono: Stati Uniti 22.8%, Unione europea 14.5%, Cina 14.3%, Corea del Sud 7.8%, Taiwan 6.8% ed Hong Kong 5.6%. Il Paese importa soprattutto materie prime agricole e minerarie, da: Cina 20.5%, Stati Uniti 12.0%, Unione europea 10.3%, Arabia Saudita 6.4%, Emirati Arabi Uniti 5.5%, Australia 4.8%, Corea del Sud 4.7%, Indonesia 4.2%."}
{"id": "709789", "revid": "65435", "url": "https://it.wikipedia.org/wiki?curid=709789", "title": "No Sleep \u00b4Til Hammersmith", "text": ""}
{"id": "709790", "revid": "124335159", "url": "https://it.wikipedia.org/wiki?curid=709790", "title": "Antonino Scopelliti", "text": "Biografia.\nOrigini e formazione.\nEntrato nella magistratura italiana a soli 24 anni, ha svolto la carriera di magistrato requirente, iniziando come Pubblico Ministero presso la Procura della Repubblica di Roma, poi presso la Procura della Repubblica di Milano.\nLa carriera nella magistratura.\nProcuratore generale presso la Corte d'appello quindi, Sostituto Procuratore Generale presso la Suprema Corte di Cassazione. Segu\u00ec un'eccezionale carriera, che lo port\u00f2 ad essere il numero uno dei sostituti procuratori generali italiani presso la Corte di Cassazione. Si \u00e8 occupato di vari maxi processi, di mafia e di terrorismo.\nHa rappresentato, infatti, la pubblica accusa nel caso Moro, durante il primo processo, al sequestro dell'Achille Lauro, alla Strage di Piazza Fontana ed alla Strage del Rapido 904. Per quest'ultimo processo, Scopelliti chiese la conferma degli ergastoli inferti al boss di Cosa Nostra Pippo Cal\u00f2 e a Guido Cercola, nonch\u00e9 l'annullamento delle assoluzioni di secondo grado per altri mafiosi. Il collegio giudicante della prima sezione penale della Cassazione, presieduto da Corrado Carnevale, rigett\u00f2 la richiesta della pubblica accusa, assolvendo Cal\u00f2 e rinviando tutto a nuovo giudizio.\nGli ultimi anni e l'assassinio.\nApparve in televisione in alcune circostanze, soprattutto come ospite in alcune puntate di Telefono giallo. Il magistrato fu ucciso il 9 agosto 1991, mentre era in vacanza in Calabria, sua terra d'origine, in localit\u00e0 Piale (frazione di Villa San Giovanni, sulla strada provinciale tra Villa San Giovanni e Campo Calabro).\nL'omicidio.\nLa ricostruzione.\nScopelliti venne intercettato dai suoi assassini mentre, a bordo della sua automobile, una BMW, rientrava in paese dopo avere trascorso la giornata al mare. L'agguato avvenne all'altezza di una curva, poco prima del rettilineo che immette nell'abitato di Piale, una frazione di Villa San Giovanni. Gli assassini, almeno due persone a bordo di una moto, appostati lungo la strada, spararono con fucili calibro 12 caricati a pallettoni. La morte del magistrato, colpito con due colpi alla testa esplosi in rapida successione, fu istantanea. L'automobile, priva di controllo, fin\u00ec in un terrapieno.\nLe ipotesi.\nCome ricostruito nel libro inchiesta Primo Sangue di Aldo Pecora, in un primo tempo si pens\u00f2 che Scopelliti fosse rimasto coinvolto in un incidente stradale. L'esame esterno del cadavere e la scoperta delle ferite da arma da fuoco fecero emergere la verit\u00e0 sulla morte del magistrato.\nQuando fu ucciso stava preparando, in sede di legittimit\u00e0, il rigetto dei ricorsi per Cassazione avanzati dalle difese dei pi\u00f9 pericolosi esponenti mafiosi condannati nel primo maxiprocesso a Cosa Nostra. Si ritiene che per la sua esecuzione si siano mosse insieme la 'ndrangheta e Cosa Nostra, dopo che il magistrato rifiut\u00f2 diversi tentativi di corruzione (il pentito Marino Pulito rivel\u00f2 che a Scopelliti furono offerti 5 miliardi di lire italiane per \"raddrizzare\" la requisitoria contro i boss della Cupola siciliana). Anche secondo i pentiti della 'Ndrangheta Giacomo Ubaldo Lauro e Filippo Barreca, sarebbe stata la Cupola di Cosa Nostra siciliana a chiedere alla 'Ndrangheta di uccidere Scopelliti, che avrebbe rappresentato la pubblica accusa in Cassazione nel maxi processo a Cosa Nostra.\nCosa nostra, in cambio del \"favore\" ricevuto, sarebbe intervenuta per fare cessare la seconda guerra di 'Ndrangheta che si protraeva a Reggio Calabria dall'ottobre 1985, quando fu assassinato il boss Paolo De Stefano. Nell'abitazione paterna di Scopelliti, dove il magistrato soggiornava durante le vacanze, furono trovati gli incartamenti processuali del maxiprocesso. Per la sua uccisione furono istruiti e celebrati presso il Tribunale di Reggio Calabria ben due processi, uno contro Salvatore Riina, Bernardo Brusca, Pietro Aglieri, Giuseppe Cal\u00f2, Antonino Geraci, Salvatore Buscemi, Salvatore Montalto e Giuseppe Lucchese, ed un secondo procedimento contro Bernardo Provenzano, i fratelli Giuseppe e Filippo Graviano, Raffaele Ganci, Giuseppe Farinella, Antonino Giuffr\u00e8, Giuseppe \"Piddu\" Madonia, Benedetto Spera, Mariano Agate e Nitto Santapaola (tutti membri delle \"Commissioni\" provinciale e regionale di Cosa Nostra e quindi accusati di essere i mandanti del delitto). Furono tutti condannati in primo grado nel 1996 e nel 1998 e successivamente tutti assolti in Corte d'Appello nel 1998 e nel 2000 perch\u00e9 le accuse dei diciassette collaboratori di giustizia (cui si aggiunsero in un secondo momento quelle del boss Giovanni Brusca) vennero giudicate discordanti.\nLa riapertura delle indagini.\nDopo anni di stasi giudiziaria nei quali non si \u00e8 riusciti ad assicurare alla giustizia i responsabili del delitto, l'11 luglio 2012 nel corso di un'udienza del processo \"Meta\" contro la 'ndrangheta a Reggio Calabria, il pentito della cosca De Stefano, Antonino Fiume, ha dichiarato che ad uccidere il giudice sarebbero stati due reggini su richiesta di Cosa nostra. Il collaboratore di giustizia, per\u00f2, su invito del pubblico ministero non ha fatto i nomi dei presunti killer.\nCi\u00f2 confermerebbe quanto ricostruito dagli inquirenti.\nNel 2019 il procuratore aggiunto di Reggio Calabria Giuseppe Lombardo riapr\u00ec l'inchiesta a seguito di nuove rivelazioni del collaboratore di giustizia catanese Maurizio Avola (che consent\u00ec di ritrovare alcune armi che, a suo dire, sarebbero state usate nell'omicidio) e risultarono iscritti nel registro degli indagati esponenti di Cosa Nostra e della 'Ndrangheta come mandanti ed esecutori materiali: i siciliani Matteo Messina Denaro, Marcello D'Agata, Aldo Ercolano, Eugenio Galea, Vincenzo Salvatore Santapaola, Francesco Romeo, lo stesso Avola e i calabresi Santo Araniti, Pasquale Bertuca, Vincenzo Bertuca, Giorgio De Stefano, Gino Molinetti, Antonino Pesce, Giuseppe Piromalli, Giovanni e Pasquale Tegano e Vincenzo Zito.\nRiconoscimenti.\nAd Antonino Scopelliti \u00e8 stata dedicata una strada nel suo paese natale, Campo Calabro, e una nella contigua Villa San Giovanni. Nel 2007, su iniziativa della figlia, Rosanna Scopelliti, \u00e8 stata costituita una fondazione intitolata al magistrato.\nE sempre dal 2007 ogni anno a Reggio Calabria, nei giorni dell'anniversario dall'uccisione del magistrato, si svolge il meeting nazionale antimafia \"Legalit\u00e0lia\", promosso dal movimento Ammazzateci tutti e dalla Fondazione Scopelliti. Il 3 febbraio 2011, il coordinamento pugliese di Ammazzateci tutti ottiene l'intitolazione di una via di Bari al magistrato, il 28 maggio dello stesso anno gli viene intitolato un giardino a Mucinasso (frazione del Comune di Piacenza), mentre nel 2012 gli viene dedicata l'aula bunker del tribunale di Palmi e una piazza a Casalgrande e a Polistena.\nIl 15 novembre 2014 a Miglierina, in provincia di Catanzaro, durante la prima Giornata della Legalit\u00e0, gli \u00e8 stata intitolata una piazza, con la presenza della figlia, Rosanna Scopelliti, e del movimento Ammazzateci tutti."}
{"id": "709793", "revid": "745179", "url": "https://it.wikipedia.org/wiki?curid=709793", "title": "Tessuto connettivo fibrillare", "text": ""}
{"id": "709795", "revid": "101768", "url": "https://it.wikipedia.org/wiki?curid=709795", "title": "Fortezza di Trento", "text": "Con Fortezza di Trento (\"Festung Trient\" in tedesco), si intende la cinta fortificata costruita attorno alla citt\u00e0 di Trento a partire 1860 e strategicamente attiva fino al suo scioglimento avvenuto nel 1916.\nLo scopo della fortezza era far fronte alle minacce che il neonato Regno d'Italia poteva portare verso Trentino e Sud Tirolo nella seconda met\u00e0 del XIX secolo. Queste province rappresentavano infatti un saliente austriaco in territorio italiano e la citt\u00e0 di Trento era uno snodo cruciale nella strategia dell'Impero asburgico per la difesa del suo confine meridionale. Le prime fortificazioni (1860 - 1864) si concentrarono a ovest della citt\u00e0 per bloccare eventuali avanzate dalla Lombardia appena acquisita dal Regno d'Italia. Le successive, dopo che il Veneto divenne territorio italiano, provvidero a coprire le altre possibili direttrici d'attacco. In questo caso si tratta di fortificazioni a carattere permanente. Prima dello scoppio della prima guerra mondiale, la fortezza sub\u00ec un drastico riordino e rafforzamento per adeguarla alle esigenze della guerra moderna. Le opere permanenti, considerate antiquate, furono disarmate e vennero realizzate numerose e moderne fortificazioni campali tutto intorno alla citt\u00e0. Venendo meno ogni minaccia dopo l'allontanamento e il consolidamento del fronte a seguito della Fr\u00fchjahrsoffensive, la Fortezza di Trento fu dismessa e i suoi armamenti trasferiti in settori ritenuti pi\u00f9 importanti.\nCon il termine \"Citt\u00e0 Fortezza\" si intendono anche tutte le conseguenze che lo status di \"Fortezza\" e di snodo cruciale del fronte dolomitico hanno avuto sul tessuto urbano e sociale sulla citt\u00e0 di Trento durante tutto il corso della prima guerra mondiale.\nIntroduzione.\nL'importanza strategica della citt\u00e0 di Trento e del suo territorio risulta evidente una volta esaminata la geografia del Trentino. Infatti, non solo la citt\u00e0 \u00e8 posta lungo la pi\u00f9 importante via di comunicazione tra il lombardo-veneto e il cuore dell'Impero austro-ungarico, ma rappresenta anche il punto di convergenza delle pi\u00f9 importanti valli trentine. Quindi, essendo il fronte meridionale ben protetto dalle Fortezze del Quadrilatero (costituito dalle citt\u00e0 di Legnago, Mantova, Peschiera e Verona), eventuali minacce sarebbero venute da chi avesse deciso di aggirarlo tagliando in due la valle dell'Adige provenendo da est (Valsugana) o da ovest (Val di Sole, Val di Non e Giudicarie) per interrompere i rifornimenti alle truppe austriache in Veneto. Anche in caso di avanzate da sud, la citt\u00e0 rappresentava uno sbarramento fondamentale tra la pianura italiana e le valli del Danubio. Queste caratteristiche fecero s\u00ec che, nella seconda met\u00e0 del XIX secolo, Trento venisse trasformata in citt\u00e0 fortezza con la progressiva edificazione di un anello continuo di forti e sbarramenti tutto intorno alla citt\u00e0.\nLa prima manifestazione della vulnerabilit\u00e0 militare del Trentino avvenne nel 1703 quando, durante la guerra di successione spagnola, il generale Vend\u00f4me decise di minacciare l'Austria con un'avanzata attraverso il Trentino e il Tirolo. Sconfitti gli austriaci su Monte Baldo, le truppe francesi si spinsero fino a Trento assediandola e bombardandola per 10 giorni tra il 2 e il 12 settembre 1703. Anche in et\u00e0 napoleonica, l'importanza strategica della citt\u00e0 era risultata chiara durante la Campagna d'Italia (1796-1797) ed \u00e8 proprio a quel periodo che risalgono i primi progetti per la trasformazione di Trento in piazzaforte elaborati dallo Stato Maggiore asburgico. Ci\u00f2 nonostante, l'annessione al Regno di Baviera (1805) e al Regno d'Italia napoleonico (1810) e la successiva restaurazione con l'annessione di tutto il lombardo-veneto all'Impero austriaco (Congresso di Vienna - 1815) interruppero ogni proposito di fortificazione della regione. Negli anni seguenti, limitazioni finanziarie e lo scarso interesse dei regnanti asburgici vanificarono la concretizzazione di ogni progetto di fortificazione in Trentino.\nTuttavia, serie minacce si palesarono a partire dal 1848 quando il Trentino, privo di difese militari, cominci\u00f2 a suscitare l'interesse dei patrioti italiani. Nel corso dei moti del 1848 i Corpi franchi del generale Antonio Arcioni assediarono Castel Toblino e occuparono Vezzano e Padergnone dopo essere risaliti dalle Giudicarie. Altri scontri ebbero luogo nelle valli di Non e di Sole. La perdita della Lombardia a seguito della seconda guerra di indipendenza (1859-1860) rappresent\u00f2 una nuova minaccia in quanto le truppe del neonato Regno d'Italia sarebbero potute facilmente penetrare in Trentino una volta superato il confine privo di difese. Fu il maggiore generale Johann Karl von Huyn (1812-1888) a delineare un primo piano di difesa che prevedesse una prima linea di sorveglianza lungo il confine (Stelvio, Tonale, Giudicarie, ecc...) e una seconda linea arretrata pi\u00f9 vicina a Trento a protezione della valle dell'Adige (Sbarramento Bus de Vela, blockhaus Doss di Sponde, sbarramento Rocchetta). Paradossalmente, la via del passo del Tonale fu fortemente voluta dal maresciallo Radetzky per migliorare i collegamenti tra il Trentino e la Lombardia in mano austriaca ma adesso rappresentava una nuova possibile via di invasione. Questi sbarramenti servivano anche per proteggere la neonata linea ferroviaria della \"Sudbahn\" (l'attuale ferrovia del Brennero) che rappresentava la principale via di approvvigionamento per le fortezze del Quadrilatero.Tuttavia, la Terza guerra d'indipendenza italiana del 1866 port\u00f2 nuove minacce al Trentino. Infatti, alleatosi l'8 aprile dello stesso anno con la Prussia di Otto von Bismarck che mirava a scatenare una guerra per conquistare l'egemonia sulla Confederazione germanica ai danni dell'Austria, il Regno d'Italia ambiva ad impegnare gli asburgici su un secondo fronte per conquistare il Veneto e completare l'Unit\u00e0 mentre il grosso delle truppe austriache era impegnato a nord. Nonostante ci\u00f2, la sconfitta di Custoza pose un freno alle ambizioni del Regno che ferm\u00f2 ogni operazione militare per riorganizzare l'esercito. Questo atteggiamento remissivo spinse gli alleati prussiani a lamentarsi per la condotta di una guerra che non distoglieva pi\u00f9 truppe austriache dal fronte boemo. Ad aggravare la situazione, il 5 luglio venne reso pubblico un accordo segreto siglato alla viglia della guerra tra Napoleone III e Francesco Giuseppe in cui si affermava che il Veneto sarebbe stato ceduto all'Italia tramite l'intercessione del sovrano francese indipendentemente dall'esito del conflitto.\nPer tener fede all'alleanza italo-prussiana, scongiurare ogni accusa di tradimento e legittimare con le armi la cessione del Veneto, a met\u00e0 luglio i generali italiani ripresero l'iniziativa tentando anche di assicurarsi Trento e Trieste. Inoltre, dopo la sconfitta degli imperiali a Sadowa il 3 luglio, la quasi totalit\u00e0 delle truppe austriache di stanza in Italia era stata mandata di rinforzo alle armate impegnate conto la Prussia, creando una congiuntura favorevole ad una nuova offensiva italiana. Solo il Trentino e il Quadrilatero rimasero guarniti. Il piano per assicurarsi Trento consisteva nell'invadere il Trentino a ovest con il corpo dei volontari garibaldini che avrebbero dovuto ricongiungersi con le truppe regolari del generale Giacomo Medici che avanzavano in contemporanea da est dopo aver liberato alcune delle maggiori citt\u00e0 del Veneto al seguito del corpo di spedizione del generale Cialdini. I garibaldini penetrarono nelle Giudicarie occupando Storo e in seguito sconfiggendo gli austriaci a Bezzecca in Valle di Ledro. Ad est invece la divisione guidata dal generale Medici sconfisse gli austriaci a Primolano, Borgo Valsugana e Levico riuscendo a raggiungere Pergine e Valsorda da dove si scorgeva dall'alto la citt\u00e0 di Trento. Tuttavia, il 22 luglio la Prussia sigl\u00f2 una tregua con l'Austria che presag\u00ec all'armistizio di Nikolsburg. Perso quindi l'appoggio della Prussia che non aveva intenzione di umiliare l'Austria n\u00e9 inimicarsi la Francia opponendosi ai suoi accordi con Francesco Giuseppe, l'Italia du costretta a chiedere a sua volta una tregua a inizio agosto perch\u00e9 centinaia di migliaia di soldati austriaci stavano accorrendo in soccorso alle poche truppe rimaste in Veneto. La prospettiva di un nuovo scontro con l'esercito imperial-regio al completo spinse i generali italiani ad interrompere le operazioni militari in Trentino e a ritirarsi secondo i termini dell'armistizio di Cormons che non riconosceva alcuna conquista militare all'Italia che ottenne il Veneto solo dopo che questo fu ceduto alla Francia.\nLa guerra del 1866 pales\u00f2 quindi la vulnerabilit\u00e0 di Trento soprattutto da oriente, un fronte quantomai importante in quanto il Trentino rappresentava ora un saliente austriaco in territorio italiano. Questo diede quindi il via alla realizzazione definitiva della Fortezza di Trento con un anello continuo di forti, batterie e blockhaus intorno alla citt\u00e0 e che integrava le fortificazioni gi\u00e0 esistenti come lo sbarramento del Bus de Vela e lo sbarramento Rocchetta. L'anello della fortezza di Trento avrebbe rappresentato la retroguardia della cinta fortificata al confine con l'Italia e avrebbe dovuto fermare un'eventuale avanzata italiana nel caso i forti di confine non fossero stati in grado di contenere le truppe nemiche. Dopo la guerra del 1866, il piano di fortificazione di Trento fu avviato sulla base dei memoriali di von Hyun e del Feldmaresciallo e ministro della guerra Franz Kuhn von Kuhnenfeld (1817-1896), che all'epoca del conflitto aveva comandato sul campo le truppe austriache contro il corpo di spedizione di Medici, che prevedeva la realizzazione di sbarramenti difensivi da passo dello Stelvio alla valle di Sesto, con due piazzeforti, una a Trento e una a Bressanone-Fortezza. Per questo, nel 1867 il ruolo di direttore delle costruzioni fortificate del Tirolo meridionale fu assegnato al colonnello Daniel von Salis-Soglio (1867-1919), gi\u00e0 direttore del genio militare di Graz. Tuttavia, la cronica mancanza di fondi della duplice monarchia ostacol\u00f2 pesantemente i piani di Salis-Scoglio che riusc\u00ec a realizzare solo lo sbarramento di Civezzano. Tra il 1878 e il 1882 i lavori di fortificazione ripresero per mano del comandante militare del Tirolo tenente feldmaresciallo Franz von Thun und Hohenstein (1826-1888). Ancora una volta i lavori furono influenzati dalle scarse risorse economiche a disposizione e inizialmente si realizzarono solo poche fortificazioni campali nei dintorni della citt\u00e0. Pi\u00f9 tardi, mezzi finanziari pi\u00f9 consistenti permisero la realizzazione una serie di opere permanenti di carattere leggero, realizzate in pietra e in nome della massima economia di spesa, battezzate gi\u00e0 dai contemporanei come \"forti in stile trentino\" (\"Trentiner Stil\").\nA partire dal 1881, anno in cui divenne direttore generale del genio militare di Innsbruck, il generale Julius Vogl (1831-1900) avvi\u00f2 una nuova serie di revisioni dei piani di fortificazione anche sulla base della nuova teoria del \"minimo sacrificio territoriale\" che lui stesso propugnava. Questa teoria prevedeva di fermare il nemico direttamente ai confini, senza lasciare che questo conquistasse terreno fino ad arrivare alle fortezze trasformando queste in snodi di approvvigionamento e smistamento di truppe e materiali. Tuttavia, venuta meno la realizzazione di sbarramenti di confine in Vallagarina e Valsugana, si scelse di costruire pi\u00f9 a ridosso della citt\u00e0 di Trento. Questo port\u00f2 alla realizzazione dei forti Romagnano e Mattarello a sud della citt\u00e0 per compensare la mancata realizzazione di sbarramenti a sud di Rovereto. A est venne invece realizzato lo \"Sperre Tenna\" in Valsugana (forti Tenna e Col de le Bene) tra i laghi di Levico e Caldonazzo.\nOpere permanenti (1860 - 1900).\nL'opera di fortificazione della citt\u00e0 di Trento tra il 1860 e il 1900 port\u00f2 alla realizzazione di non meno di una ventina di opere permanenti tra forti, batterie, blockhaus e tagliate stradali dislocate tutto intorno alla citt\u00e0. Come si vedr\u00e0 nel paragrafo successivo, la necessit\u00e0 di distinguere tra le fortificazioni permanenti e fortificazioni campali serve anche ad separare le opere costruite fino al 1900 da quelle realizzate successivamente ed inquadrate nell'ammodernamento della Fortezza di Trento in vista dell'imminente guerra contro l'Italia. Da un punto di vista delle definizioni, il termine italiano \"forte\" risulta piuttosto vago ed \u00e8 oggi abusato per descrivere le opere di fortificazione pi\u00f9 diverse. Al contrario, il Genio militare di Vienna risultava piuttosto rigoroso nelle definizioni e assegnava a ogni opera ad una tipologia ben precisa usando poche ma chiare denominazioni: tutte le fortificazioni costruite fino al 1915 venivano definite come \"Werke\", \"Batterien\", \"Blockhauser;\" tutte le altre fortificazioni erano classificate come sbarramenti (\"Sperren\"). Con questi quattro termini si definiscono esclusivamente le fortificazioni che erano inserite nella lista ufficiale della direzione centrale del Genio militare e che venivano identificate per nome (es. \"Werk San Rocco\", \"Batterie Martignano\", \"Blockhaus Mandolin\", \"Sperre Bus de Vela\", ecc...). Con l'ammodernamento della fortezza di Trento, ad iniziare dalla primavera 1915, tutte le vecchie opere permanenti vennero disarmate e le loro armi assegnate a nuove fortificazioni campali che sarebbero state identificate in seguito come capisaldi, batterie sostitutive, ecc... Le opere furono permanenti furono realizzate in differenti lassi temporali che possono essere suddivisi in 4 periodi ciascuno dei quali corrisponde all'avvicendarsi di un nuovo direttore dei lavori di fortificazione.\nPrimo periodo (1860 - 1864).\nLe fortificazioni di questo periodo furono costruite per seguire i piani del maggiore generale Huyn che prevedevano la necessit\u00e0 di creare uno sbarramento a ovest di Trento per proteggere il fianco della citt\u00e0 da eventuali minacce che sarebbero potute provenire dalla Lombardia, ora parte del neonato Regno d'Italia. Lo Sbarramento Rocchetta sbarrava il torrente Noce a monte della Piana Rotaliana per bloccare invasori provenienti dal Passo del Tonale. Lo Sbarramento del Bus de Vela e il Blockhaus Doss di Sponde servivano a coprire l'accesso a Trento dalla parte della Valle dei Laghi che era ora percorsa da una strada di recente costruzione per collegare Trento al Lago di Garda. In particolare, lo Sbarramento Bus de Vela era impossibile da aggirare e l'unico modo di raggiungere Trento sarebbe stato quello di abbatterlo. La Batteria Martignano aveva invece il ruolo di supportare queste opere, infatti le sue artiglierie erano in grado di sparare sia verso nord che verso ovest garantendo una copertura adeguata su tutta la valle dell'Adige. Dominando dall'alto la citt\u00e0, i suoi cannoni servivano anche da deterrente per eventuali rivolte che sarebbero potute scoppiare in citt\u00e0.\nLa tecnica costruttiva di queste opere \u00e8 tipicamente ottocentesca. Il materiale di costruzione prediletto \u00e8 la pietra mentre i tetti sono in tegole. L'uso di terra e pietrisco nelle intercapedini di arcate, muri e soffitti era utilizzata pi\u00f9 per ragioni di stabilit\u00e0 degli edifici che per attutire i colpi dell'artiglieria. Questo tipo di costruzione poteva essere efficace contro pallottole o proiettili esplosivi a polvere nera, ma non avrebbe avuto nessuna speranza contro i pi\u00f9 moderni proiettili perforanti e/o esplosivi. In seguito, il tetto in tegole dello Sbarramento Bus de Vela e del Blockhaus Doss di Sponde sarebbe stato sostituito da un leggero ma comunque inefficace tetto in cemento.\nSecondo periodo (1868 - 1872).\nLe fortificazioni di Civezzano erano state concepite per dotare di difese adeguate la gola del Fersina che nel 1866 era stata minacciata da attaccanti provenienti dalla Valsugana. Il complesso fortificato prevedeva un forte principale e due tagliate stradali poste sotto di esso. Anche in questo caso, la realizzazione di queste difese, superflua quando il Veneto era in mano austriaca, si resero necessarie per proteggere il fronte orientale di Trento da eventuali minacce da parte del Regno d'Italia. A causa di pesanti limitazioni finanziarie, questa fu anche l'unica opera costruita sotto la direzione di Salis-Scoglio.\nTerzo periodo: lo stile trentino (1877 - 1883).\nLe difese erette in questo periodo rappresentano il consolidamento della Fortezza di Trento sui fronti gi\u00e0 protetti e l'aggiunta di nuove fortificazioni su quelli ancora sguarniti. Questo \u00e8 anche il periodo in cui i progetti e la direzioni dei lavori furono pianificati da Thun und Hohenstein. Il blockhaus Mandolin e la batteria Candriai sul Monte Bondone fornivano supporto alle difese gi\u00e0 presenti in quest'area. Le batterie Cimirlo e Roncogno vennero eretta sul versante opposto della gola del Fersina rispetto al complesso fortificato di Civezzano. Il Forte Col de le Bene e il Forte Tenna bloccavano il passaggio attraverso la Valsugana. Le batterie Doss Fornas, Marzola, Brusafer e il Blockhaus Marzola difendevano la via di comunicazione tra Trento e l'Altopiano della Vigolana che era difesa anche dal forte San Rocco che poteva coprire anche la Val d'Adige dal Doss di San Rocco. il Forte Casara poteva colpire sia verso la Valle dell'Adige che la Valsugana. Le batterie di Mattarello servivano invece a bloccare eventuali avanzate da sud. Questo \u00e8 il periodo che definisce il cosiddetto \"stile trentino\". Per far fronte alle limitate risorse economiche e far fronte all'impossibilit\u00e0 di realizzare opere pi\u00f9 imponenti, si prediligono materiali di costruzione reperibili direttamente sul posto e quello prediletto continua ad essere la pietra con una componente di cemento praticamente nulla mentre le batterie sono in barbetta o in cannoniera di minima. Cominciano anche ad apparire le prime cupole girevoli corazzate per obici. Il Forte San Rocco \u00e8 uno dei primi all'interno dell'impero austro-ungarico su cui furono installati due cannoni 12\u00a0cm modello 80 in una cupola corazzata girevole d'acciaio. All'epoca le acciaierie dell'Impero ancora non producevano cupole corazzate, per questo quella del forte San Rocco venne fornita dalla ditta Gruson di Magdeburgo. In seguito tutte le cupole corazzate installate su forti austro-ungarici sarebbero state prodotte dalla \u0160koda.\nQuarto periodo: lo stile Vogl (1884 - 1900).\nQueste ultime costruzioni rappresentano l'ultimo consolidamento significativo della Fortezza di Trento e servivano a rafforzare le difese a sud ed est secondo le nuove strategie difensive impostate da Julius Vogl. Essendo Vogl al comando del genio militare di Innsbruck gi\u00e0 a partire dal 1881, gran parte dei progetti di Thun und Hohenstein del periodo precedente furono completati sotto la sua direzione. Per tener conto del suo principio di minimo sacrificio territoriale, si decise di costruire i forti Tenna e Col de le Benne (\"Sperre Tenna\") come linea avanzata della Fortezza di Trento a protezione dell'area strategica di Pergine. Entrambi sono realizzati in \"stile Vogl\" di prima maniera e rappresentano una via di mezzo tra questo e lo stile trentino. Il Forte Romagnano venne realizzato per difendere il versante opposto della Valle dell'Adige rispetto alle batterie di Mattarello e per fungere da supporto a queste ultime. A queste si aggiunse poi il Forte Mattarello a formare un unico complesso difensivo. Questo forte poteva bloccare gli invasori sia da Vigolo Vattaro che dalla Valle dell'Adige. Entrambi i forti rappresentano il migliore esempio dello \"stile\" \"Vogl\" definitivo. Il generale Vogl infatti introdusse la costruzione di forti in un blocco unico con tutti gli ambienti, gli armamenti e i servizi concentrati in un unico edificio (\"Einheitswerk\") con una composizione di luoghi e strutture fissi che si adattano ogni volta alle esigenze funzionali, ai luoghi e alla morfologia del terreno. I pezzi di artiglieria erano collocati sia in cupole corazzate che in pozioni di artiglieria frontale. Inoltre, anche in questo periodo per la costruzione veniva utilizzato esclusivamente materiale reperibile in loco. Questo permetteva di contenere i costi e allo stesso tempo soddisfare le esigenze strategiche. In questo periodo si cominci\u00f2 dai introdurre anche il calcestruzzo nella costruzione delle fortificazioni.\nLa fortezza nell'anteguerra (1900-1914).\nNonostante Trento ricevesse ufficialmente la denominazione di Fortezza nel 1899, le nuove strategie promosse da Vogl prima e Franz Conrad von H\u00f6tzendorf poi, ridussero gradualmente l'importanza strategica della piazzaforte di Trento che si avviava a rivestire solo un ruolo di linea difensiva secondaria e di piazza di raduno e deposito per uomini e materiali destinati ai settori di confine. Se concetto di piazzaforte permetteva infatti di ridurre le spese militari per concentrare tutte le difese in un'unica zona, allo stesso tempo lasciava poco spazio di manovra alle truppe in vista di operazioni strategiche su larga scala. Per questo, a fronte di un notevole investimento economico, Conrad avvi\u00f2 la fortificazione dei confini meridionali del Trentino per reggere l'urto iniziale di un'offensiva italiana e proteggere una porzione di territorio tale da permettere alle truppe di manovrare in vista di un'inevitabile controffensiva. Analoghi lavori di fortificazione furono progettati e avviati anche lungo gli altri confini per proteggere la regione con una \"cintura d'acciaio\". Anche l'inadeguatezza delle infrastrutture difensive della Fortezza di Trento cominciava ad essere palese e la loro efficacia era messa seriamente in dubbio dai gradi pi\u00f9 alti della gerarchia militare austriaca. Per questo si decise di procedere ad un deciso riordino seguito da lavori di consolidamento mirati.\nNel 1907 si decise comunque di procedere a rafforzare il fronte occidentale della Fortezza che risultava essere sia il pi\u00f9 sguarnito che il meno protetto dagli sbarramenti di confine. Per questo, il Monte Bondone cominci\u00f2 ad essere oggetto di interesse dei militari austro-ungarici e venne dichiarato zona militare e vietato ai civili. Le prime realizzazioni riguardarono la costruzione di un poligono di tiro in localit\u00e0 Viote e la strada militare necessaria per raggiungerlo. A questo si aggiunsero una serie di altri edifici adibiti a caserme e depositi. La realizzazione di queste infrastrutture rientrava nel nuovo ruolo della Fortezza come centro di addestramento e smistamento. Inoltre, il nuovo poligono evitava di doversi recare a Innsbruck per le esercitazioni di tiro. Nello stesso periodo, alcune postazioni campali sul versante occidentale della montagna per sorvegliare la Valle dei Laghi, come ad esempio il caposaldo di artiglieria su Cima Palon. Infatti, il nuovo sbarramento di Lavarone-Folgaria e quello Adige-Vallarsa avrebbero garantito un'adeguata copertura del fronte sud-est e si faceva affidamento su questi nuovi forti per impedire qualsiasi rapida avanzata verso la Fortezza di Trento. Al contrario, il fronte occidentale risultava parzialmente sguarnito. Una veloce avanzata da parte del nemico sarebbe potuta facilmente arrivare alle porte dei Trento. Per questo, si decise di rafforzare con decisione il fronte occidentale della Fortezza e di realizzare una linea difensiva sulle pendici del Monte Bondone rivolte verso la Valle dei Laghi e sulle pendici del Soprasasso. I lavori di fortificazione sul Bondone proseguirono nel 1910 sotto la guida del Maggior Generale Anton Schiesser, direttore del Genio Militare di Trento. Sempre alla ricerca della massima economia di spesa, le fortificazioni campali realizzate in questo periodo consistevano per lo pi\u00f9 in postazioni all'aperto o coperte da legno e terriccio o da poche casematte in calcestruzzo. Per quanto efficaci, non erano protette dal logoramento dovuto a un continuo bombardamento.\nSempre nello stesso periodo, anche il Doss Trento fu chiuso ai civili per la presenza di importanti infrastrutture militari: una fabbrica e deposito di munizioni, caserme, stazione di piccioni viaggiatori, depositi e una batteria rivolta verso la citt\u00e0 il cui scopo era anche quello di fungere da deterrente per eventuali rivolte in citt\u00e0. Oggi, di tutte le strutture sul Doss Trento rimangono poche tracce perch\u00e9 in epoca fascista si decise di cancellare ogni traccia visibile del passato asburgico di Trento. Tuttavia, alcune opere secondarie, e per questo meno visibili, furono risparmiate per cambiarne la destinazione d'uso: il deposito munizioni serv\u00ec da padiglione per il Museo nazionale storico degli Alpini; alcuni depositi sotterranei vennero conservati e utilizzati anche come rifugi anti aerei durante la Seconda guerra mondiale; anche il portale d'accesso con relativo posto di guardia dell'accesso pedonale da Piedicastello \u00e8 ancora presente.\nLa divisione in settori.\nSempre nello stesso periodo, per meglio definire le competenze di ogni fortificazione e razionalizzare le unit\u00e0 da assegnargli, il territorio circostante la citt\u00e0 di Trento venne diviso in settori con al centro il distretto cittadino corrispondente grosso modo alla cinta urbana. Inizialmente erano presenti 4 settori difensivi, in seguito il numero di settori sal\u00ec a 5. Questa suddivisione rimase in vigore fino al 1914, anno in cui il numero di settori divenne 7. A questi si aggiunge lo \"Sperre Tenna\" (\"Sbarramento Tenna\") comprendente i forti Tenna e Col de le Bene in Valsugana, e nel 1915 il nuovo forte ipogeo Busa Grande (\"Ersatzwerk Busa Grande\") a sostituzione del antiquato forte Col de le Bene.\nTali settori, ciascuno diviso in diversi sotto gruppi, erano numerati in senso anti-orario a partire da sud-est.\nLa fortezza nella Grande Guerra.\nLo scoppio della guerra condusse ad un altro radicale riordino della Fortezza di Trento. La neutralit\u00e0 assunta dall'Italia di fronte agli eventi dell'agosto 1914 convinse infatti il comando militare di Innsbruck ad accelerare i lavori di fortificazione lungo i confini col vicino alleato: venne quindi avviata la realizzazione di un campo trincerato continuo dallo Stelvio alla Marmolada che assunse il nome di \"linea di resistenza tirolese\" (\"Tiroler Widerstandslinie)\". Inoltre, la maggior parte degli sbarramenti di confine previsti originariamente da Conrad non venne mai realizzato e furono completati in tempo solo lo sbarramento di Lavarone-Folgaria e del Tonale. Il problema maggiore era per\u00f2 rappresentato dal fatto che le opere permanenti della piazzaforte di Trento risultavano obsolete e del tutto inadatte alla guerra moderna: i forti e le batterie erano infatti stati realizzati secondo concetti ottocenteschi e la tecnica costruttiva in pietra e calcestruzzo rinforzato con travi in acciaio non avrebbe resistito all'impatto dei colpi dei cannoni di assedio pi\u00f9 moderni; inoltre rappresentavano dei facili bersagli perch\u00e9 la loro posizione era nota ed erano anche ben visibili da lontano. Solo i moderni forti dello sbarramento di Lavarone-Folgaria, costruiti tra il 1900 e il 1915, garantivano standard di protezione adeguati all'artiglieria moderna grazie all'adozione massiccia del cemento armato. Di conseguenza, se l'offensiva italiana avesse sopraffatto le difese di confine, la Fortezza di Trento si sarebbe trovata completamente impreparata. Tuttavia, l'armamento della fortezza di Trento rappresentava ancora un valore strategico inestimabile e si decise quindi di disarmare tutte le opere permanenti ottocentesche trasferendo cannoni e obici in postazioni campali sia all'aperto che in caverna e realizzate ex-novo.\nFortificazioni campali.\nFu dalla fine del 1914 che la realizzazione delle fortificazioni campali, allora sotto la guida del nuovo e brillante Direttore del Genio Militare di Trento Generalmajor Franz Edler von Steinhart, sub\u00ec una brusca accelerazione in tutti i settori. La citt\u00e0 venne completamente circondata da un campo trincerato senza soluzione di continuit\u00e0, articolato in profondit\u00e0 e dotato di trinceramenti, sbarramenti stradali, capisaldi e batterie scavate nella roccia. Steinhart si occup\u00f2 personalmente di definire molti dettagli relativi alla costruzione delle nuove postazioni campali e fu lui stesso a promuovere attivamente la realizzazione di fortificazioni in caverna di modo che risultassero praticamente invulnerabili alle artiglierie nemiche. L'idea alla base della pianificazione di Steinhart era quella di realizzare una cinta fortificata che fosse puramente difensiva. I rifugi e le fortificazioni in caverna avrebbero permesso infatti ai difensori di rimanere protetti durante i pesanti bombardamenti per poi uscire allo scoperto solo quando la fanteria nemica avesse cominciato ad avanzare. Anche l'armamento tipico della fortezza non aveva caratteristiche offensive, ma i cannoni e gli obici erano votati esclusivamente alla difesa ravvicinata in attesa di una contro offensiva da fuori che avrebbe spezzato l'assedio.\nA partire dalla primavera del 1915 e fino all'agosto successivo, le vecchie fortificazioni permanenti cominciarono ad essere disarmate per trasferire i loro armamenti nelle nuove posizioni campali che erano in fase di completamento. Le cupole corazzate con i relativi obici furono trasferite in batterie in caverna appositamente realizzate e praticamente impossibili da distruggere: gli unici elementi che emergevano dalla roccia erano infatti le cupole che rappresentavano un bersaglio piccolo e difficile da individuare, il resto della batteria giaceva sotto diversi metri di roccia. Un esempio di queste batterie sono il forte corazzato Zampetta, dove furono trasferiti gli obici del Forte Mattarello, e la batteria sul Monte Calisio, dove furono trasferiti gli obici del Forte Romagnano. Il resto dei cannoni fu installato in postazioni campali all'aperto, ciascuna dotata di un deposito e di un ricovero sotterraneo come ad esempio quelle nell'area di Romagnano e Mattarello, o in caverna. Al posto delle cupole corazzate, nei forti ormai abbandonati o adibiti a deposito, vennero installate delle false cupole in cemento con dei tronchi che simulavano i cannoni. Vale anche la pena ricordare che tutte queste postazioni erano intervallate da trincee che correvano quasi ininterrottamente da un'opera all'altra. Un'altra delle vittime dell'ammodernamento della Fortezza fu lo sbarramento di Civezzano: il forte principale fu disarmato, fatto saltare nell'estate del 1915 ed i suoi cannoni collocati in batterie campali situate nelle vicinanze. La tagliata stradale superiore fu pure disarmata ed adattata a caposaldo di fanteria: risale probabilmente a questo periodo la chiusura dei due cortili interni con una copertura in calcestruzzo. Del vecchio sbarramento ottocentesco rimase efficiente soltanto la tagliata stradale inferiore con i suoi tre cannoni in caverna ed il vicino fortino sulla linea ferroviaria.\n\u00c8 quasi impossibile rendere qui conto con precisione del momento e luogo di costruzione di ogni postazione campale realizzata dopo il 1914. Tuttavia, oltre alle opere gi\u00e0 citate, vale per\u00f2 la pena ricordare alcuni dei luoghi dove pi\u00f9 massicci furono i lavori: cima Cornetto, cima Palon e tutta dorsale settentrionale del monte Bondone, Castellar de la Groa, monte Soprassasso, il forte corazzato sul monte Celva, Maranza. A questo punto le vecchie costruzioni in pietra disarmate, ormai definite \"Steink\u00e4sten\" (ammassi di pietra), avevano il solo compito di fungere da falsi bersagli e attirare su di s\u00e9 il fuoco nemico. Questi lavori di ammodernamento secondo criteri moderni contribuirono a rendere Trento una delle fortezze pi\u00f9 moderne e temibili di tutto il fronte occidentale pur non avendo mai subito la prova del fuoco. Inoltre, le grandi battaglie della Prima guerra mondiale svoltesi attorno a piazzeforti fortificate (Verdun e Przemy\u015bl) ci insegnano come un eventuale attacco diretto alla Fortezza di Trento si sarebbe risolto in un sanguinoso assedio con poche possibilit\u00e0 di successo per chiunque avesse intrapreso un attacco diretto.\nLe altre infrastrutture della fortezza.\nIl ruolo strategico di Trento non si esauriva al suo status di fortezza ma contemplava tutta una serie di infrastrutture che risultavano fondamentali sia al mantenimento della Fortezza stessa che allo sforzo bellico austriaco. La citt\u00e0 stessa era considerata un importante centro industriale e di comunicazione del fronte dolomitico. Lo scalo ferroviario di Gardolo, assecondando la strategia di Conrad secondo cui Trento rappresentava uno dei pi\u00f9 importanti centri di smistamento del fronte occidentale, permetteva infatti di movimentare un'ingente quantit\u00e0 di uomini e materiali che potevano poi essere smistati al fronte con un complesso sistema di teleferiche (solo per le merci) che raggiungevano le localit\u00e0 pi\u00f9 impervie della Fortezza e del fronte e con una capacit\u00e0 di carico di svariate centinaia di tonnellate di merci al giorno. Ad esempio, da Mattarello partivano ben tre teleferiche che raggiungevano le Viote sul Bondone (5\u00a0km), cima Vezzena in Valsugana (23,35\u00a0km) e Casara (13,8\u00a0km). Anche queste, dopo lo scioglimento della Fortezza, furono smontate e trasferite in settori pi\u00f9 strategici del fronte. Si stima comunque che tra il 1916 e il 1918 in Trentino fossero in servizio 245 teleferiche per una lunghezza complessiva di 550\u00a0km. Le officine meccaniche (Romagnano, Ravina e Gardolo) e le fabbriche di munizioni (Doss Trento) si occupavano poi della sussistenza della Fortezza. A Gardolo era anche presente un campo di aviazione dov'era di stanza la Flik 17, poi trasferita a Pergine Valsugana, mentre la stazione radio-telegrafica centrale si trovava a Ravina. Sempre a Gardolo era presente un campo di prigionia dove erano trattenuti prigionieri provenienti dal fronte orientale.\nScioglimento.\nNonostante gli ingenti lavori di fortificazione intrapresi, la Fortezza di Trento non ebbe mai la prova del fuoco. Nel 1915 infatti, le avanzate italiane non riuscirono ad andare mai oltre le porte di Rovereto a sud, Riva del Garda a sud-ovest e Borgo Valsugana a est. I forti dello sbarramento di Lavarone assolsero al loro compito bloccando ogni tentativo di avanzata nonostante gli ingenti danni subiti nei primi giorni di guerra. In seguito alla \"Strafexpedition\" del maggio 1916, il fronte si allontan\u00f2 sensibilmente da Trento e la conseguente guerra di posizione spinse gli austriaci a considerare rientrata ogni minaccia di avanzata italiana sul fronte dolomitico. Infatti, da quel momento in poi anche le attenzioni del generale Cadorna si sarebbero spostate esclusivamente sul fronte del Carso relegando il fronte Trentino ad un teatro di guerra secondario. Di conseguenza, fu deciso lo scioglimento della Fortezza e la maggior parte dei pezzi di artiglieria venne trasferito al fronte in settori dove ce n'era pi\u00f9 bisogno. Le poche postazioni rimaste attive vennero convertite in postazioni anti-aeree.\nDopo il 1916, il ruolo di sorveglianza della citt\u00e0 fu affidato agli Standsch\u00fctzen, costituiti principalmente da trentini non in et\u00e0 di leva. Questi continuavano a sorvegliare la cinta della Fortezza che rimaneva interdetta ai civili e si occupavano principalmente di ricercare disertori e prigionieri in fuga. Rimanevano inoltre attivi una serie di sbarramenti stradali sia a sud (sbarramenti \"Casteller\" e \"Romagnano\"), a est (\"Civezzano\"), a nord (\"Gardolo\" e \"Cognola\") e a ovest (\"Roncafort\" e \"Vela\"). Reti di filo spinato elettrificato si estendevano sia a nord che a sud della citt\u00e0.\nArmamento.\nL'armamento principale della Fortezza di Trento rispecchia il tipico armamento difensivo dell'imperiale e regio esercito pur non essendo dotata dei cannoni pi\u00f9 moderni in servizio allo scoppio della Prima Guerra Mondiale. Dato che la fortezza era attiva gi\u00e0 a partire dalla seconda met\u00e0 del XIX secolo, gli armamenti furono costantemente aggiornati e i tipi qui riportati fanno riferimento a quelli elencati nei documenti ufficiali del 1914 per un totale di 237 cannoni che diventano 420 nel 1915. Non sono qui citati gli armamenti considerati secondari come le mitragliatrici e i cannoni a tiro rapido di piccolo calibro.\nLa citt\u00e0 militarizzata (1914-1918).\nLo status di fortezza di Trento, si riflett\u00e9 notevolmente anche sul tessuto urbano e sociale della citt\u00e0 prima e durante la guerra. Come accennato in precedenza, molti dei luoghi circostanti la citt\u00e0 furono vietati ai civili. In seguito tale divieto si estese anche al cosiddetto raggio di fabbrica, cio\u00e8 quell\u2019area attorno a ciascuna fortezza in cui vigeva il divieto assoluto (entro un raggio di 570 m) e condizionato (entro i successivi 570 m) di fabbrica. L\u2019effetto di questa norma in tempo di pace fu non soltanto una serie di vincoli per i proprietari dei terreni inclusi nell\u2019area, ma anche una perdita del valore dei terreni stessi. In tempo di guerra il raggio di divieto di fabbrica imponeva inoltre la demolizione degli edifici esistenti per non ostacolare il tiro delle artiglierie. Anche molti edifici cittadini ospitavano comandi ed intere aree della citt\u00e0 erano riservate ai militari gi\u00e0 prima dello scoppio delle ostilit\u00e0. Ad esempio, la zona alle spalle del Tribunale di Trento, compresa tra via Grazioli e via Barbacovi, ospitava le caserme Madruzzo. Gli attuali giardini di piazza Venezia erano la piazza d'armi. Al posto dell'odierna scuola elementare Raffaello Sanzio sorgeva la caserma San Martino accanto al Castello del Buonconsiglio che era la sede del comando della Fortezza di Trento e del tribunale militare. L'odierno tribunale era invece sede della Direzione del Genio Militare di Trento. Decine altre infrastrutture erano sparse per tutta la citt\u00e0, soprattutto forni e cucine, capaci di sfornare fino a diecimila pasti al giorno.\nIl coinvolgimento di Trento nella Grande Guerra cominci\u00f2 gi\u00e0 nel luglio 1914 quando cominci\u00f2 ad entrare un vigore un nuovo apparato di regole che sarebbe rimasto valido per tutta la durata del conflitto. Alla fine del mese venne applicato il \"paragrafo 14\" che sospendeva la quasi totalit\u00e0 delle libert\u00e0 e dei diritti individuali. La posta venne sottoposta a censura e la pubblicazione di molti giornali sospesa. Da quel momento in poi la vita dei civili sarebbe stata militarizzata. Anche i luoghi della citt\u00e0 simbolo della collettivit\u00e0 furono destinati ad uso militare: le piazza furono trasformate in garage o magazzini a cielo aperto e i luoghi della comunit\u00e0 progressivamente abbandonati. Inoltre, nel 1914 venne fornito al podest\u00e0 di Trento una lista di edifici pubblici da mettere subito a disposizione del comando di fortezza e allo scoppio dell ostilit\u00e0 con l'Italia ogni alloggio privato disponibile viene messo a disposizione di ufficiali e truppa, industrie ed esercizi commerciali vengono convertiti ad uso militare mentre le abitazioni messe a disposizione anche per i pi\u00f9 svariati bisogni (mense, bagni pubblici, lavanderie, ecc...). In molti casi le leggi che prevedono dei rimborsi per gli acquartieramenti presso privati non vengono rispettate. Inoltre, i beni dei cittadini vengono requisiti e non espropriati ma le procedure per i risarcimenti risultano lunghe e macchinose a causa della burocrazia e gli indennizzi spesso non vengono ritenuti adeguati dalla popolazione. Si stima inoltre che tutto ci\u00f2 che non venisse requisito fosse rubato dai soldati di bassa forza.\nUn altro fattore critico per la popolazione di Trento fu la quasi assoluta mancanza di medici condotti per la popolazione civile. La maggior parte viene richiamata per prestare servizio sul campo, alcuni vengono internati e chi rimane in citt\u00e0 viene incaricato di prestare assistenza solo al personale militare. In citt\u00e0 viene comunque garantito un servizio di farmacie ma l'assistenza sanitaria ai cilvili risulter\u00e0 inadeguata per l'intera durata della guerra. Per i militari sono previsti due complessi ospedalieri che comprendevano, tra gli altri, gli edifici degli odierni Liceo Classico Leonardo da Vinci e Liceo Scientifico Galileo Galilei. Anche gli edifici di via Verdi vengono adibiti a strutture sanitarie.\nIl progressivo afflusso di militari in citt\u00e0 fece da contraltare all'esodo della popolazione civile. Il 31 luglio 1914 anno venne infatti proclamata la mobilitazione di massa e circa 55.000 trentini partirono per il fronte. In totale, 61.979 trentini furono arruolati nel corso della guerra e i morti si stimano in 12.000. Sui circa 32.000 abitanti di Trento nel 1914, ben 15.129 prestarono servizio nelle file dell'esercito austro-ungarico tra il 1914 e il 1918; di questi, 1.150 caddero sul campo. Inoltre, circa met\u00e0 degli abitanti della citt\u00e0 fu evacuata allo scoppio delle ostilit\u00e0 con l'Italia e fu autorizzato a rimanere solo chi era considerato indispensabile alla vita della citt\u00e0 e chi era in grado di dimostrare di poter provvedere alla propria sussistenza per almeno 4 mesi. Chi ne avesse i mezzi fu invitato a spostarsi a proprie spese nelle valli trentine lontane da fronte. Il resto fu evacuato e partecip\u00f2 a quello che \u00e8 oggi conosciuto come l'esodo dei trentini che coinvolse pi\u00f9 di 75.000 profughi. I personaggi pubblici sospettati di sentimenti filo-italiani e di non esser fedeli all'imperatore, furono sottoposti ad arresto preventivo e in attesa di processo internati nel campo di Katzenau. Nel luglio del 1915, le autorit\u00e0 militari ridussero ulteriormente il numero di persone autorizzate a rimanere a Trento e si inaspr\u00ec il controllo degli accessi alla citt\u00e0. Da quel momento in poi a Trento non rimasero pi\u00f9 di 7-8.000 abitanti. Parallelamente, si stima che il numero di militari presenti in citt\u00e0 pass\u00f2 dai 3.000 uomini del 1910 (10% della popolazione) ai circa 150.000 del 1916. Ben presto vengono presi provvedimenti anche per quanto riguarda l'approvvigionamento e il razionamento diverr\u00e0 sempre pi\u00f9 severo fino al 1918, specchio di una carenza dei beni di necessit\u00e0 che va aggravandosi sempre di pi\u00f9.\nL'epurazione della cariche pubbliche riguard\u00f2, tra gli altri, anche l'allora podest\u00e0 di Trento Vittorio Zippel, irredentista dichiarato, che fu rimosso dal suo incarico il 20 maggio 1915. Dopo essersi trasferito con la sua famiglia in Val di Non, venne obbligato a spostarsi nel campo di Katzenau dove fu poi arrestato prima di essere condannato ad 8 anni di prigione. Nel luglio 1917 benefici\u00f2 di un'amnistia e fu liberato. Il posto di Zippel venne preso da Adolfo de Bertolini che fu nominato amministratore ufficioso della citt\u00e0. Anche il vescovo di Trento, Celestino Endrici, venne perseguitato per non aver mostrato sentimenti sufficientemente patriottici nei confronti della guerra.\nNel maggio del 1916 a Trento si svolse il processo dell'irredentista roveretano Damiano Chiesa, catturato sul Monte Zugna durante la \"Spedizione Punitiva\" e condannato a morte per tradimento. Fu fucilato nella Fossa della Cervara del Castello del Buonconsiglio il 19 maggio. Nel luglio dello stesso anno, furono catturati sul Monte Corno della Vallarsa (oggi noto come Monte Corno Battisti) Cesare Battisti e Fabio Filzi. Riconosciuti e trasportati a Trento tra le ingiurie dei militari austriaci, furono incarcerati nel Castello del Buonconsiglio. Sottoposti a un rapido processo furono condannati a morte per alto tradimento tramite capestro. La sentenza venne eseguita il 12 luglio nella Fossa della Cervara.\nCon il passare dei mesi, la situazione a Trento si fece sempre pi\u00f9 penosa per la popolazione rimasta. La carestia del 1917 fece esaurire le scorte di alimenti destinati alle fasce pi\u00f9 deboli della popolazione e i medicinali, gi\u00e0 scarsi per la popolazione civile, divennero sempre pi\u00f9 rari. Anche la spagnola cominci\u00f2 a mietere le prime vittime l'anno successivo. Nelle ultime settimane di guerra inoltre, venuta meno ogni forma di autorit\u00e0 in un impero ormai in crisi, soldati e cittadini comuni si abbandonarono a saccheggi di negozi e magazzini militari. Il 1918 si apr\u00ec anche con la destituzione di Bertolini da amministratore della citt\u00e0. Fu accusato di tradimento e rimosso dal suo incarico i 4 gennaio, il suo posto venne preso da Josef Jordan. Alla fine di ottobre 1918, un vuoto di potere cominci\u00f2 a manifestarsi nell'amministrazione della citt\u00e0 e il 2 novembre venne formato un governo provvisorio che, all'entrata delle truppe italiane in citt\u00e0, venne sostituito dal generale Guglielmo Pecori Giraldi, nominato amministratore di tutta la regione, da Borghetto al Brennero. Nel 1919 il suo posto fu preso da Luigi Credaro e solo nel gennaio 1922 si svolsero le prime elezioni comunali dalla fine della guerra.\nDal primo dopoguerra ad oggi.\nDato che i combattimenti non raggiunsero mai Trento, le opere della Fortezza giunsero intatte alla fine del primo conflitto mondiale. Essendo queste strutture militari, nel 1918 le opere permanenti pi\u00f9 importanti passarono al demanio miliare sotto la giurisdizione del Regio Esercito che le riadatt\u00f2 come polveriere, depositi o alloggi delle truppe. Le altre opere e le fortificazioni campali furono invece semplicemente abbandonate e integrate in terreni di propriet\u00e0 privata o del demanio pubblico. Tutte le opere visibili sul Doss Trento furono invece completamente distrutte per cancellare ogni traccia del passato asburgico e costruirvi il Mausoleo di Cesare Battisti e l'acropoli alpina mai realizzata. Il resto venne destinato ad altro uso. Nel corso degli anni '20 due esplosioni accidentali causarono la completa distruzione della Batteria inferiore di Mattarello e dello Sbarramento Rocchetta. Di quest'ultimo rimangono pochissime tracce anche a causa di lavori di rettifica delle strade.\nDurante la Seconda guerra mondiale, i vari rifugi e depositi sotterranei, dal Doss Trento a Mattarello, furono riadattati come rifugi antiaerei per sfuggire ai bombardamenti alleati e poi nuovamente abbandonati. In seguito, a partire dagli anni '50, il demanio militare cominci\u00f2 a cedere le varie opere in suo possesso che furono acquistate da privati o cedute agli enti locali. Solo poche continuarono ad essere utilizzate fino agli anni '80 (ad esempio i forti San Rocco e Mattarello) e poi anch'esse cedute. Anche il poligono di tiro delle Viote continu\u00f2 a servire il suo scopo fino agli anni '80 quando fu ceduto al demanio pubblico. Oggi vi si trova un piccolo osservatorio astronomico mentre alcune delle ville utilizzate come caserme all'epoca giacciono ora in abbandono in attesa di essere riqualificate.\nAl giorno d'oggi, non avendo mai sparato un colpo, la Fortezza di Trento \u00e8 stata sostanzialmente dimenticata sia dalla memoria storica che collettiva. Sono stati pochi gli studi ad essa dedicati e solo pochi esperti di storia locale sono a conoscenza di ci\u00f2 che fu la Fortezza di Trento e dei suoi luoghi. Tuttavia, molte delle opere permanenti sono ancora esistenti e visitabili e a partire dal 2014 sono cominciate ad esser disponibili pubblicazioni con studi approfonditi ed esaurienti. Questa nuova sensibilit\u00e0 nei confronti della Fortezza si riscontra anche in recenti interventi di restauro che stanno cercando di portare nuova luce sui luoghi della Fortezza e sul loro significato dopo anni di abbandono. Ad esempio la tagliata stradale di Civezzano \u00e8 di propriet\u00e0 del comune ed \u00e8 stata restaurate nel 2013 (l'opera bassa fu demolita negli anni '20 del XX secolo per lavori di rettifica stradale), cos\u00ec come lo sbarramento del Bus de Vela (restaurato tra il 2006 e il 2008 e oggi adibito a museo), il Forte Tenna (2012) e il Forte Col de le Bene (2014). Altre, come le opere di Mattarello, giacciono in stato di semi abbandono in attesa di un restauro ma sono pubbliche e accessibili. Altre ancora, come il Forte Romagnano, il Blockhaus Doss di Sponde e la Batteria Martignano, sono stati adibiti ad abitazione o integrati in parchi privati. Una nota particolare va riservata al Forte San Rocco che, dopo la sua dismissione dal demanio militare negli anni '80 del XX secolo, fu ceduto in sinecura ad uno degli eredi di un operaio che partecip\u00f2 alla sua costruzione. Questo privato si \u00e8 occupato del suo mantenimento per diversi anni in attesa di un intervento del comune e della provincia di Trento per integrarlo all'interno del parco del Doss San Rocco. Tutta la miriade di postazioni campali, trincee od opere permanenti all'aperto, invece, costella ancora il territorio anche se alcune stanno lentamente cadendo vittima dello sviluppo urbano. Tuttavia, negli ultimi anni organizzazioni di volontari con il supporto degli enti locali si sono attivati per preservare e rendere accessibili molte di queste opere come il campo trincerato sul Monte Soprassasso e le opere sul Monte Celva."}
{"id": "709800", "revid": "1821847", "url": "https://it.wikipedia.org/wiki?curid=709800", "title": "Mercantilismo", "text": "Il mercantilismo fu una politica economica che prevalse in Europa dal XVI al XVII secolo, basata sul concetto secondo il quale la potenza di una nazione sia accresciuta dalla prevalenza delle esportazioni sulle importazioni (in termini economici di uso comune si parla di surplus commerciale).\nNelle societ\u00e0 europee di quei secoli, dietro gli aspetti di uniformit\u00e0 del mercantilismo, furono attuate differenti politiche a seconda della specializzazione economica naturale (agricola, manifatturiera, commerciale) e all'idea di ricchezza (oro, popolazione, bilancia commerciale).\nDescrizione.\nLa riflessione economica.\nIl mercante, svincolata la propria condotta dalla morale comune, opera nel mondo secondo criteri razionali e consapevoli, dimostrando le proprie funzioni di commerciante, imprenditore, banchiere.\nL'attivit\u00e0 del mercante si esplica in societ\u00e0 fondate economicamente sul sistema agricolo, ma in cui c'\u00e8 una stretta connessione tra attivit\u00e0 economica e Stato; i mercanti operano accrescendo la ricchezza e il prestigio propri e dello Stato, mentre quest'ultimo garantisce la stabilit\u00e0, l'ordine pubblico, l'allargamento del mercato attraverso la politica di conquiste coloniali.\nL'economia \u00e8 dunque finalizzata all'interesse dello Stato, il quale a sua volta rappresenta un mezzo a disposizione dell'economia mercantile, grazie alle politiche di crescita economica e di espansione promosse e alla capacit\u00e0 del mercante di inserirsi in questo contesto.\nMercantilisti.\nGli economisti mercantilisti furono pensatori non sistematici, ragione non ultima della vittoria intellettuale dei successivi economisti liberisti, che attribuirono loro questo nome. Fra i principali pensatori del mercantilismo, diffuso in tutta Europa, si ricordano:\nIl mercantilismo tedesco tratt\u00f2 soprattutto problemi fiscali e amministrativi ed \u00e8 noto anche sotto il nome di cameralismo."}
{"id": "709840", "revid": "1628923", "url": "https://it.wikipedia.org/wiki?curid=709840", "title": "Coltura pura", "text": "Per coltura pura o axenica si intende una popolazione di organismi che derivano da un unico organismo vivente iniziale. La coltura pura \u00e8 di notevole importanza nell'ambito della microbiologia, in quanto permette di isolare un singolo ceppo microbico da una miscela contenente microrganismi di specie diverse o della stessa specie ma di ceppi differenti. La popolazione (o colonia) cellulare a cui si \u00e8 interessati e che \u00e8 stata isolata pu\u00f2 essere analizzata e pu\u00f2 essere identificato e studiato l'organismo di cui \u00e8 composta.\nStoria.\nI primi studi sui microrganismi furono condotti utilizzando brodi ed estratti di carni e altre sostanze ricche di nutrienti. In ogni casi si ottenevano sempre colture in cui non era possibile distinguere o separare i vari microrganismi presenti. Lo scopo di queste prime ricerche fu di trovare un terreno di coltura stabile su cui disporre e far crescere il campione batterico. \nIntorno al 1880 Robert Koch e assistenti cercando di isolare un particolare batterio, utilizzarono come substrato di crescita delle fette di patate precedentemente sterilizzate, ma con scarsi risultati. Il successivo tentativo fu fatto piastrando il campione batterico su uno strato di nutriente liquido misto a gelatina. I batteri crescevano in modo soddisfacente ma la gelatina aveva il difetto di sciogliersi a temperature alte e di essere degradata da alcuni batteri. L'aneddoto narra che la soluzione al problema giunse dalla signora Fanni Hesse, moglie di uno degli assistenti di Koch, che propose come alternativa alla gelatina l'agar agar, sostanza che usava nella preparazione di budini e marmellate; le stesse che spesso portava come dessert nel laboratorio dove lavoravano Koch e il marito. \nNel 1883 Koch utilizz\u00f2 per la prima volta un terreno contenente l'agar: questo resisteva a temperature pi\u00f9 alte e non era digerito dai batteri; la coltura a base di agar \u00e8 da allora quella pi\u00f9 utilizzata e quella pi\u00f9 idonea per ottenere colture pure.\nA partire da quell'anno, La diffusione della coltura pura permise l'identificazione di un numero incredibile di microrganismi, facendo esplodere il cosiddetto trentennio d'oro della microbiologia. Inoltre la coltura pura, insieme alla formulazione dei postulati di Koch, port\u00f2 allo sviluppo della moderna epidemiologia.\nTecniche per ottenere colture pure.\nIl passo preliminare per ottenere una coltura pura \u00e8 quello di disporre la miscela microbica in terreno di coltura in modo da disporre singole cellule distanziate le une dalle altre. In questo modo dopo il periodo di incubazione si ottengono colonie distinte tutte provenienti da una singola cellula di origine e dunque tutte, in generale, uguali. Di queste colonie si preleva quella di interesse e si trasporta su un altro terreno sterile; da questo, dopo il solito periodo di incubazione, si ottiene infine, la coltura pura, composta solamente da cellule di un particolare microrganismo."}
{"id": "709852", "revid": "2132321", "url": "https://it.wikipedia.org/wiki?curid=709852", "title": "Fran\u00e7ois Cevert", "text": "Biografia.\nInfanzia.\nAlbert Fran\u00e7ois Cevert nasce a Parigi nel 1944 durante l'occupazione nazista. Il padre, Charles Goldenberg, era un ebreo nato in Russia e fuggito con la famiglia in tenera et\u00e0 per scampare ai pogrom. Nella capitale francese Goldenberg lavorava come gioielliere e, agli inizi degli anni trenta, si era sposato con Huguette Cevert, parigina, da cui ebbe tre figli. Gli ultimi due nacquero in una Parigi sconvolta dall'invasione hitleriana: per evitarne la persecuzione fu loro dato il cognome della madre, essendo quello del padre di origine chiaramente ebraica. Tra essi vi era anche Fran\u00e7ois.\nL'ingresso nel mondo dei motori.\nL'interesse verso i motori di Cevert, cresciuto in una famiglia benestante che gli ha permesso un'ottima istruzione, nasce grazie alla sorella maggiore Jacqueline, la quale si fidanza con Jean-Pierre Beltoise, motociclista e pi\u00f9 tardi anche pilota di Formula 1. \u00c8 il 1964 quando Beltoise coglie un buon sesto posto nella 50 cc del mondiale di motociclismo e gi\u00e0 matura un passaggio nell'automobilismo. Cevert decide nello stesso anno di iscriversi alla scuola di automobilismo presso il circuito di Montlh\u00e9ry, vicino a Parigi.\nI primi successi.\nNel 1966 Cevert conquista il prestigioso \"Volant Shell\", battendo un'altra giovane promessa dell'automobilismo francese, Patrick Depailler. Il premio \u00e8 un'intera stagione sponsorizzata nel Campionato Francese 1967 di Formula 3 al volante di un'Alpine-Renault.\nL'anno dopo si lega al team Tecno, con cui vince il titolo nazionale\nNella stagione 1969 la Tecno promuove Cevert in Formula 2. Esordisce al \"III Deutschland Troph\u00e4e\" all'Hockenheimring (piazzandosi nono) e conduce una stagione positiva (coglie tra l'altro il 3\u00ba posto al Gran Premio di Enna) conclusa al terzo posto assoluto. La brillante stagione \u00e8 corredata dalla vittoria del Gran Premio di Reims (gara per\u00f2 non inclusa nel campionato).\nFrancois, oltre ai successi automobilistici, \u00e8 persona di incredibile fascino. Ha studiato per dodici anni al conservatorio e suona il pianoforte, guida personalmente un aereo privato e ha uno sguardo cos\u00ec intenso da aver stregato, cos\u00ec si dice, Brigitte Bardot. Queste doti sono tali da fargli guadagnare il soprannome di \"Fran\u00e7ois il Magnifico\".\nL'esordio in Formula 1.\nPer la stagione di Formula 2 1970, la Tecno conferma Cevert, affidandogli la guida di una Matra.\nVarie scuderie di Formula 1 hanno per\u00f2 gi\u00e0 notato il talentuoso francese e l'obiettivo di approdare nella massima categoria automobilistica si concretizza poco prima di met\u00e0 stagione. Il connazionale Johnny Servoz-Gavin, che corre per il team Tyrrell (che all'epoca utilizzava telai March), e motori Ford, decide improvvisamente di ritirarsi dopo il Gran Premio di Monaco del 1970. Venutasi cos\u00ec a trovare senza un pilota, la Tyrrell sceglie proprio Cevert per rimpiazzare Servoz-Gavin.\nA segnalare C\u00e9vert a Ken Tyrrell \u00e8 Jackie Stewart con il quale stringer\u00e0 una forte amicizia: il 25 maggio dello stesso anno, infatti, in occasione del \"XVIII London Trophy\" di Formula 2 (corso nel circuito di Crystal Palace, presso Londra), Cevert aveva dato diverso filo da torcere allo scozzese, tanto che quest'ultimo ne era rimasto fortemente impressionato.\nL'esordio sulla March del team Tyrrell avviene il 21 giugno 1970 al Gran Premio d'Olanda sul circuito di Zandvoort. La corsa si chiude per un guasto al motore al 31\u00ba giro. In effetti la March non d\u00e0 il massimo dell'affidabilit\u00e0, costringendo Cevert al ritiro in altri tre gran premi. Il 6 settembre, comunque, il francese coglie il suo primo e unico punto nella stagione 1970, piazzandosi sesto nel Gran Premio d'Italia a Monza.\nLa conferma alla Tyrrell.\nSoddisfatta delle prestazioni di Cevert, la Tyrrell lo conferma nel proprio team per la stagione 1971, come gregario di Jackie Stewart. La scuderia inglese \u00e8 notevolmente cresciuta negli ultimi anni e per la stagione in corso non utilizza pi\u00f9 telai comprati dalla March, ma se li costruisce in proprio, l'obiettivo \u00e8 la vittoria del mondiale piloti con lo scozzese: compito di Cevert sar\u00e0 dunque quello di aiutare il compagno nell'impresa, potendo contare su una vettura altamente competitiva. Tra i due piloti nasce subito una profonda amicizia: Stewart diviene una sorta di \"maestro\" di Cevert, dandogli ripetuti consigli e aiutandolo non poco a maturare le proprie innate qualit\u00e0.\nLa stagione 1971.\nL'avvio di stagione non \u00e8 per\u00f2 dei migliori. Dopo un incidente nell'esordio in Sudafrica a Kyalami, Cevert si piazza solo settimo in Spagna, quindi si ritira altre due volte nei Gran Premi di Monaco e Olanda, anche in tali casi per incidente.\nLe cose cambiano in occasione del Gran Premio di Francia il 4 luglio. Cevert coglie un positivo secondo posto dietro a Stewart (distacco 28,12 secondi), nonostante fosse partito dalla settima posizione sulla griglia di partenza.\nMeno buono \u00e8 il Gran Premio di Gran Bretagna il 17 luglio, dove il francese giunge decimo. Il compagno Stewart non ha comunque problemi con la competitiva Tyrrell-Ford 1971, che conquista successo dopo successo.\nLa Tyrrell fa nuovamente doppietta nel Gran Premio di Germania al N\u00fcrburgring il 1\u00ba agosto. Stewart registra la pole position e vince, mentre Cevert lo segue a ruota (distacco 30,1 secondi), davanti ai ferraristi Regazzoni e Andretti. Nella medesima gara Cevert fa registrare pure il giro pi\u00f9 veloce.\nNel successivo Gran Premio d'Austria avviene la svolta della stagione. Le Tyrrell manifestano problemi ai motori e sia Stewart sia C\u00e9vert sono costretti al ritiro. Ronnie Peterson su March, l'unico sulla carta ancora in grado di superare Stewart, giunge solo ottavo e per Stewart e la Tyrrell possono iniziare i festeggiamenti. Parte del merito \u00e8 attribuita allo stesso Cevert, che ha pi\u00f9 volte contribuito ai successi del compagno di scuderia.\nData la vittoria anticipata del titolo da parte di Stewart, per Cevert si presenta l'occasione di mettersi in mostra nelle tre gare conclusive della stagione. Il 5 settembre, nel Gran Premio d'Italia a Monza, il francese coglie un terzo posto, seguito poi dalla sesta piazza nel Gran Premio del Canada a Mosport Park due settimane dopo.\nLa stagione si chiude con il Gran Premio degli Stati Uniti, in programma al circuito di Watkins Glen (New York) il 3 ottobre. Dopo aver superato Denny Hulme, Stewart prende la testa, ma al 14\u00ba giro lo scozzese lascia passare Cevert, nel frattempo portatosi in seconda posizione. Il francese non perde pi\u00f9 il comando (nonostante nei giri finali le Goodyear montate sulla Tyrrell comincino a perdere di grip) e ottiene la prima vittoria della sua carriera, staccando Jo Siffert su BRM e Peterson di oltre 40 secondi. La soddisfazione di Cevert per il risultato \u00e8 accompagnata anche dal premio di 50.000 dollari. Cevert diviene cos\u00ec il secondo francese che riesce a vincere un Gran Premio nella storia della Formula 1: prima di lui, l'unico transalpino a riuscire nell'intento era stato Maurice Trintignant, vittorioso a Monaco nel 1955 e nel 1958.\nCon 26 punti C\u00e9vert ottiene la terza posizione nella classifica piloti, dietro a Stewart (campione con 62 lunghezze) e a Peterson (33).\nLa stagione 1972.\nLa Tyrrell si presenta al via della stagione 1972 con la medesima coppia di piloti dell'anno precedente. Stavolta per\u00f2 Stewart ha un avversario difficile da battere per confermare il titolo, Emerson Fittipaldi su Lotus.\nL'avvio premia Stewart che si impone in Argentina, ma a breve Fittipaldi si riscatta, andando sempre a podio nelle 6 gare successive (vincendone 3) e portandosi nettamente in testa nella classifica del mondiale piloti.\nLa stagione difficile della Tyrrell \u00e8 dimostrata anche dal difficile avvio di Cevert. Nei primi quattro GP il francese vede la bandiera a scacchi solo in Sudafrica (seconda prova del mondiale), quando giunge nono, ritirandosi in Argentina, in Spagna e a Monaco. Un primo sussulto avviene al Gran Premio del Belgio il 4 giugno, quando Cevert giunge secondo dietro a Fittipaldi. Il 2 luglio Cevert va di nuovo a punti, in occasione del Gran Premio di Francia a Clermont-Ferrand, dove giunge quarto.\nIl prosieguo di stagione \u00e8 per\u00f2 difficile per il francese, costretto altre 3 volte al ritiro. Solo nell'ultimo Gran Premio, negli USA a Watkins Glen, C\u00e9vert coglie un altro podio, frutto del secondo posto conquistato dietro Stewart, nell'unica doppietta Tyrrell della stagione.\nPer C\u00e9vert il 1972 si chiude al sesto posto della classifica piloti (con 15 punti), vinta da Fittipaldi su una Lotus strepitosa che si aggiudica anche il mondiale costruttori.\nLa delusione di Cevert \u00e8 palpabile e il francese si consola solo con un prestigioso secondo posto alla 24 Ore di Le Mans, in coppia con il neozelandese Howden Ganley su una Matra-Simca 670.\nIl 1973 e la tragica fine.\nAnche la stagione 1973 promette il dualismo Stewart-Fittipaldi visto nella passata edizione. Il brasiliano vince il primo Gran Premio, in Argentina, proprio davanti a Cevert, che viene staccato di 4,69 secondi. Terzo giunge Stewart, a dimostrazione del gran livello raggiunto dalla Tyrrell durante la pausa invernale.\nMentre nelle posizioni di testa il duello \u00e8 tra Stewart e Fittipaldi, Cevert si trova in pratica in lotta con Ronnie Peterson per la terza posizione. Le due gare seguenti sono deludenti per il francese, che giunge decimo in Brasile e si ritira in Sudafrica. Il prosieguo di stagione \u00e8 tuttavia proficuo per Cevert, che conquista due secondi posti consecutivi in Spagna e in Belgio. Giunge quindi quarto a Monaco e terzo al Gran Premio di Svezia, prima di conquistare un nuovo secondo posto in Francia e un quinto in Gran Bretagna.\nC\u00e9vert, grazie al fascino estetico ed ai risultati sportivi conseguiti, acquista fama a livello nazionale. Si muove per l'Europa pilotando personalmente il suo Piper. A livello di gossip viene dato risalto al suo presunto \"flirt\" con Brigitte Bardot, nonostante Fran\u00e7ois abbia nel jet-set due fidanzate storiche, ricche, nobili e precocemente divorziate, in Anne \"Nanou\" Van Malderen ed in Christina de Caraman-Chimay. Il 29 luglio coglie a Zandvoort, nel Gran Premio d'Olanda, un nuovo secondo posto dietro al compagno Stewart. La gioia a fine gara viene per\u00f2 spezzata dalla notizia della tragica morte di Roger Williamson, la cui March, nel corso del settimo giro, si capovolge, si trascina per quasi 300 metri sul percorso e quindi prende fuoco, intrappolando il giovane pilota inglese nelle lamiere.\nAppena una settimana dopo, la F1 si ripresenta in Germania: \u00e8 ancora doppietta Tyrrell, con Stewart primo e Cevert subito dietro, ad 1,6 secondi di distacco. Per lo scozzese \u00e8 infatti il 5\u00ba successo stagionale, che gli vale la matematica conquista del titolo; il francese per\u00f2 si proietta nettamente sui piani alti della classifica, contendendo la seconda posizione a Fittipaldi.\nLe successive due gare tuttavia non vanno secondo l'esito sperato. Cevert si ritira in Austria e in Italia giunge solo quinto. Per contro Fittipaldi coglie un secondo posto, mentre uno strepitoso Peterson vince sia a Zeltweg che a Monza.\nA questo punto per Cevert resta la possibilit\u00e0 di conquistare il secondo posto, al fine di chiudere nel migliore dei modi una gi\u00e0 ottima annata e si presenta determinato per l'atto conclusivo della stagione in Nord America. Il 23 settembre a Mosport Park, nel Gran Premio del Canada, rimane coinvolto, al 33\u00ba giro, in un brutto incidente riportando una ferita ad una caviglia ed arrivando quasi alle mani con il giovane sudafricano Jody Scheckter. La Tyrrell 006 ha la pedaliera distrutta e solertemente viene fatta arrivare in aereo dall'Inghilterra una nuova vettura, la 006/3, giusto in tempo per il Gran Premio degli Stati Uniti, in programma il 7 ottobre a Watkins Glen. Trattasi di una corsa nella quale in precedenza ha gi\u00e0 colto risultati positivi, grazie alla vittoria nel 1971 e al secondo posto nel 1972. Il dualismo \u00e8 ancora con Ronnie Peterson e, sabato 6 ottobre, i due ingaggiano battaglia in prova per guadagnare la pole position. Cevert, confidando anche nel nuovo telaio, lancia la vettura in cerca del miglior tempo, ma alle veloci \"Esse\", nella parte iniziale del tracciato, l'auto non curva, andando a schiantarsi ad oltre 200 chilometri orari contro le vicine barriere metalliche e rimbalzando contro quelle dall'altra parte della pista dopo essersi capovolta e spezzata a met\u00e0.\nL'impatto \u00e8 violento e l'entit\u00e0 del dramma viene subito percepita: i primi ad accorrere sono Jackie Stewart, Jody Scheckter e l'amico Carlos Pace, i quali capiscono che c'\u00e8 ben poco da fare. Stewart riferir\u00e0: \u201c\"Sembrava il luogo di un disastro aereo\"\u201d. I commissari di gara trovano il pilota intrappolato tra i rottami dell'auto e straziato dalle lamine del guard-rail. Una delle ruote anteriori gli ha sfondato il casco, provocandone la morte istantanea. Cevert non viene neanche estratto subito dalla carcassa della Tyrrell, procedendo i commissari prima a disincastrare, con un carro attrezzi, la vettura dal parapetto metallico: come dir\u00e0 l'attonito compagno e amico Stewart, recatosi immediatamente sul posto, \u00ab\"L'hanno lasciato nell'auto perch\u00e9 era chiaramente morto\"\u00bb.\nStewart abbandona immediatamente la scena dell'incidente e torna ai box.\nIgnote le cause dell'incidente: alcuni, tra i quali Niki Lauda anni dopo nel suo libro \"Io e La Corsa\", parlarono di un insidioso avvallamento sull'asfalto su cui Fran\u00e7ois sarebbe passato per una traiettoria eccessivamente aggressiva a bordo pista; chi di malore del pilota per l'essere salito in macchina dopo una crisi di vomito, tanto \u00e8 vero che del vomito fu ritrovato anche nel casco e sulla tuta. Altri attribuirono la responsabilit\u00e0 ai postumi della ferita alla caviglia riportata due settimane prima ed in effetti il francese sfoggiava ai box una vistosa bendatura. Per il compagno Stewart invece, semplicemente e contro il suo consiglio, il francese avrebbe affrontato le \"Esse\" in terza marcia ad elevato numero di giri col risultato di avere una vettura pi\u00f9 pronta ma nervosa ed incontrollabile in caso di difficolt\u00e0. Lo scozzese anzi aggiunse che dopo l'incidente, quando risal\u00ec in vettura per affrontare la quarta ed ultima sessione di prove, staccando tra l'altro il settimo tempo, ebbe anch'egli delle difficolt\u00e0 alle \"Esse\" ma riusc\u00ec a tenere in strada la vettura in quanto la quarta marcia gli permise un controllo molto pi\u00f9 morbido e facile.\nLa morte del ventinovenne pilota francese sconvolge la Formula 1, primo fra tutti Stewart. Lo scozzese confesser\u00e0 tempo dopo che nell'aprile 1973 aveva maturato la decisione di abbandonare la F1, lasciando a Cevert il ruolo di prima guida in Tyrrell per la stagione 1974. Stewart aveva parlato della cosa solo con il patron Ken Tyrrell, che gi\u00e0 si era mosso in estate per strappare Roger Williamson a Tom Wheatcroft e successivamente, dopo la tragica morte del giovane inglese, aveva contattato Jody Scheckter, senza per\u00f2 informarlo su chi avrebbe sostituito, tanto che il sudafricano aveva immaginato un team con tre vetture. Jackie non aveva informato neppure la moglie Helen, presente in quel tragico weekend a Watkins Glen, per evitarle la tensione del conto alla rovescia delle ultime gare da disputare.\nIn tarda serata la Tyrrell annuncia il ritiro dal Gran Premio delle due vetture superstiti, la 005 di Chris Amon e la 006/2 di Jackie Stewart. Lo scozzese, distrutto dal dolore, non prende cos\u00ec parte a quella che sarebbe stata la centesima ed ultima gara della sua carriera. Il giorno successivo rilascia delle interviste in cui manifesta l'intenzione di lasciare, intenzione che sar\u00e0 ufficializzata, al ritorno in patria, in una conferenza stampa al Tower Hotel di Londra.\nC\u00e9vert \u00e8 sepolto al Cimitero di Vaudelnay, nel dipartimento del Maine e Loira, presso Parigi."}
{"id": "709854", "revid": "1354930", "url": "https://it.wikipedia.org/wiki?curid=709854", "title": "Emilio Petiva", "text": "Carriera.\nIn carriera ottenne il suo risultato pi\u00f9 prestigioso, il titolo di campione italiano, nella sua prima stagione da professionista. Nelle stagioni successive fu piuttosto incostante, con un quarto posto al Giro d'Italia 1920 (e vincitore della classifica isolati) e diversi anni da gregario. Vinse due edizioni della Coppa Placci e un Giro dell'Umbria. Anche il fratello Eduardo fu corridore professionista."}
{"id": "709862", "revid": "3732", "url": "https://it.wikipedia.org/wiki?curid=709862", "title": "Origene", "text": "\u00c8 considerato uno tra i principali scrittori e teologi cristiani dei primi tre secoli. Di famiglia greca, fu direttore della Scuola catechetica di Alessandria. Interpret\u00f2 la transizione dalla filosofia pagana al cristianesimo e fu l'ideatore del primo grande sistema di filosofia cristiana.\nScrisse molti testi di natura teologica, anche se, per umilt\u00e0, non alluse quasi mai a se stesso nelle sue opere. Tuttavia, Eusebio di Cesarea gli dedic\u00f2 quasi l'intero sesto libro della \"Storia ecclesiastica\"; inoltre, in collaborazione con Panfilo di Cesarea compose l\"'Apologia per Origene\"; tale opera, che pure ai suoi tempi poteva essere considerata di parte, dimostra tuttavia che Eusebio era ben informato sui dettagli della vita e del pensiero di Origene. Delle sue opere si trovano tracce anche negli scritti di Gregorio Taumaturgo, nelle controversie tra Sofronio, Eusebio di Cesarea, Girolamo e Tirannio Rufino, in Epifanio di Salamina e in Fozio I di Costantinopoli.\nOrigene Adamanzio non deve essere confuso con l'omonimo filosofo pagano.\nBiografia.\nVita ad Alessandria (185-232).\nNacque probabilmente ad Alessandria d'Egitto nel 185 da genitori cristiani di lingua greca. Origene era appena un diciassettenne quando, nel 202, la persecuzione di Settimio Severo si abbatt\u00e9 sulla Chiesa di Alessandria. Quando suo padre, Leonida, fu gettato in prigione, Origene avrebbe voluto condividere il suo destino, ma non fu in grado di farlo, poich\u00e9 sua madre gli aveva nascosto gli abiti, pertanto riusc\u00ec solamente a scrivere una lettera ardente ed entusiastica a suo padre, con la quale lo esortava a perseverare coraggiosamente nella sua scelta. Quando Leonida pat\u00ec il martirio e le sue fortune vennero confiscate dalle autorit\u00e0 imperiali, il figlio dovette provvedere per la madre e i suoi sei fratelli pi\u00f9 giovani. Riusc\u00ec ad adempiere a questo gravoso compito lavorando come insegnante, vendendo i suoi manoscritti, e grazie al generoso aiuto di una ricca signora che ammirava il suo talento.\nPoco tempo dopo, il rettore della pi\u00f9 famosa scuola teologica cristiana, san Clemente Alessandrino, dovette fuggire a causa delle persecuzioni. In assenza di catechisti, Origene, pur essendo laico, inizi\u00f2 ad insegnare nell'istituto. Solo un anno dopo ottenne il permesso formale di insegnare dottrina cristiana dal vescovo Demetrio. La scuola, che era frequentata anche da pagani, presto divenne un asilo per neofiti, confessori e martiri. Tra questi ultimi: Basilide, Potamiena, Plutarco, Sereno, Eraclide, Erone, un altro Sereno, e una catecumena, Herais. Origene li accompagn\u00f2 al martirio incoraggiandoli con le sue esortazioni.\nNonostante avesse iniziato a insegnare a un'et\u00e0 cos\u00ec giovane, riconobbe la necessit\u00e0 di completare la propria istruzione. Frequentando le scuole filosofiche, specialmente quella di Ammonio Sacca, che fu anche maestro di Plotino, si dedic\u00f2 allo studio dei filosofi, in particolare di Platone e degli Stoici. In questo non faceva altro che seguire le orme dei suoi predecessori Panteno e Clemente. In seguito, quando quest'ultimo mise a disposizione della scuola catechetica le sue opere, impar\u00f2 l'ebraico, e si mise in contatto con alcuni ebrei che lo aiutarono a risolvere alcuni suoi dubbi. Verso il 210, il suo estremo rigore ascetico nel seguire le Sacre Scritture lo port\u00f2 forse ad evirarsi, pratica non del tutto sconosciuta nel cristianesimo delle origini. Secondo alcuni autori, per questa automutilazione il vescovo Demetrio non lo volle mai ordinare sacerdote.\nIl corso dei suoi lavori ad Alessandria fu interrotto da cinque viaggi. Intorno al 213, sotto papa Zefirino e l'imperatore Caracalla, desider\u00f2 vedere \"l'antichissima Chiesa di Roma\" (Eusebio, \"Storia ecclesiastica\", VI, XIV). Poco dopo fu invitato dal governatore d'Arabia, che era desideroso di incontrarlo (VI, XIX). Fu probabilmente nel 215 o 216, quando la persecuzione di Caracalla imperversava in Egitto, che visit\u00f2 la Palestina, dove Teoctisto di Cesarea e Alessandro di Gerusalemme, lo invitarono a predicare nonostante fosse ancora un laico. Verso il 218 l'imperatrice Giulia Mamea, madre di Alessandro Severo lo port\u00f2 ad Antiochia (VI, XXI). Finalmente, molto pi\u00f9 tardi, sotto Ponziano di Roma e Zebino di Antiochia, si rec\u00f2 in Grecia.\nAl suo passaggio a Cesarea, Teoctisto, vescovo di quella citt\u00e0, assistito da Alessandro, vescovo di Gerusalemme, lo consacr\u00f2 sacerdote.\nDemetrio, nonostante avesse fornito Origene di lettere di accredito, fu offeso moltissimo da questa ordinazione che aveva avuto luogo senza che ne fosse a conoscenza e, come pensava, in deroga ai suoi privilegi. Quest'ultimo era invidioso della crescente influenza del suo catechista (Eusebio VI, VIII). Al suo ritorno ad Alessandria, Origene percep\u00ec presto l'ostilit\u00e0 del suo vescovo. Demetrio, secondo Eusebio di Cesarea, mosso dall'invidia, nel 231 convoc\u00f2 un sinodo nel quale, argomentando che un eunuco non poteva essere ordinato sacerdote, Origene fu deposto dal sacerdozio.\"Se consultiamo le fonti che ci informano sulle ragioni del processo ecclesiastico intentato a Origene dal vescovo di Alessandria Demetrio, cio\u00e8 Panfilo secondo Fozio e precisamente Eusebio e Girolamo, nulla vi si dice di ragioni dottrinali. La causa essenziale \u00e8 l'ordinazione presbiterale di Origene fatta da un vescovo, di cui non era soggetto.\"\nI dettagli di questa vicenda furono riportati da Eusebio nel secondo libro perduto dell'\u00a0\"Apologia per Origene\"; secondo Fozio, che aveva letto l'opera, furono convocati ad Alessandria due Concili, il primo di questi esili\u00f2 Origene, mentre l'altro lo depose dal sacerdozio (\"Bibliotheca\" Cod. 118).\nAlla morte di Demetrio (232), Origene ritorn\u00f2 ad Alessandria, ma Eraclio, il nuovo vescovo, rinnov\u00f2 la scomunica. Di fronte ad una tale situazione, cui si sommavano le \u00abaccuse di eresia\u00bb, Origene lasci\u00f2 per sempre l'Egitto. Origene fu protagonista di affermazioni radicali, quali: \nSan Girolamo, comunque, affermava espressamente che non fu condannato per alcun punto della sua dottrina. La sua dottrina fu condannata da san Metodio di Olimpo, san Pietro I di Alessandria, dal \"Panarion\" di sant'Epifanio di Salamina finch\u00e9 Teofilo di Alessandria nel 400 ottenne l'indizione di un sinodo di vescovi egiziani e la sua condanna, approvata poi da Papa Anastasio I con lettere inviate a due vescovi di Milano, San Simpliciano prima e al suo successore Venerio poi.\nL'esilio a Cesarea marittima (232-254).\nOrigene fiss\u00f2 la sua nuova dimora a Cesarea marittima (232). Insieme al suo protettore e amico Teoctisto, fond\u00f2 una nuova scuola teologica, che venne dotata della pi\u00f9 ricca biblioteca di tutta l'antichit\u00e0 cristiana, e ricominci\u00f2 il suo \"Commentario su San Giovanni\" dal punto in cui era stato interrotto.\nPresto fu nuovamente circondato di discepoli. Il pi\u00f9 famoso di questi fu, sicuramente, Gregorio Taumaturgo, che, insieme a suo fratello Apollodoro, segu\u00ec i corsi di Origene per cinque anni. Durante la persecuzione di Massimino il Trace (235-237), Origene si rec\u00f2 presso il suo amico Firmiliano, vescovo di Cesarea in Cappadocia, che lo trattenne per un lungo periodo. In questa occasione, fu ospitato da una signora cristiana chiamata Giuliana, che aveva ereditato gli scritti di Simmaco l'Ebionita, traduttore dell'Antico Testamento.\nGli anni successivi furono dedicati quasi ininterrottamente alla composizione dei \"Commentari\". Eusebio fa menzione solamente di alcune escursioni sui luoghi santi, di un viaggio ad Atene, e di due viaggi in Arabia, uno dei quali (244) fu intrapreso per la conversione di Berillo di Bostra, un patripassiano, l'altro per confutare certi eretici che negavano la Risurrezione.\nL'et\u00e0 non ne diminu\u00ec le attivit\u00e0: quando scrisse il \"Contra Celsum\" e il \"Commentario su San Matteo\" aveva 60 anni. La persecuzione di Decio (250) gli imped\u00ec di continuare questi lavori. Origene fu imprigionato e barbaramente torturato, ma il suo coraggio non venne meno nella sua prigionia, da dove scrisse lettere che trasmettono lo spirito dei martiri. Alla morte di Decio (251), Origene era ancora vivo, ma non gli sopravvisse per molto. Mor\u00ec, probabilmente, per le sofferenze patite durante la persecuzione nel 253 o nel 254, all'et\u00e0 di 69 anni. Pass\u00f2 i suoi ultimi giorni a Tiro, sebbene la ragione per cui si ritir\u00f2 col\u00e0 sia ignota. Fu sepolto con tutti gli onori come confessore della Fede. Per molto tempo il suo sepolcro, dietro l'altare maggiore della cattedrale di Tiro fu meta di pellegrinaggio. Oggi, poich\u00e9 della cattedrale restano solo un cumulo di rovine, l'ubicazione esatta della tomba \u00e8 ignota.\nOpere.\nPochi autori furono prolifici come Origene. Epifanio di Salamina stimava in 6.000 il numero delle sue opere, sicuramente considerando separatamente i diversi libri di un'unica opera, le omelie, le lettere, e i suoi pi\u00f9 piccoli trattati (\"Panarion\", LXIV, LXIII). Questa cifra, pur riportata da molti scrittori ecclesiastici sembra, tuttavia, grandemente esagerata. Girolamo assicurava che l'elenco delle opere di Origene steso da Panfilo di Cesarea non contenesse pi\u00f9 di 2.000 titoli (\"Contra Rufinum\", II, XXII; III, XXIII); ma questo elenco era evidentemente incompleto.\nScritti esegetici.\nOrigene dedic\u00f2 tre generi di scritti all'interpretazione delle Sacre Scritture: commentari, omelie, e \"scholia.\"\nOpere dottrinali.\nTra esse vanno annoverate:\nSan Girolamo, con particolare riferimento al \"De principiis\", elenca le seguenti eresie proclamate da Origine: la creazione del Figlio di Dio, Spirito Santo come un servitore di Dio, l'esistenza di innumerevoli universi che si succedono uno all'altro in eterno, l'unione degli angeli all'anima umana, il divenire dei corpi umani in spiriti aereiformi che gradualmente svaniscono in fine arie e nel nulla (divenendo incorporei), e che alla fine dei tempi, tutte le creature, incluso il diavolo, condivideranno il medesimo stato esistenziale nel medesimo grado (la stessa sostanza).\nOpere apologetiche.\nTra esse si ricordano:\nOpere filologiche.\nIl merito pi\u00f9 importante di Origene fu quello di iniziare lo studio filologico del testo biblico nella scuola di Cesarea. Tale tecnica avrebbe, in seguito, influenzato anche Girolamo.\nIl prodotto di tale attivit\u00e0 furono gli \"Exapla\", una vera e propria edizione critica della Bibbia redatta per offrire alle varie comunit\u00e0 un testo unitario e attendibile, con un metodo non dissimile da quello filologico ellenistico (cui si richiamava anche per i segni con cui si indicavano parti notevoli o difficili del testo). Il titolo dell'opera indica le \"sei versioni\" del testo disposte su sei colonne:\nNel caso dei Salmi, l'edizione diventava un \"Oktapla\", cio\u00e8 presentava altre due colonne con altrettante traduzioni supplementari. Vista la mole dell'opera, essa era disponibile in un solo esemplare ed era un lavoro di scuola a cui Origene fece da sovrintendente. Purtroppo di questo lavoro esistono pochissimi frammenti, ma, grazie a scrittori successivi, se ne conosce il piano.\nEpistole.\nSiamo in possesso di sole due lettere di Origene: una indirizzata a Gregorio Taumaturgo che ha per argomento le Sacre scritture, l'altra a Giulio Africano sulle aggiunte greche al \"Libro di Daniele\". Delle altre lettere origeniane si conservano estratti e citazioni in autori come Eusebio, Girolamo e Rufino, che restituiscono, sia pure parzialmente, le difficili condizioni ambientali in cui l'autore si trovava a operare.\nDottrina.\nLe speculazioni filosofiche del grande direttore del \"Didaskaleion\" lo esposero a feroci critiche e condanne, soprattutto dal IV secolo in poi. Tuttavia egli nella prefazione al \"De principiis\" stabil\u00ec una regola, cos\u00ec formulata nella traduzione di Rufino: \u00ab\"Illa sola credenda est veritas quae in nullo ab ecclesiastica et apostolica discordat traditione\"\u00bb. Pressoch\u00e9 la stessa norma viene espressa in termini equivalenti in molti altri passaggi dell'opera: \u00ab\"non debemus credere nisi quemadmodum per successionem Ecclesiae Dei tradiderunt nobis\"\u00bb. In base a questi principi, Origene si appellava continuamente alla preghiera ecclesiastica, all'insegnamento ecclesiastico, e alla regola ecclesiastica della fede (\"kanon\"). Egli accettava solamente i quattro Vangeli Canonici perch\u00e9 la tradizione non ne ammetteva altri; sosteneva la necessit\u00e0 del battesimo perch\u00e9 era concorde con la pratica della Chiesa fondata sulla tradizione Apostolica; avvertiva coloro che interpretavano le Sacre scritture di non fare affidamento sul proprio giudizio ma \"sulla regola della Chiesa istituita da Cristo\". Per questo, aggiungeva, \"noi abbiamo solamente due luci che ci possano guidare: Cristo e la Chiesa; la Chiesa riflette fedelmente la luce ricevuta da Cristo, come la luna riflette i raggi del sole. Il segno distintivo del cattolico \u00e8 l'appartenenza alla Chiesa, al di fuori della quale non c'\u00e8 salvezza; al contrario, colui che abbandona la Chiesa cammina nell'oscurit\u00e0, \u00e8 un eretico\". \u00c8 attraverso il principio dell'autorit\u00e0 che Origene era solito smascherare e combattere gli errori dottrinali; invocava lo stesso principio quando enumerava i dogmi della fede.\nSulla base di tali presupposti si pu\u00f2 iniziare a esaminare la dottrina di Origene, basata su tre punti fondamentali:\nAllegoria nell'interpretazione delle Sacre Scritture.\nLa concezione origeniana dell'ispirazione, del significato e dell'interpretazione delle Sacre Scritture \u00e8 contenuta nei primi 15 capitoli del \"Philocalia\". Secondo Origene le Sacre Scritture sono ispirate perch\u00e9 sono la parola e l'opera di Dio. Ma l'autore ispirato, lontano dall'essere uno strumento inerte, ha il pieno possesso delle sue facolt\u00e0, \u00e8 consapevole di ci\u00f2 che sta scrivendo; \u00e8 libero di riferire il suo messaggio o no; non \u00e8 perso in un delirio passeggero come gli oracoli pagani, poich\u00e9 disagi fisici, disturbi dei sensi o perdita momentanea della ragione altro non sono che prove dell'azione degli spiriti maligni. Dato che le Sacre Scritture derivano da Dio, dovrebbero avere le caratteristiche distintive dell'opera Divina: la verit\u00e0, l'unit\u00e0, e la pienezza. La parola di Dio non pu\u00f2 essere falsa; pertanto non possono essere ammessi errori o contraddizioni nelle Sacre Scritture. Essendo l'autore delle Sacre Scritture unico, la Bibbia pu\u00f2 essere considerata pi\u00f9 come un libro unico che una raccolta di libri, uno strumento perfettamente armonioso. Ma la caratteristica pi\u00f9 Divina delle Sacre Scritture \u00e8 la loro pienezza: \u00abNon c'\u00e8 nelle Sacre scritture il pi\u00f9 piccolo brano (\"cheraia\") che non rifletta la saggezza di Dio\u00bb. Ci sono imperfezioni nella Bibbia: antilogie, ripetizioni e discontinuit\u00e0; ma queste imperfezioni divengono perfezioni poich\u00e9 ci conducono all'allegoria e al significato spirituale.\nIn un primo momento, partendo dalla tripartizione platonica (Platone distingue tra \u00abcarne\u00bb, \u00abmente\u00bb (\u03bd\u03bf\u1fe6\u03c2) e \u00abanima\u00bb (\u03c8\u03c5\u03c7\u03ae), Origene affermava che i testi della Sacra Scrittura dovevano essere letti secondo tre prospettive: la \"lettura carnale\", la \"lettura psichica\" e la \"lettura pneumatica\" (corrispondenti, rispettivamente, al senso grammaticale, al significato per l'anima ed alla dimensione escatologica). C'era dunque un legame profondo tra l'uomo e la Bibbia, tra l'interpretazione della Bibbia e le fasi della salvezza.\nLe due grandi regole dell'interpretazione fissate dall'esegeta di Alessandria, prese per loro stesse e indipendentemente da interpretazioni erronee, sono a prova di critica. Esse possono essere cos\u00ec formulate:\nI problemi sorgono dall'applicazione di queste regole. Sebbene egli stesso li indicasse come eccezioni, Origene ammetteva troppi casi in cui le Sacre Scritture non andavano interpretate letteralmente. In questo senso appare forzato il ricorso all\u2019interpretazione allegorica per spiegare semplici antilogie o antinomie. Considerava che alcuni racconti o precetti della Bibbia fossero indegni di Dio se fossero stati presi alla lettera. Giustificava l'allegoria argomentando che, altrimenti, alcune parti o precetti abrogati sarebbero apparsi inutili al lettore: un fatto che gli fosse apparso contrario alla provvidenza dell'ispiratore divino e alla dignit\u00e0 del documento era quindi letto in questa maniera. Sebbene le critiche dirette contro il suo metodo allegorico da Epifanio e da Metodio non fossero infondate, tuttavia molti rimproveri sorgevano da malintesi.\nSubordinazione delle Persone Divine.\nLe tre Persone della Trinit\u00e0 si distinguono dalle creature per tre caratteristiche: l'assoluta immaterialit\u00e0, l'onniscienza e la sostanziale santit\u00e0. Come \u00e8 ben noto, molti antichi scrittori ecclesiastici attribuivano agli spiriti creati una sorta di ambiente aereo (o etereo) senza il quale non potevano interagire. Sebbene non prenda una decisa posizione, Origene era di questa opinione. Tuttavia, non appena si poneva una domanda sulle Persone Divine, era perfettamente sicuro che non avessero un corpo e non fossero contenute in un corpo; e questa caratteristica apparteneva solamente alla Trinit\u00e0 (\"De principiis\", IV, 27; I, VI, II, II, 2; II, IV 3 ecc.). La conoscenza in possesso di ogni creatura, essendo essenzialmente limitata, \u00e8 imperfetta e, perci\u00f2, suscettibile di essere sempre aumentata. Ma sarebbe impensabile che lo stesso principio si applichi alle Persone Divine: come pu\u00f2 il Figlio, che \u00e8 la Saggezza del Padre, essere ignorante di qualsiasi cosa? (\"In Joan\"., 1,27; \"Contra Celsum\", VI, XVII). Allo stesso modo non si pu\u00f2 ammettere l'ignoranza dello Spirito che \"indaga le cose profonde di Dio\" (\"De principiis\", I, V, 4; I, VI, 2; I, VII, 3; \"In Num. him.\", XI, 8 ecc.). Come la sostanziale santit\u00e0 \u00e8 privilegio esclusivo della Trinit\u00e0, cos\u00ec \u00e8 anche l'unica fonte di tutta la santit\u00e0 creata. Il peccato viene perdonato solo grazie all'azione simultanea di Padre, Figlio, e Spirito Santo. In una parola, le tre Persone della Trinit\u00e0 sono indivisibili nel loro essere, nella loro presenza e nel loro operare.\nInsieme a questi testi perfettamente ortodossi, altri devono essere interpretati con estrema attenzione, con un'avvertenza: la lingua della teologia non era ancora perfettamente sviluppata e Origene fu il primo ad affrontare questi - spesso difficili - problemi. Apparir\u00e0 allora, che la subordinazione delle Persone Divine, cos\u00ec grandemente utilizzata contro Origene dai suoi avversari consisteva, generalmente, in differenze di attribuzioni (il Padre \"creatore\", il Figlio \"redentore\", lo Spirito \"santificatore\") che sembravano assegnare alle Persone un diverso campo d'azione, o nella pratica liturgica di pregare il Padre attraverso il Figlio nello Spirito Santo, o nella teoria (molto diffusa all'interno della Chiesa greca dei primi cinque secoli) secondo cui il Padre aveva una preminenza (\"taxis\") sulle altre due Persone, per il solo fatto che ordinariamente il Padre era preminente per dignit\u00e0 (\"axioma\"), poich\u00e9 rappresentava l'intera Divinit\u00e0, della quale era il principio (\"arch\u00e9\"), l'origine (\"aitios\"), e la fonte (\"pege\"). Ecco perch\u00e9 Atanasio difende l'ortodossia di Origene sulla Trinit\u00e0 e perch\u00e9 Basilio e Gregorio di Nazianzo risposero agli eretici che rivendicavano l'appoggio della sua autorit\u00e0 che lo avevano frainteso.\nOrigene fu il primo esegeta cristiano a porre in relazione la filosofia antica con il cristianesimo. Nella sua teoria, le tre ipostasi neoplatoniche poste a fondamento dell'universo corrispondono: l'Uno alla persona del Padre, il pensiero-essere alla persona dello Spirito Santo (relazione di amore fra il Padre e il Figlio, fra l'Uno e la materia) e la materia (intesa unita alla forma) al Figlio. Esse non sono pi\u00f9 viste come tre ipostasi digradanti ma come tre entit\u00e0 pari, distinte e identiche nello stesso tempo.\nOrigine e destino degli esseri razionali.\nIl sistema che ne risulta non \u00e8 coerente, tanto che Origene, riconoscendo francamente le contraddizioni tra gli elementi incompatibili che stava tentando di unire, si tirava indietro dalle conseguenze, rifiutava le conclusioni logiche, e spesso correggeva con professioni di fede ortodosse l'eterodossia delle sue speculazioni. Le esegesi di Origene sono contenute nel \"De principiis\". Il loro sistema pu\u00f2 essere ridotto a poche ipotesi, l'errore (e il pericolo d'incorrere nell'errore) non fu riconosciuto da Origene. Egli era un sostenitore del libero arbitrio, tanto che tredici secoli dopo Erasmo da Rotterdam affermava di imparare pi\u00f9 filosofia da una pagina di Origene che da dieci di Agostino.\nEternit\u00e0 della creazione.\nQualunque cosa esiste fuori da Dio fu creata da Lui: l'Adamanzio difese sempre pi\u00f9 energicamente questa tesi contro i filosofi pagani che ammettevano l'esistenza di una materia non creata. Ma egli credeva che Dio cre\u00f2 dall'eternit\u00e0, pertanto \"\u00e8 assurdo\", affermava, \"immaginare la natura di Dio inattiva, o la Sua bont\u00e0 inefficace, o il Suo dominio senza soggetti\". Di conseguenza era costretto ad ammettere una duplice serie infinita di mondi prima e dopo il mondo attuale.\nUguaglianza originale degli Spiriti Creati.\n\"In principio tutte le nature intellettuali furono create uguali e simili, poich\u00e9 Dio non aveva motivo per crearle altrimenti\". Le loro attuali differenze sono derivate solamente dal loro differente uso del dono del libero arbitrio. Gli spiriti creati buoni e felici si stancarono della loro felicit\u00e0 e precipitarono, alcuni pi\u00f9, altri meno. Da quel momento si cre\u00f2 la gerarchia degli angeli; da quel momento nacquero anche le quattro categorie di intelletti creati: angeli, stelle (supponendo, come \u00e8 probabile, che esse fossero animate) uomini e demoni. Ma i loro ruoli potranno essere, un giorno, cambiati; poich\u00e9 ci\u00f2 che il libero arbitrio ha fatto, il libero arbitrio pu\u00f2 disfare, e solo la Trinit\u00e0 \u00e8 essenzialmente immutabile nella sua bont\u00e0.\nSalvezza dei demoni e peccato degli angeli di Dio.\nOrigene quindi afferm\u00f2 che gli angeli come gli esseri umani possono peccare, pentirsi ed ottenere il perdono divino. Secondo la sua filosofia, un angelo di Dio pu\u00f2 diventare demone, e viceversa ogni demone pu\u00f2 ottenere il perdono di tutti i peccati e la salvezza eterna nel Giudizio Universale, poich\u00e9 la morte in croce e la resurrezione di Ges\u00f9 Cristo sarebbero avvenute anche per la loro redenzione.\nEssenza e ragion d'essere della materia.\nLa materia esiste solamente in funzione dello spirito; se lo spirito non ne avesse bisogno, la materia non esisterebbe, poich\u00e9 il suo fine non \u00e8 in s\u00e9 stessa. Ma sembrava a Origene - sebbene non si avventurasse in dichiarazioni di tal fatta - che gli spiriti creati, anche quelli pi\u00f9 perfetti, non potessero fare a meno di una materia, estremamente diluita e sottile, che gli serviva come veicolo e mezzo d'azione. La materia, perci\u00f2, fu creata insieme allo spirito, anche se lo spirito \u00e8, logicamente, precedente; e la materia non cesser\u00e0 mai di esistere perch\u00e9 lo spirito, quantunque perfetto, ne avr\u00e0 sempre bisogno. Ma la materia, che \u00e8 suscettibile di trasformazioni infinite, si adatta alle diverse condizioni degli spiriti. \"Quando \u00e8 funzionale agli spiriti pi\u00f9 imperfetti, si solidifica, si addensa, e forma i corpi del mondo visibile. Se \u00e8 funzionale ad intelligenze superiori, splende con la luminosit\u00e0 dei corpi celesti e serve da abbigliamento per gli angeli di Dio, ed i bambini della Risurrezione\".\nUniversalit\u00e0 della Redenzione e la Salvezza Finale: l'apocatastasi.\nAlcuni testi delle Scritture sembrano estendere a tutti gli esseri razionali il beneficio della Redenzione. Nel teorizzare ci\u00f2, Origene afferma di essere guidato dal principio filosofico, che enunci\u00f2 molte volte, che la fine \u00e8 sempre come l'inizio: \"Noi pensiamo che la bont\u00e0 di Dio, attraverso la mediazione di Cristo, porter\u00e0 tutte le creature ad una stessa fine\". La salvezza universale (\"apocatastasi\"), necessariamente, discende da questi principi.\nSecondo Origene, alla fine dei tempi avverr\u00e0 la redenzione universale e tutte le creature saranno reintegrate nella pienezza del divino, compresi Satana e la morte: in tal senso, dunque, le pene infernali, per quanto lunghe, avrebbero un carattere non definitivo ma purificatorio. I dannati esistono, ma non per sempre, poich\u00e9 il disegno salvifico non si potr\u00e0 compiere se manca una sola creatura.\nEredit\u00e0 culturale.\nDurante la sua vita, Origene con i suoi scritti, i suoi insegnamenti, e i rapporti interpersonali esercit\u00f2 un'enorme influenza. Firmiliano di Cesarea, che si considerava suo discepolo, visse con lui per un lungo periodo per trarre profitto dalla sua cultura. Alessandro di Gerusalemme, suo allievo alla scuola catechetica divenne suo fedele e intimo amico (Eusebio, VI XIV), cos\u00ec come Teoctisto di Cesarea che lo ordin\u00f2 sacerdote. Berillo di Bostra, che Origene aveva redento dall'eresia, gli fu profondamente legato. Anatolio di Laodicea tess\u00e9 le sue lodi nel \"Carmen Paschale\". Il dotto Giulio Africano lo consult\u00f2: se ne conosce la replica da parte di Origene. Ippolito di Roma apprezz\u00f2 grandemente il suo valore. Dionisio di Alessandria, suo alunno e successore alla scuola catechetica, quando divenne patriarca di Alessandria gli dedic\u00f2 il trattato \"Sulla Persecuzione\" e, alla notizia della sua morte, scrisse una lettera in cui si profuse in numerosi elogi verso il suo maestro. Gregorio Taumaturgo, che fu suo allievo per cinque anni a Cesarea, gli dedic\u00f2 un panegirico. Non c'\u00e8 prova che Eraclio, suo discepolo, collega, e successore alla scuola catechetica, prima di essere elevato al Patriarcato di Alessandria, vacillasse nella sua amicizia. Il nome di Origene era cos\u00ec apprezzato che quando si doveva por fine a uno scisma o mettere a tacere un'eresia, veniva fatto appello alla sua figura.\nDopo la morte, la sua reputazione continu\u00f2 a crescere. Panfilo di Cesarea, martirizzato nel 307, compose, insieme a Eusebio, un'\"Apologia di Origene\" in sei libri, dei quali solo il primo \u00e8 stato conservato, in una traduzione latina di Rufino. Origene, a quei tempi, aveva molti altri apologisti i cui nomi ci sono ignoti (Fozio, Cod. 117 e 118). Anche i successivi direttori della scuola catechetica continuarono a seguire le sue orme. Teognosto, nel suo \"Hypotyposes\", secondo Fozio, lo segu\u00ec addirittura troppo da vicino, sebbene la sua opera fosse approvata da Atanasio di Alessandria. Girolamo, addirittura, indicava Pierio col soprannome di \"Origenes iunior\". Didimo il Cieco compose un'opera per spiegare e giustificare gli insegnamenti contenuti nel \"De principiis\". Atanasio non esitava a citarlo con grandi encomi e spiegava che dovesse essere interpretato non letteralmente.\nL'ammirazione per il grande alessandrino fu eguale fuori dall'Egitto. Gregorio Nazianzeno diffuse in tutta l'Anatolia il suo pensiero: in collaborazione con Basilio Magno, pubblic\u00f2, con il titolo di \"Philocalia\", un volume contenente brani selezionati del maestro. Nel suo \"Panegirico di San Gregorio Taumaturgo\", Gregorio di Nissa definiva Origene \"principe della cultura cristiana\". A Cesarea marittima l'ammirazione dei dotti per Origene divenne una passione. Panfilo scrisse un'\"Apologia\"; Euzoio trascrisse le sue opere su pergamena; Eusebio le catalog\u00f2 attentamente e ne fece ampio uso.\nI latini non furono meno entusiasti dei greci. Secondo Girolamo, i principali imitatori latini di Origene furono Eusebio di Vercelli, Ilario di Poitiers, Ambrogio da Milano e Vittorino di Petovio. Eccetto Rufino, che praticamente \u00e8 solo un traduttore, Girolamo, probabilmente, \u00e8 lo scrittore latino che deve di pi\u00f9 a Origene. Di fronte alle controversie sull'ortodossia del suo pensiero, non lo ripudi\u00f2 mai completamente. Basti leggere i prologhi alle sue traduzioni di Origene (Omelie sul \"Vangelo secondo Luca\", sul \"Libro di Geremia\", sul \"Libro di Ezechiele\" e sul \"Cantico dei Cantici\"), e le prefazioni ai suoi \"Commentarii\" (\"Libro di Michea\", \"Lettera ai Galati\" e \"Lettera agli Efesini\", ecc.).\nTra queste espressioni di ammirazione e di lode, si levarono anche delle voci discordi. Metodio di Olimpo, vescovo e martire (311), compose molte opere contro Origene, fra cui un trattato \"Sulla Risurrezione\", del quale Epifanio riporta un lungo estratto (\"Haereses\", LXVI, XII-LXII). Eustazio di Antiochia, che mor\u00ec in esilio intorno al 337, critic\u00f2 il suo allegorismo. Anche Alessandro di Alessandria, martirizzato nel 311, lo attacc\u00f2, se si deve dar credito a Leonzio di Bisanzio e all'imperatore Giustiniano I. Ma i suoi avversari pi\u00f9 accaniti furono gli eretici: Sabelliani, Ariani, Pelagiani, Nestoriani e Apollinaristi.\nGli origenisti.\nL'influenza di Origene sul pensiero di altri autori cristiani, fino al VII secolo, fu enorme. Tra questi possiamo ricordare:\nCostoro diedero vita al movimento origenista."}
