{"id": "771311", "revid": "125468345", "url": "https://it.wikipedia.org/wiki?curid=771311", "title": "Cerchio dell'Inferno", "text": "I cerchi dell'Inferno sono corone circolari concentriche e sovrapposte nelle quali Dante Alighieri, nella sua opera della \"Divina Commedia\", immagina sia suddiviso l'Inferno, che egli descrive nell'omonima prima cantica. Essi sono nove, in ciascuno dei quali vengono puniti coloro che in vita si sono macchiati di un ben definito tipo di peccato. La suddivisione in nove rimanda al pensiero aristotelico-tomistico. La visione del proprio viaggio nell'oltretomba da parte dell'autore contiene la descrizione dell'Inferno da lui immaginato nel canto XI.\nPrima di accedere ai cerchi veri e propri incontriamo la Selva e il Colle dove Dante si viene a trovare smarrito \u00abnel mezzo del cammin di nostra vita, un momento di \"sonno\"\u00bb: dietro questo colle si trova la citt\u00e0 di Gerusalemme, sotto alla quale s'immagina scavata l'immensa voragine dell'Inferno. Vi entra quindi attraverso la Porta dell'Inferno e penetra cos\u00ec nell'Antinferno. Superando il fiume Acheronte sulla barca di Caronte, entra infine nell'Inferno vero e proprio.\nPrimo cerchio - Limbo.\nSi tratta del Limbo: in esso si trovano le persone che, non avendo ricevuto il battesimo ed essendo stati privi della fede, non possono gioire della visione di Dio, ma non sono nemmeno puniti per un qualche peccato; la loro condizione ultraterrena ha molti punti di contatto con la concezione classica dei Campi Elisi.\nSecondo la dottrina cattolica, per\u00f2, alcune anime poterono uscire dal Limbo e accedere al Paradiso: si tratta infatti dei grandi Padri, come Adamo, Abele, No\u00e8, Mos\u00e8, Abramo, David, Isacco, Giacobbe, Rachele e molti altri (nella terza cantica tra essi scopriremo anche il pagano Rifeo), vissuti prima dell'avvento del cristianesimo, ma che Cristo venne a liberare dopo la sua morte recando le insegne della sua vittoria sul male, e causando tra l'altro anche dei danni all'Inferno (per esempio facendo crollare tutti i ponti delle Malebolge, come spiega Malacoda a Virgilio nel canto XXI).\nNell'antinferno invece si trovano le anime degli ignavi, ossia coloro che non hanno saputo prendere mai una decisione o, al contrario, quelli che cambiavano idea continuamente. Qui vi sono anche gli angeli che non seppero decidere se allearsi con Dio o con Satana.\nSono costretti ad inseguire un cartello che cambia direzione di volta in volta e punti da vespe che fanno colare il sangue nutrendo la terra piena di vermi.\nSi trovano qui Omero, Quinto Orazio Flacco, Publio Ovidio Nasone, Marco Anneo Lucano, Elettra, Ettore, Enea, Caio Giulio Cesare, Camilla, Pantasilea, Latino, Lavinia, Lucio Giunio Bruto, Lucrezia, Giulia, Marzia, Cornelia, Saladino, Aristotele, Socrate, Platone, Democrito, Diogene di Sinope, Anassagora, Talete, Empedocle, Eraclito, Zenone, Dioscoride, Orfeo, Marco Tullio Cicerone, Lino, Lucio Anneo Seneca, Euclide, Claudio Tolomeo, Ippocrate, Avicenna, Galeno, Averro\u00e8.\nInoltre nel canto XXII del \"Purgatorio\" Virgilio nomina altri suoi compagni del Limbo in una conversazione con il poeta latino Stazio. Essi sono: Terenzio, Cecilio Stazio, Plauto, Vario Rufo (o forse Varrone), Persio, Euripide, Antifonte, Simonide di Ceo, Agatone, Antigone, Deifile, Argia, Ismene, Ipsipile, Manto? (Dante parla della \u00abfiglia di Tiresia\u00bb: si deve forse pensare a una svista, visto che l'abbiamo incontrata tra gli indovini in \"Inf.\" XXVI), Teti, Deidamia.\nSecondo cerchio - Lussuriosi.\nQui comincia l'Inferno vero e proprio: incontriamo infatti Minosse che giudica i dannati, secondo il mito gi\u00e0 presente in Omero e Virgilio. Come spiegato nel canto, ogni anima giudicata viene spedita direttamente nel suo cerchio di tormento eterno, rendendo quindi istantanea la giustizia divina.\nNel secondo cerchio sono puniti i peccatori incontinenti, e in particolare i lussuriosi: essi sono trascinati per l'aria, sbattuti dalla bufera infernale, evidente contrappasso (per analogia) della passione che li travolse in vita.\nSono qui puniti Semiramide, Didone, Cleopatra, Elena, Achille, Paride, Tristano, Isotta, Lancillotto, Ginevra, Paolo Malatesta e Francesca da Polenta.\nTerzo cerchio - Golosi.\nNel terzo cerchio, Dante e Virgilio, continuano a incontrare peccatori incontinenti, ovvero i golosi: essi sono immersi nel fango putrido, costretti a vagare sotto un violento nubifragio, e sbranati dal mastino Cerbero, guardiano di tutti gli inferi secondo la mitologia classica, mentre qui presidia esclusivamente il terzo cerchio.\nIl contrappasso \u00e8 pi\u00f9 complesso rispetto al cerchio precedente, ma possiamo comunque vedere, nella melma disgustosa nella quale i dannati sono costretti a rotolarsi, una lampante antitesi dello sfarzo raffinato che fecero in vita dei sensi, soprattutto del gusto ma pure della vista e dell'olfatto e, nell'avidit\u00e0 del guardiano che li dilania, un riflesso del loro smisurato appetito culinario. Nell'insieme si pu\u00f2 dire che \u00e8 potenziato al massimo l'aspetto bestiale dell'avidit\u00e0 del cibo, come si nota anche dalla degradazione patita dallo stesso Cerbero rispetto alla sua breve comparsa nell\"Eneide\" (Dante ne ha, infatti, accresciuto la mostruosit\u00e0 sia nella sua rappresentazione fisica, sia nell'offa che gli viene gettata: una focaccia soporifera nel poema latino, qua, invece, un pugno di sabbia).\nQui viene castigato Ciacco.\nQuarto cerchio - Avari e prodighi.\nI peccatori di incontinenza del quarto cerchio sono gli avari e i prodighi, condannati a spingere enormi massi, divisi in due schiere che quando si incontrano si ingiuriano rinfacciandosi la colpa contraria: la grandezza del peso che li opprime simboleggia la quantit\u00e0 dei beni terreni che accumularono o sperperarono, dedicandosi interamente a questo durante la vita.\nIl guardiano del cerchio \u00e8 Pluto, dio della ricchezza, che Dante confonde forse anche con Plutone, re dell'Averno e Signore dell'Ade.\nQuinto cerchio - Iracondi e accidiosi.\nQuesto cerchio \u00e8 l'ultimo nel quale si incontrano peccatori puniti per la loro incontinenza: qui si tratta degli iracondi e degli accidiosi, i primi immersi e i secondi sommersi nella palude Stige; i primi infatti furono in vita immersi nel fango della loro rabbia, e ora si percuotono cercando di liberarsi per l'eternit\u00e0, mentre i secondi dissiparono la vita nell'immobilit\u00e0 dello spirito, e per questo sono sommersi, privati di aria e parole come in vita si privarono delle opere.\nIl custode, anche traghettatore sullo Stige, \u00e8 Flegias, allegoria dell'ira: la sua figura \u00e8 infatti ripresa dalla mitologia, essendo egli stato un re dei Lapiti che incendi\u00f2 il tempio di Delfi per vendicarsi di Apollo, il quale gli aveva sedotto la figlia, come narrano Virgilio e Stazio.\nAlcuni commentatori hanno ipotizzato che nella palude si troverebbero anche i superbi e gli invidiosi, che non si trovano da nessun'altra parte: ma a ben guardare sono infiniti i modi in cui un uomo pu\u00f2 peccare, e dunque le colpe sono ripartite entro grandi categorie, secondo una giustizia divina imperscrutabile dalla logica umana. Notiamo poi come superbia e invidia siano punite nel Purgatorio non come colpe precise, ma come tendenze generali del carattere, differenza che ben distingue i due regni ultraterreni.\nSono qui puniti come iracondi Filippo Argenti \nSesto cerchio - Eretici ed epicurei.\nIl sesto cerchio \u00e8 racchiuso entro le alte mura della citt\u00e0 di Dite, nella mitologia omonimo di Plutone, e qui sorvegliata da una moltitudine di diavoli e dalle Furie o Erinni (il primo \u00e8 il nome latino, il secondo il nome greco); esse sono tre: Megera, Aletto e Tisifone, e sono le dee della vendetta, che impersonavano il rimorso per un delitto compiuto che perseguitava il criminale.\nQui sono puniti gli eretici (tra cui anche gli epicurei, che negarono la sopravvivenza dell'anima dopo che il corpo muore) in sepolcri infuocati: l'idea \u00e8 probabilmente ripresa dalla pena a cui erano sottoposti gli eretici dai tribunali terreni, cio\u00e8 il rogo, in quanto il fuoco era considerato simbolo di purificazione e corrispondeva forse alla falsa luce che essi pretendevano di spandere con le loro dottrine. Nell'Inferno i seguaci di ogni setta sono raccolti insieme, in contrasto alla discordia e alla divisione che invece portarono nella Chiesa, mentre il sepolcro allude alla negazione dell'immortalit\u00e0 dell'anima (anche se non tutte le eresie la negavano).\nGli \u00aberesiarchi\u00bb non sono compresi nelle grandi categorie dell'incontinenza e della malizia, ma formano una classe distinta: essi infatti credettero di potersi sottrarre al giudizio normativo di Dio, ma non furono immuni dalla punizione. Naturalmente sono diversi anche dai dannati del primo cerchio, i quali non sono veramente dannati in quanto la loro fu semplice ignoranza, e non una scelta deliberata.\nSono qui puniti Farinata degli Uberti, Cavalcante dei Cavalcanti, Federico II di Svevia, Ottaviano degli Ubaldini, Papa Anastasio II.\nSettimo cerchio - Violenti.\nNel settimo cerchio si accede dopo aver superato i resti di una frana, provocata dal terremoto che scosse la terra alla morte di Cristo; essa segna un netto distacco dalla parte superiore dell'Inferno: i dannati degli ultimi tre cerchi, infatti, sono colpevoli di aver posto malizia nelle loro cattive azioni. Il custode del cerchio \u00e8 il Minotauro, che rappresenta la \u00abmatta bestialit\u00e0\u00bb, ovvero la violenza che rende l'uomo simile a bestie: e infatti a essere dannati qui sono i violenti, divisi in tre gironi:\nPrimo girone - Omicidi.\nI violenti contro il prossimo, cio\u00e8 gli omicidi, i predoni, tiranni e briganti, sono immersi nel Flegetonte, fiume di sangue bollente che ben simboleggia il sangue da loro versato in vita, e sono tormentati dai Centauri, che anch'essi rappresentano la violenza e la forza bestiale; da specificare che i dannati sono immersi nel fiume in proporzione alla gravit\u00e0 della colpa (tiranni fino agli occhi, omicidi fino al collo, predoni fino al petto), e sono colpiti dalle frecce dei Centauri se tentano di uscire dal sangue pi\u00f9 di quanto sia stabilito.\nSono qui puniti come tiranni Alessandro di Fere, Dionisio di Siracusa, Ezzelino da Romano, Obizzo II d'Este, Attila, Pirro Neottolemo e Sesto Pompeo; \u00e8 qui punito come omicida Guido di Montfort; sono qui puniti come briganti Rinieri da Corneto e Rinieri de' Pazzi.\nSecondo girone - Suicidi e scialacquatori.\nI violenti contro se stessi sono divisi in due categorie nettamente distinte dalla diversit\u00e0 della loro pena: i suicidi sono trasformati in albero per aver volontariamente rinunciato alla loro natura umana, e infatti non potranno mai recuperarla: durante il giorno del Giudizio universale, infatti, quando dannati e beati rivestiranno i loro corpi per soffrire e gioire in modo pi\u00f9 intenso, i suicidi si limiteranno ad appendere ai rami del proprio albero il corpo recuperato; essi sono inoltre tormentati dalle Arpie, creature mitologiche dal corpo di uccello e dal volto di donna, che nell\"Eneide\" profetizzavano ai troiani fame e sciagure.\nGli scialacquatori, invece, che in vita distrussero e dilaniarono le loro sostanze, sono qui lacerati da cagne fameliche con uguale ferocia; essi sono distinti dai prodighi del quarto cerchio in quanto non solo non hanno avuto misura nel gestire il proprio patrimonio, ma hanno anche infierito su di esso, distruggendo se stessi attraverso le proprie sostanze: sono quindi vittime di una caccia infernale, molto simile a quelle che animano la narrativa del Medioevo (l'esempio pi\u00f9 famoso si trova nel \"Decameron\" di Boccaccio, nella novella di Nastagio degli Onesti), e in tal modo tra l'altro accrescono ancora la sofferenza dei suicidi, in quanto i loro rami vengono spezzati sia dagli inseguiti che dagli inseguitori.\nSono qui puniti come suicidi Pier della Vigna e un anonimo fiorentino; sono qui puniti come scialacquatori Lano da Siena e Giacomo da Sant'Andrea.\nTerzo girone - Bestemmiatori, sodomiti e usurai.\nI violenti contro Dio, natura e arte sono appunto divisi in tre schiere: i bestemmiatori stanno chinati sulla sabbia infuocata, immobili sotto un'incessante pioggia di fuoco; i sodomiti invece corrono continuamente sotto il fuoco, mentre infine gli usurai (\"violenti contro l'arte\" in quanto violenti contro il retto operare umano) sono accovacciati sotto la pioggia di fuoco. Non vi \u00e8 un guardiano specifico per questo girone, ma ricordiamo che vi \u00e8 il custode dell'intero settimo cerchio, cio\u00e8 il Minotauro.\nIl contrappasso ancora una volta si richiama alle pene ordinariamente inflitte, nell'uso medievale, per i reati contro la divinit\u00e0: il rogo; inoltre nel caso particolare dei sodomiti notiamo un richiamo all'episodio biblico della distruzione di Sodoma e Gomorra sotto appunto una pioggia di fuoco. Notiamo inoltre come gli usurai sono irriconoscibili per Dante, che li identifica solo grazie allo stemma della loro casata, che si portano appresso, in una globale condanna della societ\u00e0 cui appartengono (e in questa irriconoscibilit\u00e0 sono inoltre accomunati agli avari e prodighi del quarto cerchio, connotandoli come accecati dall'amore per i beni terreni, che nel distoglierli dai beni celesti ne stravolge anche la natura umana).\n\u00c8 qui punito come bestemmiatore Capaneo; sono qui puniti come \"contro natura\" Brunetto Latini, Prisciano di Cesarea, Francesco d'Accorso, Andrea de' Mozzi, Guido Guerra, Tegghiaio Aldobrandi, Jacopo Rusticucci e Guglielmo Borsiere; sono qui puniti come usurai un Gianfigliazzi, un Obriachi e uno Scrovegni.\nOttavo cerchio (Malebolge) - Fraudolenti verso chi non si fida.\nL'ottavo cerchio punisce ancora i peccatori che usarono la malizia, ma questa volta in modo fraudolento contro chi non si fida. Esso ha una forma molto particolare che Dante descrive con cura: si trova infatti in un fosso molto profondo, nel mezzo del quale \u00e8 presente un pozzo (la parte pi\u00f9 profonda dell'Inferno); tra quest'ultimo e la ripa sono scavati dieci immensi fossati, collegati tra loro da scogli rocciosi che fungono da ponti (dei quali quello che sovrasta il sesto fossato \u00e8 crollato a causa del terremoto che segu\u00ec la morte di Cristo): questi dieci fossati sono le bolge dell'ottavo cerchio, detto complessivamente \"Malebolge\", termine coniato da Dante cos\u00ec come i nomi dei diavoli che custodiscono alcune bolge, come i Malebranche della quinta (\"bolgia\" in origine significava \"borsa\", mentre il suo uso moderno naturalmente \u00e8 derivato dalla \"Divina Commedia\"). Il custode di Malebolge \u00e8 Gerione, simbolo della frode secondo le parole stesse del poeta che lo presenta al canto XVII (v. 7 \u00absozza immagine di froda\u00bb): infatti ha \u00abfaccia d'uom giusto\u00bb e corpo di serpente (altra immagine emblematica del male sin dalle prime pagine della Bibbia); la sua coda biforcuta rappresenta la suddivisione tra ottavo e nono cerchio, cio\u00e8 la frode praticata rispettivamente contro chi non si fida e contro chi invece si fida, mentre la sua pelle multicolore rappresenta la multiformit\u00e0 dell'inganno, come vediamo nelle dieci bolge.\nPrima bolgia - Ruffiani e seduttori.\nNella prima bolgia sono puniti i ruffiani e i seduttori, cio\u00e8 coloro che sedussero per conto di altri e per conto proprio: essi sono divisi in due schiere che percorrono la bolgia, sferzate da \u00abdemoni cornuti\u00bb; il contrappasso \u00e8 alquanto generico, in quanto la fustigazione nel Medioevo era una punizione comune a molti tipi di reati minori: Dante comunque sottolinea la nudit\u00e0 di questi peccatori, che ovviamente fa riferimento al mercimonio che ne fecero da vivi. Essi sono costretti a correre mentre sono inseguiti da demoni armati.\n\u00c8 qui punito come ruffiano Venedico Caccianemico; \u00e8 qui punito come seduttore Giasone.\nSeconda bolgia - Adulatori e lusingatori.\nNella seconda bolgia, trattata nello stesso canto della precedente, sono puniti gli adulatori, che giacciono nello sterco umano, degno contrappasso per la sconcezza morale del loro peccato. I custodi sono i demoni cornuti come nella prima bolgia.\nSono qui puniti Alessio Interminelli e Taide.\nTerza bolgia - Simoniaci.\nNella terza bolgia sono puniti i simoniaci, che fecero mercimonio dei beni spirituali e in particolare delle cariche ecclesiastiche: essi sono capovolti in buche dalle quali fuoriescono solo con i piedi, lambiti da fiamme; essi sono cos\u00ec fitti nelle borse che in vita vollero riempire di denaro, capovolgendo i loro doveri in favore di beni meramente terreni e non divini. La fiamma che lambisce loro i piedi richiama la fiamma dello Spirito Santo scesa sul capo degli apostoli e di Maria.\n\u00c8 qui punito Papa Niccol\u00f2 III. Si profetizza la venuta di Bonifacio VIII, che era gi\u00e0 morto (1303) quando Dante scriveva, ma ancora vivo nel momento in cui si svolge la vicenda. Oltre a Bonifacio Dante fa anche riferimento ad un terzo Papa simoniaco, di cui per\u00f2 non fa il nome. Probabilmente si tratta di Clemente V, primo Papa avignonese, profondamente odiato da Dante e dagli italici per aver spostato la sede papale ad Avignone e per aver assecondato i voleri della corte francese.\nQuarta bolgia - Maghi e indovini.\nNella quarta bolgia sono puniti gli indovini e i maghi, che camminano con il volto distorto all'indietro, in antitesi con la loro pretesa di vedere avanti nel futuro: si arrogavano, ingannando l'ascoltatore, di avere poteri riservati esclusivamente a Dio. Non bisogna confondere per\u00f2 gli astrologi con gli indovini: nel Medioevo infatti l'astrologia era considerata una scienza che trattava degli astri e delle loro influenze, e Dante stesso pi\u00f9 volte ne fa allusione, come per esempio quando dichiara di essere nato sotto i Gemelli, mentre la questione di come queste influenze si concilino con il libero arbitrio \u00e8 anch'essa trattata; semmai qui si insiste sull'aspetto dell'inganno, della pretesa di poter vedere e modificare il futuro, cosa ovviamente falsa.\nSono qui puniti Anfiarao, Tiresia, Arunte, Manto, Calcante, Euripilo, Michele Scotto, Guido Bonatti.\nQuinta bolgia - Barattieri.\nLa quinta bolgia \u00e8 composta da un lago di pece bollente nel quale sono immersi i barattieri, coloro che trassero profitti illeciti dalle loro cariche pubbliche: il termine \"barattiere\" deriva dall'antico francese \"barat\", cio\u00e8 \"astuzia truffaldina\", anche se il termine in Dante va preso nel senso pi\u00f9 ristretto di \"malversazione\". A guardia della bolgia sta un gruppo di diavoli designato col nome complessivo di Malebranche, che straziano con i loro uncini i dannati che tentino di uscire dalla pece: Dante, con grande sfoggio di fantasia, ne nomina alcuni: Malacoda, Barbariccia, Alichino, Calcabrina, Cagnazzo, Libicocco, Draghignazzo, Ciriatto, Graffiacane, Farfarello, Rubicante. Come i diavoli stessi sottolineano schernendo un dannato, l'immersione nella pece allude all'agire coperto che essi praticarono in vita, mentre la sostanza sar\u00e0 giustificata dalla sua vischiosit\u00e0, che richiama il modo in cui essi invischiarono il prossimo, ingannandolo.\nSono qui puniti un anonimo lucchese, Frate Gomita, Michele Zanche e Ciampolo da Navarra\nSesta bolgia - Ipocriti.\nNella sesta bolgia sono puniti gli ipocriti, che procedono vestiti di pesanti cappe di piombo, dorate all'esterno, con evidente allusione al contrasto tra l'apparenza \"dorata\", piacevole, che gli ipocriti esibiscono nei confronti del mondo esterno, e la loro interiorit\u00e0 falsa, gravata da cattivi pensieri: questa pena sar\u00e0 stata suggerita a Dante dall'etimologia che Uguccione da Pisa fornisce del termine \"ipocrita\", come di una persona che \"nasconde qualcosa sotto l'oro, sotto un'apparenza dorata\".\nUna sotto-categoria particolare di ipocriti \u00e8 costituita dai membri del Sinedrio che condannarono a morte Cristo \"per l'utilit\u00e0 di tutto il popolo\", ma invece provocando la rovina dei Giudei: con evidente contrappasso essi sono crocifissi in terra, di traverso alla via, in modo che gli ipocriti che procedono con le cappe di piombo li calpestino passando.\nSono qui puniti: Catalano dei Malavolti, Loderingo degli Andal\u00f2; sono crocifissi in terra: Caifa, Anna e i Farisei.\nSettima bolgia - Ladri.\nNella settima bolgia sono puniti i ladri, posti in mezzo a serpenti, con le mani legate da serpenti, ed essi stessi trasformati in tali: questi animali sono il simbolo per eccellenza del demonio, dell'inganno, come si vede nella \"Genesi\" dove a ingannare Adamo ed Eva \u00e8 appunto Satana sotto forma di serpente; in questo particolare caso l'uso di quest'animale sar\u00e0 giustificato dalla natura subdola del peccato dei ladri, le cui mani inoltre sono legate perch\u00e9 quelle soprattutto commisero il reato; inoltre la sottrazione della loro figura umana pu\u00f2 essere interpretata come un contrappasso, in quanto appunto la loro natura \u00e8 l'unico bene che essi possiedono ancora, all'Inferno, ma vengono derubati anche di quello.\nCustode e insieme dannato di questa bolgia \u00e8 Caco, un personaggio mitologico che fu ladro e omicida, e di cui Dante fa un centauro, sottolineando che egli non si trova con gli altri nel settimo cerchio perch\u00e9 oltre a essere violento fu anche ladro, appunto.\nSono qui puniti Vanni Fucci, Cianfa Donati, Agnolo Brunelleschi, Buoso Donati, Puccio Sciancato e Francesco de' Cavalcanti.\nOttava bolgia - Consiglieri fraudolenti.\nNell'ottava bolgia sono puniti i consiglieri fraudolenti, che vagano racchiusi in fiammelle: la lingua di fuoco \u00e8 immagine della lingua con cui essi peccarono, dando consigli ingannatori, e infatti hanno anche difficolt\u00e0 a parlare come si vede nel dialogo tra Virgilio e Ulisse, e poi pi\u00f9 tardi tra Dante e Guido da Montefeltro.\nSono qui puniti Ulisse (re di Itaca nella mitologia greca), Diomede e Guido da Montefeltro.\nNona bolgia - Seminatori di discordia.\nNella nona bolgia sono puniti i seminatori di discordia, che possono essere seminatori di discordia religiosa, cio\u00e8 responsabili di scismi, politica, cio\u00e8 responsabili di guerre civili, o pi\u00f9 in generale tra gli uomini e nelle famiglie. Essi sono mutilati da un demone che riapre le loro ferite non appena esse si chiudono, per sottolineare con la spaccatura dei loro corpi le perenni divisioni che provocarono nell'umanit\u00e0.\nSono qui puniti Maometto, \u02bfAl\u012b ibn Ab\u012b \u1e6c\u0101lib, Pier da Medicina, Caio Scribonio Curione, Mosca dei Lamberti, Bertrand de Born e Geri del Bello.\nDecima bolgia - Falsari.\nNell'ultima bolgia dell'ottavo cerchio sono puniti i falsari, che in vita falsificarono cose, persone, denaro o parole; essi sono afflitti da orrende malattie che li sfigurano: i falsificatori di cose dalla lebbra, quelli di persona dalla rabbia, quelli di monete dall'idropisia e quelli di parola dalla febbre. Queste malattie appunto li sfigurano, rendono diversa e per cos\u00ec dire falsificano la loro natura, come essi in vita vollero contraffare la figura della verit\u00e0.\nSono qui puniti come falsari di cose Grifolino d'Arezzo, Capocchio; sono qui puniti come falsari di persona Gianni Schicchi e Mirra; \u00e8 qui punito come falsario di moneta Mastro Adamo; sono qui puniti come falsari di parola la moglie di Putifarre e Sinone.\nNono cerchio - Traditori (fraudolenti verso chi si fida).\nIl nono e ultimo cerchio dell'Inferno colpisce ancora i colpevoli di malizia e fraudolenza, ma questa volta contro chi si fida. Il nono cerchio \u00e8 materialmente staccato dal precedente da un immenso pozzo, e nella struttura stessa del poema esso \u00e8 messo in risalto dall'inserzione di un canto per cos\u00ec dire di passaggio, ma comunque molto importante. In questo pozzo sono puniti i giganti, che sono al di fuori dalla struttura ternaria dell'Inferno allo stesso modo in cui sono estranei alla natura umana, pur somigliandovi: essi sono al tempo stesso dannati e custodi dell'ultimo cerchio, che \u00e8 in tal modo inquadrato da titaniche figure di ribelli contro la divinit\u00e0, i Titani appunto, che si ribellarono a Giove, e Lucifero che, pur essendo il pi\u00f9 bello e potente degli angeli, si ribell\u00f2 al suo creatore. Ora, per contrasto all'aver voluto elevarsi usurpando un potere non loro, divino, tutte queste figure sono immobili nel pi\u00f9 profondo dell'Inferno: qui in particolare troviamo i giganti, incatenati lungo le pareti del pozzo dall'ombelico in gi\u00f9; solo Anteo \u00e8 in parte pi\u00f9 libero, in quanto non partecip\u00f2 alla guerra dei fratelli contro Giove.\nSono qui puniti Nembrot, Efialte, Briareo, Tizio, Tifeo e Anteo.\nL'ultimo cerchio \u00e8 costituito da un immenso lago di ghiaccio, detto \"Cocito\", reso tale dal vento causato dal movimento delle ali di Lucifero. Sono qui puniti i traditori di chi si \u00e8 fidato, simboleggiati dalla freddezza del ghiaccio, cos\u00ec come furono freddi i loro cuori e le loro menti nell'ordire il peccato, in contrapposizione alla carit\u00e0, tradizionalmente simboleggiata dal fuoco. Ma si pu\u00f2 notare un contrappasso anche nella materia stessa del poema: se il loro isolamento rispetto al resto dell'Inferno \u00e8 sottolineato dall'inserimento di un canto e da un nuovo proemio all'inizio del successivo, il clima proditorio nel quale agirono in vita questi dannati \u00e8 ben rappresentato dal clima che Dante ricrea, clima di silenzi e di non-detti, che non dice quasi mai apertamente il peccato per il quale sono dannati, e che anche quando si dilunga in un discorso pi\u00f9 vasto sembra voler nascondere i dettagli importanti, come nel discorso del Conte Ugolino, che narrando distesamente della sua morte non ci dice in realt\u00e0 n\u00e9 quale fu la sua colpa, n\u00e9 in che modo l'arcivescovo si macchi\u00f2 di tradimento nei suoi confronti. Inoltre il \"Cocito\" \u00e8 suddiviso in quattro zone, eppure, in contrasto con la grande variet\u00e0 di colpe e pene in Malebolge e in generale nei cerchi precedenti, \u00e8 sostanzialmente uniforme: quasi uguale \u00e8 la pena, come uguale fu la colpa: si nota infatti che, al di l\u00e0 della superficiale suddivisione di questi dannati in traditori dei parenti, della patria eccetera, essi si sono resi colpevoli in vita di pi\u00f9 di un tradimento, oppure questa colpa riguarda pi\u00f9 zone: chi ha tradito i parenti ha tradito nello stesso tempo compagni di partito (i fratelli Alessandro e Napoleone degli Alberti) od ospiti (Frate Alberigo e Branca d'Oria), Gano di Maganza tradisce il re Carlo Magno che \u00e8 anche suo zio, Bruto tradisce Cesare che \u00e8 anche suo padre adottivo, ecc.\nPrima zona - Caina.\nLa prima zona del nono cerchio \u00e8 la Caina, dal nome di Caino che per primo uccise il fratello Abele: qui infatti sono puniti i traditori dei parenti, immersi nel ghiaccio sino al capo con il viso all'ingi\u00f9.\nSono qui puniti Alessandro degli Alberti, Napoleone degli Alberti, Mordret, Vanni de' Cancellieri, Sassolo Mascheroni e Camicione de' Pazzi. Secondo Paolo e Francesca, in questa zona finir\u00e0 Gianciotto Malatesta che per l'appunto uccise moglie e fratello.\nSeconda zona - Antenora.\nLa seconda zona del nono cerchio \u00e8 l'Antenora, dal nome del troiano Antenore che trad\u00ec la sua citt\u00e0: troviamo qui infatti i traditori della patria e del partito, immersi nel ghiaccio con il viso all'ins\u00f9, ovvero con il ghiaccio che copre loro met\u00e0 del capo, che quindi sta dritto.\nSono qui puniti Bocca degli Abati, Buoso da Duera, Tesauro dei Beccheria, Gianni de' Soldanieri, Gano di Maganza, Tebaldello Zambrasi, Ugolino della Gherardesca e Ruggieri degli Ubaldini.\nTerza zona - Tolomea.\nLa terza zona del nono cerchio \u00e8 la Tolomea, dal nome del re egizio Tolomeo che trad\u00ec l'ospite Gneo Pompeo Magno (oppure dal nome del governatore di Gerico, che uccise a tradimento il suocero Simone Maccabeo, sommo sacerdote, e i suoi due figli): qui stanno infatti i traditori degli ospiti, immersi nel ghiaccio con il capo riverso, in modo che si congelino le lacrime negli occhi, impedendo loro di sfogare il dolore nel pianto.\nSono qui puniti: Frate Alberigo e Branca d'Oria.\nQuarta zona - Giudecca.\nLa quarta zona del nono cerchio \u00e8 la Giudecca, dal nome di Giuda Iscariota che trad\u00ec Ges\u00f9, benefattore dell'umanit\u00e0; qui infatti si trovano i traditori dei benefattori, immersi interamente nel ghiaccio, ma in varie posizioni: \u00abAltre sono a giacere; altre stanno erte, / quella col capo e quella con le piante; / altra, com'arco, il volto a' pi\u00e8 rinverte\u00bb: a queste quattro posizioni sono stati attribuiti vari significati, e cio\u00e8 che quelli \u00aba giacere\u00bb abbiano tradito loro pari, quelli con la testa verso l'alto abbiano tradito loro maggiori (per esempio i signori) e quelli con i piedi verso l'alto loro minori (per esempio sudditi), mentre gli ultimi piegati in due avrebbero tradito entrambi (secondo Francesco da Buti).\nNel pi\u00f9 profondo dell'Inferno, puniti da Lucifero stesso, il primo grande traditore, stanno i traditori delle istituzioni supreme, create secondo il volere divino per il bene dell'umanit\u00e0: essi sono tre, e tre quindi le bocche di Lucifero nelle quali sono maciullati, in apparente analogia con il concetto dell'unit\u00e0 e della Trinit\u00e0 di Dio. Lucifero, principio di ogni male, ha nella bocca centrale Giuda Iscariota, il traditore di Cristo che discende da lui l'autorit\u00e0 spirituale, lacerato sul corpo che fuoriesce dai denti del demonio. Nelle bocche laterali, con il capo all'esterno, stanno Marco Giunio Bruto e Gaio Cassio Longino, che congiurarono contro Cesare e perci\u00f2 traditori dell'autorit\u00e0 imperiale. \"Le due massime podest\u00e0 sono state entrambe preordinate da Dio come guide all'umanit\u00e0 per conseguire rispettivamente la felicit\u00e0 ultramondana e quella terrena\" (N. Sapegno)."}
{"id": "771318", "revid": "1843814", "url": "https://it.wikipedia.org/wiki?curid=771318", "title": "Teatro Sistina", "text": "Il Teatro Sistina \u00e8 un teatro che si trova a Roma in via Sistina, diretto da Massimo Romeo Piparo. Inaugurato il 28 dicembre 1949 come cinema-teatro e progettato dall'architetto Marcello Piacentini, \u00e8 caratterizzato da una sala (larga 28 metri e profonda 30) priva di colonne e altre strutture, che permettono la visione dal pubblico di ogni ordine di posti.\nGli esordi.\nPoco dopo l'inaugurazione nel teatro fu girata la scena finale del film \"Tot\u00f2 cerca moglie\" in cui Tot\u00f2 e la sua fidanzata interpretata da Annie Sommers, si rifugiano li dentro essendo inseguiti da delle modelle vestite da sposa. Curiosa \u00e8 la scena, poich\u00e9 all'entrata del teatro vi \u00e8 la locandina del film stesso. Incuriositi di come il film andr\u00e0 a finire i due attori entrano nella sala di proiezione e vedono la romantica scena finale di loro stessi che si sposano.\nAd aprire la programmazione cinematografica fu un film italo francese, Le mura di Malapaga. \nPochi giorni dopo segu\u00ec l'inaugurazione della programmazione teatrale. Sul palco una rivista prodotta da Remigio Paone: \"Bada che ti Mangio\" con protagonisti il gi\u00e0 nominato Tot\u00f2 ed Isa Barzizza. Il grande attore si mostr\u00f2 entusiasta del Teatro Sistina sotto molti punti di vista: per l'eleganza delle sue linee, per l'acustica innovativa, per il notevole comfort offerto al pubblico e infine per gli accorgimenti adottati al fine di rendere pi\u00f9 valide ed efficienti le condizioni di sicurezza del locale. Quel primo trionfale successo mostr\u00f2 fin dall'inizio in maniera inequivocabile quali fossero le sue grandi potenzialit\u00e0 teatrali.\nIl Sistina pareva insomma avviarsi verso una coesistenza teatrale - cinematografica che era la meno adatta per conferire precise identit\u00e0 ad un locale moderno ed efficiente, situato in pieno centro, a breve distanza dalla storica Piazza Barberini, proprio nel punto pi\u00f9 elegante e pulsante della Capitale.\nLa vocazione per il teatro.\nQuesta coesistenza non appagava in pieno n\u00e9 i sostenitori del Cinema, n\u00e9 i sostenitori del Teatro.\nAnzi, tutto lasciava prevedere che il Teatro Sistina si sarebbe avviato verso un tipo di programmazione quasi esclusivamente cinematografica con qualche sporadica parentesi teatrale, allorquando, a fine estate del 1950, due eventi contribuirono a cambiare il suo destino.\nInfatti, nell'arco di un solo anno, grazie ad una rinnovata gestione societaria ed alla definitiva trasformazione in sala cinematografica dello storico Teatro Adriano, il Sistina pot\u00e9 confermare la sua vocazione esclusivamente teatrale e divenire un luogo unico, moderno e situato in un'area fra le pi\u00f9 belle di Roma.\nGarinei e Giovannini incontrano il Teatro Sistina.\nNell'Ottobre 1950, in una splendida sala gremita dal pubblico delle grandi occasioni, il sipario si apr\u00ec per inaugurare la stagione teatrale 1950/51: ad iniziare il \"nuovo corso\" fu scelta \"La Bisarca\" scritto da due giovani autori: Pietro Garinei e Sandro Giovannini.\nI due autori non erano alle prime armi e non erano nuovi alle gioie del successo: di successi, anzi, ne avevano avuti con le riviste dell'immediato dopo guerra, nelle quali sfidarono la severissima censura anglo-americana. Ancora vivo il ricordo di \"Cantachiaro\", \"Soffia so'...\", \"Domani \u00e8 sempre Domenica\", \"Grand Hotel\". Ma \"La Bisarca\" apr\u00ec una pagina nuova; era uno spettacolo d'avanguardia, basato essenzialmente su testi legati all'attualit\u00e0, con le eleganti, ma sobrie scene di Giulio Coltellacci e tuttavia mancante dello sfarzoso impianto scenografico delle riviste che, in precedenza e soprattutto per Wanda Osiris, gli stessi autori avevano allestito.\nCon il suo successo \"La Bisarca\" ebbe importanti influssi nel panorama del cosiddetto \"teatro leggero\": Garinei e Giovannini non solo furono colpiti dall'accoglienza del pubblico, ma rimasero anche entusiasticamente impressionati dalla bellezza del Teatro Sistina e dalla magia che si instaurava fra palcoscenico e platea.\nDopo \"La Bisarca\", il Teatro Sistina visse per tre anni un'intensa programmazione teatrale, ospitando le principali riviste dell'epoca.\nLa Commedia Musicale.\nIl 1952 \u00e8 l'anno in cui Garinei e Giovannini si avvicinano a grandi passi verso la Commedia musicale.\nPreceduto da \"Gran Baldoria\", \"Il Diavolo Custode\", \"Gran Baraonda\" e \"Made in Italy\", il 15 dicembre 1952 debutta al Sistina il primo dei tre spettacoli che, per prudenza, i due autori definiscono \"fiabe musicali\" e che sono tutt'e tre imperniati su Renato Rascel: \"Attanasio cavallo vanesio\", \"Alvaro piuttosto corsaro\" e \"Tobia, la candida spia\" il quale ultimo concluse con successo una trilogia lasciandosi alle spalle l'epoca della rivista e introducendo quella della Commedia musicale. \u00c8 proprio al Sistina che nel 1953 Giovannini casualmente vide, in un charleston indiavolato, Delia Scala, nell'ambito di uno spettacolo di beneficenza della Croce Rossa a favore degli alluvionati, individuando in lei la protagonista del nuovo genere di teatro musicale che i due autori intendevano creare, e a cui fece da battistrada \"Giove in doppiopetto,\" dove la giovane attrice-ballerina, a fianco di Carlo Dapporto fu una rivelazione. \nDopo questi anni trionfali, il Sistina fu rilevato da un gruppo di industriali cinematografici che lo trasformarono in una sala Cinerama. Una trasformazione dolorosa e pesante che incise anche sull'architettura del teatro: bisognava far posto a 3 cabine di proiezione e ad uno schermo di 27 metri di larghezza per 11 di altezza. L'esperimento fu per\u00f2 fallimentare e l'anno successivo si torn\u00f2, per fortuna, alla programmazione teatrale. Ancora una volta protagonisti della programmazione gli spettacoli ideati e scritti da Garinei e Giovannini che per cinque anni trionfarono e resero unico il palco del Sistina: \"La granduchessa e i camerieri\" (Riccardo Billi, Mario Riva e la divina Wanda Osiris), \"Carlo Non Farlo\" (Carlo Dapporto, Lauretta Masiero, il Quartetto Cetra), \"Buonanotte Bettina\" (Walter Chiari, Delia Scala, Paolo Panelli), \"L\u2019Adorabile Giulio\" (Carlo Dapporto, Teddy Reno, Delia Scala), \"Un trapezio per Lisistrata\" (Delia Scala, Mario Carotenuto, Nino Manfredi, Paolo Panelli).\nInfine, il trionfale ritorno di Tot\u00f2 con \"A prescindere\" e un paio di spettacoli stranieri che affascinarono non poco il pubblico romano.\nIl Teatro Sistina e la direzione di Garinei e Giovannini.\nIl 1960 \u00e8 l'anno della svolta: la gestione del Sistina viene affidata a Garinei e Giovannini. Una brillante ed illuminata conduzione, artistica ed imprenditoriale, che \u00e8 durata fino al 2006, anno della scomparsa di Pietro Garinei il quale aveva diretto da solo il teatro fin dal 1977, anno della prematura morte di Sandro Giovannini, tramandando il prestigioso marchio \u201cG&amp;G\u201d.\nIn questi 46 anni il Sistina \u00e8 diventato sicuramente il pi\u00f9 importante teatro privato italiano conosciuto in tutto il mondo. Una fama dovuta agli spettacoli presentati, un indovinato mix di novit\u00e0 italiane e straniere e grazie alla incessabile ed insuperabile attivit\u00e0 di Garinei e Giovannini che in questi anni hanno regalato al teatro (non solo italiano) capolavori come \"Aggiungi un posto a tavola\", \"Rugantino\", \"Il giorno della tartaruga\", \"Un paio d\u2019ali\", \"Alleluja brava gente\". Spettacoli rappresentati in oltre 45 paesi in tutto il mondo e che sono stati tradotti in 16 lingue.\nIl Teatro Sistina \u00e8 stato definito, dalla rivista per eccellenza dello showbiz statunitense Variety la \"risposta italiana a Broadway\" e, ancora, \"l'orecchio musicale dei romani\", definizioni dovute al fatto che, nei suoi 60 anni di vita, il Teatro Sistina ha ospitato i pi\u00f9 grandi artisti nazionali ed internazionali ed i pi\u00f9 popolari spettacoli musicali che il mercato potesse offrire.\nNon vanno dimenticati, poi, i protagonisti dello spettacolo italiano che al Sistina hanno debuttato e che sono stati definitivamente consacrati: Marcello Mastroianni, Renato Rascel, Delia Scala, Carlo Dapporto, Aldo Fabrizi, Walter Chiari, Gino Bramieri, Johnny Dorelli, Paolo Panelli, Bice Valori, Enrico Montesano, Gigi Proietti, Enrico Maria Salerno, Gloria Guida, Mariangela Melato, Sabrina Ferilli, Valerio Mastandrea, Massimo Ghini, Serena Autieri. L'elenco potrebbe essere decisamente lungo.\nIl Teatro Sistina oggi.\nIn questi anni il Sistina ha confermato di essere uno dei maggiori teatri di produzione in Italia.\nTra le definizioni pi\u00f9 indovinate che ha collezionato negli anni e che fanno ormai parte del comune sentire, meritano una menzione sia \"teatro dei romani\" che \"la scala della commedia musicale italiana\", e questo grazie all'affetto del pubblico che, giorno dopo giorno, anno dopo anno, ha affollato - e continua ad affollare - i circa 1600 posti della sala.\nDal Marzo 2003 al 2015, il Teatro Sistina \u00e8 stato ufficialmente riconosciuto dal Ministero per i Beni e le Attivit\u00e0 Culturali come \u201cTeatro Stabile della Commedia Musicale Italiana\".\nL'attivit\u00e0 produttiva \u00e8 continua ed intensa: tra gli spettacoli realizzati ricordiamo \"Vacanze Romane\" (Massimo Ghini e Serena Autieri), \"Rugantino\" (Michele La Ginestra), \"Se il tempo fosse un gambero\" (Max Giusti e Roberta Lanfranchi). Il Sistina ha poi prodotto \"Peter Pan, il musical\" (Manuel Frattini) che \u00e8 stato per due stagioni anche lo spettacolo pi\u00f9 visto in Italia.\nNell'estate 2008 Il Sistina ha conquistato ben due \u201cBiglietti d'Oro\u201d dell'A.G.I.S.: uno come teatro con il maggior numero di spettatori e l'altro proprio per il successo ottenuto con \"Peter Pan, il musical\".\nPer la stagione 2008/2009 Il Sistina, in collaborazione con la Titanus, ha prodotto il Musical \"Poveri ma belli\" (regia di Massimo Ranieri, musiche di Gianni Togni, coreografie di Franco Miseria), liberamente ispirata allo storico film di Dino Risi.\nPer la stagione 2009/2010 ha nuovamente realizzato uno dei titoli \u201cstorici\u201d di Garinei e Giovannini: \"Aggiungi un posto a tavola\" (Gianluca Guidi, Enzo Garinei) con le intramontabili melodie di Armando Trovajoli, le coreografie di Gino Landi, le scene ed i costumi di Giulio Coltellacci e la regia originale di Garinei e Giovannini ripresa da Johnny Dorelli.\nNel 2010/2011 una riedizione di \"Rugantino\", interpretato da Enrico Brignano che ne ha curato anche la messa in scena basata sulla regia originale di Garinei e Giovannini, ha animato il palcoscenico del Teatro Sistina conquistando il favore del pubblico per ben 77 repliche consecutive di \u201ctutto esaurito\u201d.\nIn occasione del 150\u00ba anniversario dell'Unit\u00e0 d'Italia, gi\u00e0 rappresentato nel 1961 e nel 1986, \u00e8 in scena nella stagione 2011/2012 un altro meraviglioso ed indimenticabile successo di G&amp;G: \"Rinaldo in campo\" (Serena Autieri, Fabio Troiano per la regia di Massimo Romeo Piparo), il cui testo di G&amp;G e le musiche di Domenico Modugno rappresentano uno dei tanti capisaldi della Commedia musicale.\nNella stagione 2014/2015 Il Sistina ha prodotto il musical \"Sistina Story\" con Enrico Montesano e Pippo Baudo, con la regia di Massimo Romeo Piparo e il revival della commedia \"La Mostra\" con Simona Marchini, diretta da Gigi Proietti. Nel novembre 2015 ha debuttato al Sistina il musical \"Il Marchese del Grillo\" con Enrico Montesano e la regia di Massimo Romeo Piparo, che ha segnato uno dei pi\u00f9 grandi successi della storia recente del teatro, con oltre 50.000 spettatori in sole 5 settimane di repliche e 12 volte il \"tutto esaurito\".\nA partire dalla Stagione Teatrale 2013 - 2014 il Direttore Artistico \u00e8 il regista, autore e produttore Massimo Romeo Piparo."}
{"id": "771319", "revid": "92719", "url": "https://it.wikipedia.org/wiki?curid=771319", "title": "Chrotogale", "text": ""}
{"id": "771326", "revid": "124961787", "url": "https://it.wikipedia.org/wiki?curid=771326", "title": "Thandie Newton", "text": "\u00c8 apparsa in numerosi film inglesi e americani, tra cui con il ruolo di Linda ne \"La ricerca della felicit\u00e0\", Nyah Nordoff-Hall in \"\" e Christine in \"Crash - Contatto fisico\", per il quale ha vinto numerosi premi, tra cui il BAFTA alla migliore attrice non protagonista e uno Screen Actors Guild Award. A partire dal 2016, interpreta Maeve Millay nell'acclamata serie televisiva \"Westworld - Dove tutto \u00e8 concesso\", che le \u00e8 valso un Premio Emmy e un Critics' Choice Television Award, oltre a una seconda nomination agli Screen Actors Guild Award e una nomination ai Golden Globe come miglior attrice non protagonista.\nBiografia.\nFiglia di padre inglese e madre zimbabwese di etnia shona, inizia sin da giovanissima a studiare danza perch\u00e9 vuole diventare ballerina, ma un incidente non le permette di proseguire il suo sogno. Si laurea in antropologia presso il Downing College, a Cambridge. Si dedica alla recitazione e debutta accanto a Nicole Kidman in \"Flirting\", del 1991; successivamente appare nel film di Neil Jordan \"Intervista col vampiro\", film tratto dal best seller di Anne Rice. Nel 1998 viene scelta da Bernardo Bertolucci per il suo film \"L'assedio\". Viene notata da Hollywood e lavora accanto a Tom Cruise in \"\", in \"The Chronicles of Riddick\" e in \"The Truth About Charlie\" di Jonathan Demme.\nHa preso parte all'undicesima stagione della serie televisiva \"E.R. - Medici in prima linea\", come compagna e poi moglie di John Carter. Ha recitato anche in \"Crash - Contatto fisico\", film vincitore di tre premi Oscar, e ne \"La ricerca della felicit\u00e0\" di Gabriele Muccino. Inoltre \u00e8 nel cast di \"2012\", pellicola catastrofica e fantascientifica. Nel 2010 esce il thriller soprannaturale \"Vanishing on 7th Street\", diretto da Brad Anderson, con Hayden Christensen e John Leguizamo. Nel 2013 \u00e8 la protagonista della serie TV \"Rogue\".\nDoppiatrici italiane.\nNelle versioni in italiano dei suoi lavori, Thandie Newton \u00e8 stata doppiata da:"}
{"id": "771345", "revid": "1718925", "url": "https://it.wikipedia.org/wiki?curid=771345", "title": "Mikhail Yaroslavich", "text": ""}
{"id": "771346", "revid": "77358", "url": "https://it.wikipedia.org/wiki?curid=771346", "title": "Frait\u00e8ve", "text": ""}
{"id": "771347", "revid": "1812835", "url": "https://it.wikipedia.org/wiki?curid=771347", "title": "Istantanea di un delitto", "text": "Istantanea di un delitto (\"4.50 From Paddington\") \u00e8 un romanzo poliziesco del 1957 di Agatha Christie che ha come protagonista il popolare personaggio di Miss Marple. Il romanzo fu pubblicato per la prima volta in Gran Bretagna e Stati Uniti, e in Italia l'anno successivo da Arnoldo Mondadori Editore nella collana Il giallo Mondadori al numero 496.\nIl titolo originale inglese \u00e8 \"4.50 From Paddington\" (\"\"4.50 da Paddington\"), mentre in America fu pubblicato con il nome di \"What Mrs. McGillicuddy Saw!\" (\"Ci\u00f2 che vide la Signora McGillicuddy!\"\").\nTrama.\nElspeth McGillicuddy si sta recando dalla Scozia in Inghilterra per far visita alla sua amica Jane Marple quando, su un treno che corre parallelo al suo, vede una donna che viene strangolata. La signora, terrorizzata, racconta tutto ad un ferroviere ed alla polizia, ma nessuno sembra crederle. Nessuno eccetto Miss Marple, che le dice che per essere prese sul serio dovranno trovare il cadavere. Dopo una serie di prove in treno e consultazioni degli orari ferroviari, Miss Marple arriva a stabilire che l'unico luogo possibile in cui l'assassino avrebbe potuto nascondere il corpo \u00e8 una villa con un grande parco, Rutherford Hall. L'anziana signorina contatta Lucy Eyelesbarrow, una sua conoscenza che \u00e8 una governante molto brava e richiesta. Lucy accetta di dare una mano a Miss Marple e si fa assumere a Rutherford Hall.\nRutherford Hall \u00e8 stata costruita da Josiah Crackenthorpe, un commerciante di biscotti. Suo figlio Luther, che adesso \u00e8 semiinvalido, in giovent\u00f9 ha dilapidato grosse somme di denaro, per cui il padre Josiah, per proteggere il patrimonio di famiglia, ha predisposto un testamento ad hoc. Infatti Luther dispone di una rendita fissa vita natural durante, ma il patrimonio dei Crackenthorpe andr\u00e0 ai suoi figli.\nEdmund e Edith, due dei figli di Luther, sono morti durante la seconda guerra mondiale. Quelli rimanenti sono Cedric, un pittore libertino che vive ad Ibiza; Harold, un finanziere grigio e convenzionale; Alfred, la pecora nera della famiglia, coinvolto in affari poco puliti, e Emma, nubile di mezza et\u00e0 che vive a Rutherford Hall e si occupa del padre. Nel periodo in cui la signora McGillicuddy ha visto l'omicidio, tutti i figli erano a Rutherford Hall per festeggiare il Natale in famiglia; con loro vi si trovava anche Brian Eastley, il vedovo di Edith, con il figlio Alexander. Un visitatore abituale della casa \u00e8 anche il Dottor Quimper che si occupa del vecchio Luther e che \u00e8 attratto da Emma.\nLucy usa la scusa di volersi impratichire con il golf per poter scorrazzare impunemente nella propriet\u00e0. Alla fine, celato in un sarcofago nelle vecchie scuderie, Lucy trova il cadavere di una donna. Ma chi \u00e8?\nLa polizia accerta che i vestiti della donna sono di manifattura francese. Emma rivela di aver ricevuto una lettera da una donna francese di nome Martine che affermava di essersi sposata con Edmund proprio prima della sua morte in guerra. Nella missiva Martine racconta di avere avuto un figlio da Edmund, e spera che questo bambino possa godere come tutti gli altri congiunti del patrimonio dei Crackenthorpe. La polizia a questo punto ritiene che la donna nel sarcofago sia la moglie di Edmund, ma questa falsa traccia verr\u00e0 poi eliminata quando si scopre la vera Martine (aveva nel frattempo contratto un matrimonio felicissimo in Inghilterra e, per coincidenza, era la madre del miglior amico di Alexander, James Stoddart-West).\nIl misterioso assassino intanto continua a colpire. Un piatto di curry preparato da Lucy viene riempito di arsenico, portando ad un avvelenamento generale della famiglia ed alla morte di Alfred. Pochi giorni dopo Harold, ritornato a Londra, riceve alcune pastiglie, apparentemente prescrittegli dal Dottor Quimper. Harold, dopo averle ingerite senza alcun sospetto, muore.\nMiss Marple e Mrs Gillicuddy vengono invitate a prendere il t\u00e8 a Rutherford Hall. L'anziana investigatrice chiede alla sua amica di dire di aver bisogno del bagno non appena arrivate, ma non fornisce spiegazioni per quest'ordine. Allontanatasi l'amica, Miss Marple, mentre sta mangiando una tartina al pesce, finge che una lisca la stia soffocando. Il Dottor Quimper si alza per andare ad assisterla, mettendole cos\u00ec le mani sulla gola; in quel momento la signora McGillicuddy, di ritorno dal bagno, vedendolo in quella posa lo riconosce subito come l'uomo che stava strangolando la donna in treno e grida \u201cma \u00e8 lui \u2013 l'uomo del treno!\u201d. Miss Marple infatti aveva dedotto che la sua amica, rivedendo l'uomo compiere gli stessi movimenti, l'avrebbe sicuramente riconosciuto.\nAlla fine si scopre che la donna strangolata era la moglie del Dottor Quimper, separatasi da tempo da lui ma non disposta a concedere il divorzio. Quimper l'aveva uccisa in modo da poter sposare Emma ed ereditare il patrimonio dei Crackenthorpe, che sarebbe stato maggiore eliminandone i fratelli."}
{"id": "771351", "revid": "77358", "url": "https://it.wikipedia.org/wiki?curid=771351", "title": "Entelodontoidea", "text": ""}
{"id": "771352", "revid": "1573940", "url": "https://it.wikipedia.org/wiki?curid=771352", "title": "Macrogalidia musschenbroekii", "text": "La civetta delle palme di Sulawesi (Macrogalidia musschenbroekii ) \u00e8 l'unica specie del genere Macrogalidia (), endemica dell'Isola di Sulawesi, in Indonesia.\nDescrizione.\nDimensioni.\nCarnivoro di medie dimensioni, con lunghezza della testa e del corpo tra 650 e 715\u00a0mm, la lunghezza della coda tra 445 e 540\u00a0mm e un peso fino a 6,1\u00a0kg.\nCaratteristiche craniche e dentarie.\nHa i denti masticatori molto grandi disposti in linee parallele, diversamente dal genere affine \"Paradoxurus\".\nSono caratterizzati dalla seguente formula dentaria:\nAspetto.\nIl corpo \u00e8 lungo e snello con le zampe relativamente corte. La pelliccia \u00e8 corta e liscia, una spira di peli diretti in avanti scorre lungo il collo. Il colore delle parti dorsali varia dal castano chiaro al marrone scuro, mentre le parti ventrali variano dal fulvo al biancastro, con il petto solitamente rossastro. Le guance ed una macchia presente sopra ogni occhio sono giallo-brunastre o grigiastre. Lungo la schiena sono presenti 4 serie longitudinali di macchie scure indistinte. Le vibrisse sono bianco-giallastre. La coda \u00e8 sempre pi\u00f9 corta della lunghezza della testa e del corpo e presenta diversi anelli chiari e scuri. Le femmine hanno due paia di mammelle inguinali.\nBiologia.\nComportamento.\n\u00c8 una specie solitaria e notturna. Nonostante sia dipendente dalla foresta primaria \u00e8 stata talvolta osservata in prati e fattorie. \u00c8 un'abile arrampicatrice, muovendosi da un albero all'altro, anche se probabilmente cerca cibo prevalentemente al suolo.\nAlimentazione.\nSi nutre principalmente di piccoli mammiferi, uccelli come i Buceri e di frutti, specialmente di varie specie di palme. Talvolta irrompe nelle fattorie uccidendo galline e piccoli maiali.\nDistribuzione e habitat.\nQuesta specie \u00e8 endemica dell'isola di Sulawesi, in Indonesia.\nVive nelle foreste di pianura e di montagna fino a 2.600 metri di altitudine.\nStato di conservazione.\nLa IUCN Red List, considerato il declino della popolazione del 30% negli ultimi 15 anni a causa della perdita del proprio habitat, classifica \"M. musschenbroekii\" come specie vulnerabile (VU)."}
{"id": "771354", "revid": "92719", "url": "https://it.wikipedia.org/wiki?curid=771354", "title": "Macrogalidia", "text": ""}
{"id": "771355", "revid": "92719", "url": "https://it.wikipedia.org/wiki?curid=771355", "title": "Arctogalidia", "text": ""}
{"id": "771357", "revid": "92723", "url": "https://it.wikipedia.org/wiki?curid=771357", "title": "Quieto", "text": "Biografia.\nQuieto fu figlio di Fulvio Macriano e di una nobildonna, forse chiamata Giunia, di classe senatoriale. L'affermazione della \"Historia Augusta\". che fosse un tribuno militare sotto l'imperatore Valeriano \u00e8 contestata dagli storici. Quieto fu elevato al soglio imperiale assieme al fratello Macriano Minore dopo che la cattura di Valeriano durante la campagna contro i Sasanidi ebbe lasciato un vuoto di potere in oriente (260): con l'esercito romano avanzato profondamente nel territorio nemico e il legittimo imperatore Gallieno lontano in occidente, i soldati elessero \"augusti\" i due fratelli, i quali avevano il sostegno del loro padre, il custode del tesoro dell'esercito, e del prefetto del pretorio Ballista.\nQuieto e Macriano, eletti consoli, dovettero affrontare Gallieno: mentre Quieto rimase con Ballista in oriente, i due Macriani portarono l'esercito in occidente, per essere sconfitti e uccisi nell'Illirico (261). Quieto perse il controllo delle province orientali, che riconobbero l'autorit\u00e0 di Odenato di Palmira: obbligato a fuggire a Emesa, assediato da Odenato, fu l\u00ec ucciso dalla popolazione, forse per istigazione di Ballista."}
{"id": "771358", "revid": "1488558", "url": "https://it.wikipedia.org/wiki?curid=771358", "title": "Gedeoni", "text": "I Gedeoni (\"TheGideons International\") sono un'organizzazione cristiana evangelica che distribuisce copie della Bibbia e Nuovi Testamenti in oltre 100 lingue, e in 201 paesi nel mondo. L'associazione fu fondata nel 1899 negli Stati Uniti; dal 1908 inizi\u00f2 a distribuire gratuitamente Bibbie nelle stanze degli hotel e motel, l'attivit\u00e0 per la quale \u00e8 principalmente nota.\nOggi \u00e8 un'associazione internazionale di professionisti e imprenditori cristiani. Al 2017 sono state consegnate oltre 92 milioni di copie di Bibbie e Nuovi Testamenti; in totale, dal 1908, oltre 2 miliardi di copie.\nIl nome deriva da quello di Gedeone, giudice e condottiero d'Israele descritto nella Bibbia nel Libro dei Giudici.\nStoria.\nI Gedeoni nascono nell'autunno dell'anno 1898. John H.Nicholson di Janesville nel Wisconsin giunse al Central Hotel di Boscobel nel Wisconsin, per passarvi la notte. Dato che l'albergo era pieno, gli fu suggerito di occupare una stanza doppia insieme a Samuel E.Hill di Beloit nel Wisconsin. Dato che John Nicholson, da adolescente, aveva promesso alla madre morente di leggere la Parola di Dio e di pregare ogni giorno, ed essendo sua abitudine da molti anni leggere la Bibbia prima di coricarsi, i due uomini scoprirono presto di essere entrambi credenti. Fecero insieme le loro preghiere serali e, mentre erano in ginocchio davanti a Dio, ebbero l'idea di quella che sarebbe poi diventata un'associazione.\nIl 31 maggio 1899, incontratisi a Beaver Dam nel Wisconsin, stabilirono di riunire insieme i viaggiatori di commercio cristiani perch\u00e9 si conoscessero fra loro, per l'evangelizzazione personale e per un servizio unitario, ancora non ben definito, per il Signore. Decisero di indire una riunione a Janesville nel Wisconsin, nella sede dell'Associazione Mondiale di Giovani Cristiani, il 1\u00ba luglio 1899.\nErano presenti l\u00e0 solo tre persone: John H. Nicolson, Samuel E. Hill e Will J. Knights. Si organizzarono con Hill come presidente, Knights vicepresidente e Nicholson Segretario e tesoriere. Si pens\u00f2 molto al nome che avrebbe dovuto avere l'associazione e, dopo aver pregato in modo speciale che Dio li guidasse nella scelta del nome giusto, Knights si alz\u00f2 in piedi e disse: \"Ci chiameremo Gedeoni\".\nLesse i capitoli 6 e 7 del Libro dei Giudici dalla Bibbia e illustr\u00f2 le ragioni che lo inducevano ad adottare il nome di \"Gedeoni\".\nGedeone era un uomo disposto a compiere esattamente la volont\u00e0 di Dio, senza riguardo al suo parere personale e ai suoi propri piani o risultati. Le grandi componenti del suo carattere erano l'umilt\u00e0, la fede e l'ubbidienza. Questo \u00e8 il principio che l'associazione dei Gedeoni cerca di mantenere fra tutti i suoi membri, cio\u00e8: ognuno sia pronto a compiere la volont\u00e0 di Dio in ogni momento, in ogni luogo e in ogni modo indicato dallo Spirito Santo.\nIn considerazione del fatto che quasi tutti i Gedeoni, nei primi anni di vita dell'associazione, erano viaggiatori, sorse spontaneamente il problema di come testimoniare pi\u00f9 efficacemente negli alberghi, dove essi erano costretti a trascorrere la maggior parte del loro tempo. Venne cos\u00ec suggerito di collocare una Bibbia sul banco di registrazione di ogni albergo a disposizione de clienti che intendessero prenderla in prestito.\nQuesto problema di \"attivit\u00e0 avanzate\", come essi le chiamarono, venne attentamente considerato nella riunione del consiglio tenuta a Chicago il 19 ottobre 1907. Uno dei fiduciari sugger\u00ec addirittura che i Gedeoni rifornissero di una Bibbia ogni camera da letto degli alberghi degli Stati Uniti. Egli comment\u00f2: \"...secondo me questo non solo sarebbe di stimolo alle attivit\u00e0 dei membri dell'associazione, ma sarebbe pure un gentile atto di armonia con la missione divina dell'associazione dei Gedeoni\". Questo progetto venne adottato dal Convegno di Louisville nel Kentucky, nel 1908.\n\u00c8 interessante notare che la pratica di contribuire al sostegno dei programmi di distribuzione delle Sacre Scritture da parte delle chiese, ebbe inizio proprio da un pastore. Solo due mesi dopo il Convegno di Louisville del 1908, venne indetto un Convegno di Stato a Cedar Rapids (Iowa). Il Segretario Nazionale Frank Garlick venne da Chicago. Egli e il fratello A. B. T. Moore presero parte a un incontro dell'Unione Ministeriale, al termine del loro programma, venne richiesto a fratello Garlick di esporre ai ministri il lavoro dell'associazione dei Gedeoni. Egli parl\u00f2 della necessit\u00e0 di Bibbie per la distribuzione e, al termine del suo discorso, proprio il pastore del fratello Moore, il Dr.E.R.Burkhalter, della Chiesa Presbiteriana, si alz\u00f2 e fece una proposta formale: \"Che le Bibbie dei Gedeoni fossero poste in tutti gli alberghi locali e che l'Unione delle Chiese Presbiteriane fosse responsabile dei fondi\". La mozione venne approvata all'unanimit\u00e0 e un Comitato venne nominato con lo scopo di procedere alla spartizione del costo tra quelle chiese, in proporzione alle loro possibilit\u00e0.\nCos\u00ec nacque l'immagine dell'opera dei Gedeoni come \"braccio esteso\" della chiesa, e la chiesa stessa assunse inizialmente l'impegno del sostegno finanziario del programma di distribuzione delle Bibbie.\nSimbolo dei Gedeoni.\nCol passare del tempo il simbolo dei Gedeoni ha subito alcune varianti:\nNel 1947, quando fu completato a Chicago l'edificio della Sede Centrale, il Consiglio Internazionale pens\u00f2 utile scegliere in modo definitivo, fra i diversi simboli, il migliore ed il pi\u00f9 adatto a diventare il simbolo approvato ufficialmente.\nNel simbolo dei Gedeoni c'\u00e8 un cerchio simbolo di Dio stesso, senza inizio, n\u00e9 fine; il cerchio \u00e8 dorato perch\u00e9 simboleggia l'appartenenza a Dio. Come prima cosa un individuo, per essere Gedeone, deve essere nato di nuovo ed essere figlio di Re.\nNel simbolo c'\u00e8 uno sfondo blu simbolo di una relazione celeste. In Esodo 28:28 il pettorale di pietre preziose indossato da Aronne portava i nomi delle trib\u00f9 di Israele e doveva essere intessuto in blu per ricordare ai figli di Israele che erano figli di Dio.\nNel simbolo c'\u00e8 una fiamma, la fiamma d\u00e0 luce alla gente. In primo luogo per un cristiano la fiamma rappresenta la luce del mondo, Ges\u00f9 Cristo nostro Signore. La fiamma \u00e8 di colore rosso perch\u00e9 ci ricorda il prezioso sangue di Cristo che ci purifica dal peccato (Efesini 1:7).\nNel simbolo c'\u00e8 una brocca, l'uso originale della brocca era per il trasporto di acqua, ma Gedeone la utilizz\u00f2 per uno scopo diverso, cio\u00e8 per contenere la luce (Giudici 7:16). Questo potrebbe voler rappresentare la volont\u00e0 di Gedeone di accantonare scopi e propositi personali e usare il suo recipiente per portare la Luce del mondo, Ges\u00f9 Cristo. La brocca \u00e8 di colore bianco perch\u00e9 simboleggia la giustizia di Dio, della purezza della vita di colui che cammina con Dio (Apocalisse 19:8).\nPerci\u00f2 i Gedeoni si considerano recipienti che portano la luce e dicono agli altri, con la testimonianza personale e la distribuzione della Parola di Dio, che il sangue del Signore Ges\u00f9 Cristo li ha resi bianchi, cio\u00e8 purificati da tutti i peccati.\nStruttura organizzativa.\nConsiglio Internazionale. I membri del Consiglio Internazionale sono eletti dai delegati nel corso del Convegno Internazionale che ha luogo nel Luglio di ogni anno. Questo Consiglio rappresenta 16 Paesi e costituisce l'organo dirigente dell'Associazione. I suoi membri stabiliscono le politiche ed i princ\u00ecpi da adottare per l'espansione mondiale del ministero.\nComitato Per l'Espansione Internazionale. \u00c8 uno dei quattro comitati permanenti dell'Associazione i cui membri sono proposti dal Presidente, ma approvati dal Consiglio\n(secondo l'Articolo 8, Sezione 1 dello Statuto).\nIl Comitato per Espansione Internazionale sar\u00e0 costituito da sei (6) membri provenienti dagli Stati Uniti d'America, ma includer\u00e0 anche dei membri provenienti dalle Associazioni Nazionali del Livello I e II, che contribuiscono regolarmente a finanziare il Programma per l'Espansione Internazionale. Il numero totale di questi membri non superer\u00e0 mai i nove.\nCompito di questo Comitato sar\u00e0 di amministrare i fondi a lui assegnati in accordo alle regole ed alle procedure approvate dal Consiglio Internazionale e di promuovere e controllare il lavoro svolto nei Paesi beneficiari.\nQuindi il Comitato per l'Espansione Internazionale assume la responsabilit\u00e0 e la supervisione generale del lavoro dell'Associazione Internazionale dei Gedeoni nei Paesi senza Associazione Nazionale, mantenendo buone relazioni, stabilendo regole e princ\u00ecpi e fornendo l'aiuto finanziario in funzione delle necessit\u00e0, tutto secondo le regole e i princ\u00ecpi stabiliti e secondo i fondi resi disponibili al Comitato dal Fondo per le Scritture.\nIl Comitato per l'Espansione Internazionale dispone dell'autorit\u00e0 conferitagli dal Consiglio Internazionale e verso il quale risulta responsabile.\nStruttura in Italia.\nIn Italia l'associazione arriv\u00f2 nel 1965, con i primi pionieri americani e svedesi che uno dopo l'altro, cominciarono un vero e proprio lavoro capillare per far conoscere alle realt\u00e0 evangeliche nazionali quali erano gli scopi e gli obiettivi della The Gideons International. Chiaramente incontrarono molte difficolt\u00e0 e resistenze da parte dei conservatori di quell'epoca, ad ogni modo un primo campo (postazione evangelistica) nacque nella citt\u00e0 di Roma, ma ebbe una breve durata, i tempi non erano ancora maturi per un'organizzazione internazionale come questa. Infatti, dopo poco il campo chiuse e ci vollero circa 10 anni per vedere la nascita di un nuovo campo (sempre a Roma) che diede poi inizio a quella che oggi \u00e8 la nazione dell'Europa dell'ovest (a parte le associazioni nazionali) con il maggior numero di campi nel suo interno (117).\nAttualmente la struttura italiana \u00e8 composta da diversi funzionari che coordinano (in base al proprio ruolo) parti dell'associazione. L'Italia una delle poche nazioni che ha ottenuto il riconoscimento giuridico da Ministero dell'Interno ed \u00e8 organizzata con un Presidente, un vice Presidente, un rappresentante legale, un tesoriere e un segretario. Essendo poi una nazione con oltre 100 campi, la struttura \u00e8 diretta dai seguenti funzionari ufficiali: Regional Director, National Director, Field Representative Italy, National Treasurer. Inoltre sono operativi il Dipartimento Informatico, Redazione, Zone Coordinators, Trainers, Church Ministry Coordinator, National Scriptures Coordinator, National Membership Coordinator, Auxiliary Coordinator. ."}
{"id": "771361", "revid": "42081", "url": "https://it.wikipedia.org/wiki?curid=771361", "title": "Cattolicesimo democratico", "text": ""}
{"id": "771365", "revid": "633073", "url": "https://it.wikipedia.org/wiki?curid=771365", "title": "Hemigalinae", "text": ""}
{"id": "771367", "revid": "547034", "url": "https://it.wikipedia.org/wiki?curid=771367", "title": "Sarah Dunant", "text": "Sarah vive tra Londra e Firenze e ha due figli.\nScrittura.\nLa sua passione per la scrittura ha esplorato due generi: il thriller contemporaneo e la narrativa storica.\nUn viaggio a Firenze nel 2000 rinnova la sua vecchia passione per la storia e la porta a scrivere una trilogia sulle donne del Rinascimento italiano."}
{"id": "771369", "revid": "77358", "url": "https://it.wikipedia.org/wiki?curid=771369", "title": "Ken il Guerriero - Le Origini del Mito", "text": ""}
{"id": "771371", "revid": "729019", "url": "https://it.wikipedia.org/wiki?curid=771371", "title": "Northrop Grumman X-47 Pegasus", "text": "Il Northrop Grumman X-47A Pegasus \u00e8 un dimostratore Unmanned Combat Aerial Vehicle. L'X-47 fa parte del progetto J-UCAS (sistemi d'aria di combattimento senza equipaggio) del DARPA (il progetto di ricerca avanzato della difesa).\nStoria del progetto.\nDiversamente dal Boeing X-45, lo sviluppo del Pegasus fu affidato a una compagnia privata. Il primo aereo prese la designazione di X-47A, una seguente versione navale fu designata X-47B.\nL'X-47A fu costruito sotto contratto dalla Scaled Composites di Burt Rutan, allo Mojave Air and Space Port.\nLa cerimonia di inaugurazione ebbe luogo a Mojave nel luglio 2001, e il primo volo fu completato con successo nel febbraio 2003.\nIl programma fu concluso il 13 gennaio 2006, come parte del piano quadriennale della difesa statunitense.\nL'X-47b il 26 novembre 2012 \u00e8 sottoposto a collaudi di movimentazione sul ponte della USS Harry S. Truman (CVN-75) il 14 maggio 2013 effettua il primo decollo dalla portaerei USS George H. W. Bush (CVN-77)."}
{"id": "771372", "revid": "188116", "url": "https://it.wikipedia.org/wiki?curid=771372", "title": "Comando per la formazione e Scuola di applicazione", "text": "Il Comando per la formazione e Scuola di applicazione (COMFOR) dell'Esercito Italiano gestisce la formazione (di base, avanzata e linguistica) di alcune componenti della forza armata, avendo alle proprie dipendenze il Raggruppamento unit\u00e0 addestrative, l'Accademia militare di Modena, la Scuola sottufficiali e la Scuola lingue estere. \u00c8 situato a Torino.\nStoria.\nIl 3 agosto 2009 il comando della Scuola di applicazione e Istituto di studi militari dell'Esercito ha assunto la denominazione di \"Comando delle scuole - Scuola di applicazione e Istituto di studi militari dell'Esercito, a cui sono stati assegnati tre compiti: quale comando di vertice dell'area scolastica assicurare la formazione di tutto il personale di forza armata; in veste di comando della Scuola di applicazione e Istituto di studi militari sovrintendere alla formazione di base degli ufficiali del ruolo normale, del ruolo speciale, della riserva selezionata e di quelli a nomina diretta, nonch\u00e9 alla formazione avanzata dei soli ufficiali del ruolo normale; infine, quale Centro Studi Post Conflict Operation, studiare e ricercare in materia di operazioni post conflittuali e formazione di personale militare e civile. Per assolvere a tali compiti il Comando venne messo a capo di tutti gli istituti di formazione di base e avanzata dell'esercito.\nL'8 marzo 2010 lo stato maggiore dell'Esercito (SME) ha disposto il cambio di nome del Comando in \"Scuola di applicazione e Istituto di studi militari dell'Esercito\", continuando comunque a mantenere la duplice funzione di vertice d'area e istituto di formazione. In seguito ad un nuovo provvedimento dello SME datato 11 gennaio 2011, dall'11 febbraio seguente il Comando \u00e8 diventato il \"Comando per la formazione e Scuola di applicazione\", nome che mantiene tuttora. \nDopo la costituzione del Comando per la formazione, specializzazione e dottrina dell'Esercito (COMFORDOT), avvenuta il 1\u00ba gennaio 2013 e di cui ora \u00e8 parte, il Comando per la formazione e Scuola di applicazione ha perso lo \"status\" di vertice d'area, devoluto al nuovo COMFORDOT.\nStruttura.\nLa struttura interna del Comando per la formazione e Scuola di applicazione \u00e8 organizzata su vari uffici e reparti: alla segreteria particolare compete la corrispondenza e l'agenda del comandante e la cura del collegamento con i comandi superiori e quelli alle dirette dipendenze; l'ufficio amministrazione programma e dirige l'attivit\u00e0 amministrativa ed esercita i poteri di spesa dell'Istituto in funzione dei programmi e degli obiettivi definiti dal comandante; l'ufficio del vice comandante, con alle proprie dipendenze un comando alla sede e un reparto di supporto, \u00e8 responsabile del comando delle infrastrutture e del supporto logistico; il reparto corsi svolge le attivit\u00e0 didattiche (di formazione o di specializzazione); vi \u00e8 infine uno stato maggiore diviso a sua volta in sei uffici (personale, sicurezza, addestramento, logistico, affari generali, coordinamento didattico) e in una sezione PPB (centro di programmazione in materia finanziaria).\nPer quello che riguarda i reparti dipendenti, il Comando per la formazione e Scuola di applicazione ha alle proprie dipendenze:\nIl Comando per la formazione e Scuola di Applicazione, sovrintende anche a quest'ultima ed al Centro Studi Post Conflict Operation (in TORINO, stessa sede della Scuola di applicazione).\nDescrizione araldica dello stemma.\nLo stemma del Comando per la formazione e Scuola di applicazione \u00e8 uno scudo sannitico con bordo dorato, su sfondo azzurro trinciato a filetto d'oro, nel primo \u00e8 rappresentata la fiaccola, simbolo del sapere militare; nel secondo, lo stemma araldico dell'Esercito Italiano, a significare la formazione comune rivolta a tutto il personale indipendentemente dall'arma e della specialit\u00e0 di assegnazione.\nCronotassi dei comandanti.\nDati tratti dal sito ufficiale."}
{"id": "771378", "revid": "599013", "url": "https://it.wikipedia.org/wiki?curid=771378", "title": "Alviero Chiorri", "text": "Carriera.\nMezzala sinistra, cresce nelle giovanili della Pro Roma e prosegue la sua formazione di giovane calciatore nella con cui conquista tra l'altro il Torneo di Viareggio.\nEsordisce in Serie A con la casacca blucerchiata a poco pi\u00f9 di diciassette anni e mezzo, nel corso del campionato 1976-77, al \"Comunale\" di Torino contro i \"granata\". Chiude la stagione con 8 presenze e 2 reti non sufficienti tuttavia a evitare la retrocessione dei genovesi.\nDisputa coi blucerchiati 4 stagioni da titolare in Serie B, rivelandosi come buon realizzatore (8 reti nelle stagioni 1979-80 e 1980-81) e uomo-assist, ma evidenziando una certa mancanza di continuit\u00e0 e qualche intemperanza di troppo.\nNell'estate 1981 viene ceduto in prestito al ma dopo un inizio positivo (rete all'esordio contro il ), la stagione \u00e8 negativa sia per Chiorri, che subisce un grave infortunio che limita a 13 le presenze in campionato, sia per i \"felsinei\", che retrocedono in Serie B per la prima volta nella loro storia.\nTornato alla Sampdoria (a sua volta tornata in Serie A) per la stagione 1982-83, soffre il dualismo col suo erede designato Roberto Mancini e progressivamente viene relegato in panchina (solo 9 presenze nella stagione 1983-84, dimostrando di non essere neppure molto efficace sotto rete (1 rete in 33 presenze complessive in due stagioni)\nNell'estate 1984 passa alla , all'interno dell'affare che port\u00f2 Gianluca Vialli a fare il percorso inverso. Con i \"grigiorossi\" resta fino a fine carriera per otto stagioni, risultando uno degli elementi di maggior spessore della formazione conquistando due promozioni in Serie A nel 1988-89 (quando per\u00f2 salta gran parte della stagione per una depressione poi superata positivamente) e 1990-91, prima di chiudere con il calcio professionistico nel 1992, proprio dopo l'ultima giornata di campionato contro la sua amata Sampdoria. Furono proprio i tifosi blucerchiati a coniare per lui il soprannome di 'marziano' che lo accompagn\u00f2 nella sua carriera.\nHa complessivamente totalizzato 103 presenze e 9 reti in massima serie e 234 presenze e 43 reti fra i cadetti.\nRitiratosi, dal 1994 ha vissuto a L'Avana (Cuba) insieme alle sue due figlie per poi tornare a vivere in Italia con la famiglia allargata al seguito.\nNel 2015 torna agli onori della cronaca grazie al suo ex mister Renzo Ulivieri, il quale in un'intervista lo definisce superiore a Roberto Mancini e Roberto Baggio."}
{"id": "771379", "revid": "121617028", "url": "https://it.wikipedia.org/wiki?curid=771379", "title": "Stato segreto polacco", "text": "Lo Stato segreto polacco, anche conosciuto come Stato polacco sotterraneo o ancora Stato clandestino polacco (in polacco: \"Polskie Pa\u0144stwo Podziemne\"), \u00e8 un termine coniato dallo studioso Jan Karski nel libro \"Storia dello Stato Segreto\" per riferirsi a tutte le organizzazioni di resistenza della Polonia durante la seconda guerra mondiale, sia militari che civili. Il termine \u00e8 utilizzato nella storiografia polacca per denotare sia la battaglia armata contro le potenze occupanti, sia per tutti gli esempi di attivit\u00e0 politica, sociale ed educativa operati di nascosto.\nDescrizione.\nLa parte militare, consistente perlopi\u00f9 di varie branche della Armia Krajowa, fu di preparare la societ\u00e0 polacca per una guerra futura per la liberazione del Paese. L'arma militare del governo segreto polacco doveva mantenere le comunicazioni con il governo in esilio della Polonia a Londra, come anche proteggere i civili dagli occupanti. Il principale ruolo dello Stato era di mantenere la continuit\u00e0 dello Stato polacco, incluse le sue istituzioni come la polizia, i tribunali o l'istruzione. Doveva preparare le istituzioni per la ripresa dopo la sconfitta tedesca nella seconda guerra mondiale.\nLa ragione che stava dietro alla creazione delle autorit\u00e0 civili segrete affonda le radici in una pretesa illegalit\u00e0 politica dell'occupazione della Polonia da parte della Germania e dell'Unione Sovietica, con una conseguente delegittimazione di tutte le istituzioni create dalle potenze occupanti: furono cos\u00ec create istituzioni sotterranee polacche, che seguivano la legge polacca."}
{"id": "771380", "revid": "247222", "url": "https://it.wikipedia.org/wiki?curid=771380", "title": "I Medusa", "text": "I Medusa sono stati un gruppo musicale punk rock italiano, nato a Torino nel 1990.\nBiografia.\nDopo aver vinto diversi concorsi musicali e registrato molte demo-tapes, incidono nel 1994 il loro primo CD per la Dracma Records. In seguito a un EP, \"Out from Cages\" (con brani scritti in inglese), la band affianca i Testament nel 1997 per alcune date in Germania.\nNel 1998 abbandona il gruppo Massimo Inghiomirelli (chitarra); Diego Perrone prende il suo posto come chitarrista mentre Fabio Zompa (basso e chitarra) si aggiunge alla band.\nNel luglio 2000 il gruppo firma un contratto con la Extralabels (divisione della Virgin Music Italy, distribuita EMI). Sempre nel 2000 aprono le date italiane degli At the Drive-In. Nel frattempo le principali emittenti nazionali trasmettono il video di \"Mexico\".\nNel gennaio 2003 la band apre il concerto dei Sum 41 a Milano.\nLa band pubblica nel 2004 \"Migliore attore non protagonista\", che si guadagna il titolo di miglior album indie rock dell'anno.\nArriva il 6 marzo 2009, a 5 anni dal disco precedente, la pubblicazione del nuovo album \"I musicisti hanno facce tristi\", che segna il ritorno all'etichetta indipendente Dracma Records.\nLa band in seguito alla fine del tour dell'album \"I musicisti hanno facce tristi\" ha deciso di rendere possibile il download gratuito degli album \"Punkmotocross??\",\"Migliore attore non protagonista\" e \"I musicisti hanno facce tristi\" ; infatti basta iscriversi al sito ufficiale della band per avere la possibilit\u00e0 di scaricare gratuitamente i tre album.\nNel 2012 Diego Perrone pubblica il suo primo album solista \"Dove finisce il colore delle fotografie lasciate al sole\", per l'etichetta La Voce del Gregge.\nNel 2012 Fabio 'Maggio' Zompa, uno dei due bassisti del gruppo, si unisce ai Linea 77 prima per le date live e poi stabilmente nella formazione ufficiale; inoltre segue anche Diego nelle date del suo progetto solista, prima di dedicarsi esclusivamente ai Linea 77.\nNel 2012 Fabrizio Porro si unisce a Bianco (cantautore torinese) con cui parteciper\u00e0 alla scrittura dei primi due dischi (\"Nostalgina\" e \"La storia del futuro\") e alle tourn\u00e9e fino al settembre 2014."}
{"id": "771381", "revid": "2033069", "url": "https://it.wikipedia.org/wiki?curid=771381", "title": "Huff", "text": "Huff \u00e8 una serie televisiva statunitense, trasmessa dal 2004 al 2006 ed interpretata da Hank Azaria.\nTrama.\nLa serie, ambientata tra Vancouver e Los Angeles, racconta le vicende del dottor Craig \"Huff\" Huffstodt e della sua bizzarra famiglia. Huff \u00e8 uno psichiatra di talento che rimane sconvolto dal suicidio di un suo paziente quindicenne, dopo che questi aveva appena confessato la sua omosessualit\u00e0 ai genitori."}
{"id": "771384", "revid": "6376102", "url": "https://it.wikipedia.org/wiki?curid=771384", "title": "The Gideons International", "text": ""}
{"id": "771386", "revid": "6376112", "url": "https://it.wikipedia.org/wiki?curid=771386", "title": "Gideons", "text": ""}
{"id": "771388", "revid": "77358", "url": "https://it.wikipedia.org/wiki?curid=771388", "title": "X-47 Pegasus", "text": ""}
{"id": "771391", "revid": "287204", "url": "https://it.wikipedia.org/wiki?curid=771391", "title": "Stelle principali della costellazione dell'Ariete", "text": "Segue un prospetto delle stelle principali della costellazione dell'Ariete, elencate per magnitudine decrescente."}
{"id": "771393", "revid": "767487", "url": "https://it.wikipedia.org/wiki?curid=771393", "title": "Money Train", "text": "Money train \u00e8 un film del 1995 diretto da Joseph Ruben.\nJennifer Lopez recita nei panni di un personaggio ispirato alle sue vere origini, Grace Santiago, una poliziotta portoricana nata nel Bronx.\nTrama.\nCharlie e John sono fratellastri nonch\u00e9 colleghi poliziotti di sicurezza della metropolitana che, insieme alla collega Grace Santiago, hanno il compito di catturare un ladro che deruba le biglietterie. Charlie, ispirato dal ladruncolo, trova una grande idea per saldare tutti i suoi debiti di gioco: assalire e svuotare il cosiddetto \"money train\" che, la notte di San Silvestro, raccoglie tutti gli incassi di tutte le biglietterie."}
{"id": "771408", "revid": "1543377", "url": "https://it.wikipedia.org/wiki?curid=771408", "title": "Brainstorming", "text": "Il brainstorming (lett. \"assalto mentale\", in italiano reso con \"raccolta di idee\" o \"tempesta di cervelli\") \u00e8 una tecnica creativa di gruppo per far emergere idee volte alla risoluzione di un problema. Deriva direttamente dal metodo delle \"Quaestiones disputatae\" delle Universit\u00e0 medievali. Il metodo inizi\u00f2 a diffondersi nel 1957, grazie al libro \"Applied Imagination\" del dirigente pubblicitario Alex Faickney Osborn. \nAltri metodi per la creazione di idee sono la \"creazione individuale\" e l'\"approccio dell'analisi morfologica\".\nDescrizione.\nSinteticamente consiste, dato un problema, nell'organizzare una riunione in cui ogni partecipante propone liberamente soluzioni di ogni tipo (anche strampalate, paradossali o con poco senso apparente) al problema, senza che nessuna di esse venga minimamente censurata. La critica ed eventuale selezione interverr\u00e0 solo in un secondo tempo, terminata la seduta di \"brainstorming\".\nIl risultato principale di una sessione di \"brainstorming\" pu\u00f2 consistere in una nuova e completa soluzione del problema, in una lista di idee per un approccio ad una soluzione successiva, o in una lista di idee con cui realizzare un programma di lavoro per trovare in seguito una soluzione. Il metodo dell\"'assalto mentale\" non manca di pareri critici da parte di numerosi studiosi, tuttavia resta una tecnica molto comune e popolare usata in un gran numero di impostazioni aziendali.\nMappe mentali.\nUno strumento metodologico che facilita l'impiego di questa tecnica \u00e8 quello delle mappe mentali, che permettono di rappresentare graficamente gli spunti via via che emergono in chiave grafica. Essendo inoltre delle mappe creative, le mappe mentali stimolano il processo associativo e quindi la generazione di nuove idee.\nCampi d'applicazione.\nIl brainstorming ha molte applicazioni pratiche, ma il suo maggiore uso riguarda:\nCritiche.\nMolte ricerche confutano l'affermazione di Osborn secondo cui il brainstorming di gruppo possa generare pi\u00f9 idee rispetto agli individui che lavorano da soli. Ad esempio, in una recensione di 22 studi sul brainstorming di gruppo, Michael Diehl e Wolfgang Stroebe hanno scoperto che i brainstorming di gruppo producono nettamente meno idee rispetto agli individui che lavorano separatamente. Tuttavia, questa conclusione \u00e8 messa in discussione da una successiva revisione di 50 studi effettuata da Scott G. Isaksen, che ha dimostrato che un malinteso sullo strumento, una debole applicazione dei metodi e l'artificialit\u00e0 dei problemi e dei gruppi compromette la maggior parte di tali studi e la validit\u00e0 delle conclusioni."}
{"id": "771412", "revid": "1892728", "url": "https://it.wikipedia.org/wiki?curid=771412", "title": "L'infuriato Abe Simpson e suo nipote brontolone in &quot;La maledizione del pescediavolo battagliero&quot;", "text": ""}
{"id": "771414", "revid": "111319", "url": "https://it.wikipedia.org/wiki?curid=771414", "title": "Mikhail Slivinskiyy", "text": ""}
{"id": "771416", "revid": "1573940", "url": "https://it.wikipedia.org/wiki?curid=771416", "title": "J\u00f6rg Schmidt", "text": "Alle olimpiadi di Seul 1988 ha vinto un argento nel C1\u00a01000\u00a0m."}
{"id": "771425", "revid": "1480390", "url": "https://it.wikipedia.org/wiki?curid=771425", "title": "Distretto di Thames-Coromandel", "text": " \nIl distretto di Thames-Coromandel \u00e8 un'autorit\u00e0 territoriale della Nuova Zelanda che si trova entro i confini della regione di Waikato, nell'Isola del Nord. La sede del Consiglio distrettuale \u00e8 situata nella citt\u00e0 di Thames.\nSecondo gli ultimi dati disponibili (2012), gli abitanti del distretto sono poco pi\u00f9 di 27.000, dei quali circa 10.000 vivono nell'area urbana del capoluogo (Thames). Altre citt\u00e0 del distretto sono Whitianga (3.700 abitanti), Coromandel (1.500) e Whangamata (3.500).\nIl distretto di Thames-Coromandel venne creato in seguito alla riorganizzazione delle autorit\u00e0 locali portata avanti nel 1989 dal governo centrale neozelandese, unendo i territori che prima costituivano le contee di Thames e di Coromandel."}
{"id": "771427", "revid": "39884", "url": "https://it.wikipedia.org/wiki?curid=771427", "title": "Marek Dopiera\u0142a", "text": "Alle olimpiadi di ha vinto un argento nel C2\u00a0500\u00a0m e un bronzo nel C2\u00a01000\u00a0m, in coppia con Marek \u0141bik.\nSi \u00e8 ritirato dall'attivit\u00e0 agonistica."}
{"id": "771429", "revid": "767487", "url": "https://it.wikipedia.org/wiki?curid=771429", "title": "Marek \u0141bik", "text": "Alle Olimpiadi di ha vinto un argento nel C2\u00a0500\u00a0m e un bronzo nel C2\u00a01000\u00a0m, in coppia con Marek Dopiera\u0142a.\nSi \u00e8 ritirato dall'attivit\u00e0 agonistica."}
{"id": "771431", "revid": "124123", "url": "https://it.wikipedia.org/wiki?curid=771431", "title": "Philippe Renaud", "text": "Alle olimpiadi di Seoul 1988 ha vinto un bronzo nel C2 500m, in coppia con Joel Bettin.\nSi \u00e8 ritirato dall'attivit\u00e0 agonistica."}
{"id": "771432", "revid": "968255", "url": "https://it.wikipedia.org/wiki?curid=771432", "title": "Lotto (produzione)", "text": "Un lotto \u00e8 un quantitativo di prodotto di caratteristiche uniformi.\nQuesto termine \u00e8 molto utilizzato nelle discipline economiche per indicare una quantit\u00e0 di merce che entra o esce da un processo di produzione industriale."}
{"id": "771434", "revid": "599013", "url": "https://it.wikipedia.org/wiki?curid=771434", "title": "Joel Bettin", "text": "Alle olimpiadi di Seul 1988 ha vinto un bronzo nel C2\u00a0500\u00a0m, in coppia con Philippe Renaud.\nSi \u00e8 ritirato dall'attivit\u00e0 agonistica."}
{"id": "771437", "revid": "119899441", "url": "https://it.wikipedia.org/wiki?curid=771437", "title": "Work in process", "text": "L'acronimo WIP, che sta per Work In Process (ossia, tradotto dall'inglese, \"materiale in corso di lavorazione\"), \u00e8 un termine tecnico usato per indicare il numero di pezzi (o di lotti) che vengono lavorati contemporaneamente all'interno di un sistema produttivo. Si tratta del materiale in uscita da una fase del processo di lavorazione in attesa di essere trattato da quella successiva.\nRappresenta un costo per l'azienda legato all'immobilizzo di capitale, allo spazio occupato e alla movimentazione dei materiali.\nQuesto parametro pu\u00f2 essere utilizzato come indicatore per valutare le prestazioni del sistema: a parit\u00e0 di lotti prodotti, si preferisce la soluzione che corrisponde al pi\u00f9 basso livello di WIP; l'azienda in questo modo pu\u00f2 ridurre i costi dovuti all'immobilizzazione delle giacenze di materie prime e di semilavorati. Tra le tecniche di controllo del flusso di materiale, il CONWIP si rivela una delle pi\u00f9 efficaci per mantenere il livello di WIP pi\u00f9 basso possibile."}
{"id": "771472", "revid": "666668", "url": "https://it.wikipedia.org/wiki?curid=771472", "title": "Distretto di Hauraki", "text": " \nIl distretto di Hauraki \u00e8 un'autorit\u00e0 territoriale della Nuova Zelanda che si trova entro i confini della regione di Waikato, nell'Isola del Nord. La sede del Consiglio distrettuale \u00e8 situata nella citt\u00e0 di Paeroa.\nLa maggior parte della popolazione del Distretto vive nelle citt\u00e0 di Paeroa (4.000 abitanti) e di Waihi (4.500 abitanti), una citt\u00e0 mineraria in cui da pi\u00f9 di cento anni (sebbene non in modo continuativo) si estraggono oro e argento.\nIl Distretto ha due diversi sbocchi al mare, uno sul golfo di Hauraki e l'altro, pi\u00f9 a est, sulla baia dell'Abbondanza; in mezzo si trova la penisola su cui si sviluppa il territorio del distretto di Thames-Coromandel."}
{"id": "771475", "revid": "533647", "url": "https://it.wikipedia.org/wiki?curid=771475", "title": "Ricardo Carvalho", "text": " Con la nazionale portoghese si \u00e8 laureato campione d'Europa nel 2016.\nCarriera.\nClub.\nInizi.\nMuove i suoi primi passi nell'Amarante, squadra della sua citt\u00e0 natale. Nel 1996 viene ingaggiato dal Porto, che lo inserisce nelle sue giovanili. Nel 1997 viene ceduto in prestito al Le\u00e7a, con cui esordisce nel calcio professionistico. Successivamente viene ceduto in prestito al Vit\u00f3ria Set\u00fabal e all'Alverca.\nPorto.\nNel 2001 ritorna dal prestito al Porto, dove gioca prevalentemente come riserva dei due centrali titolari Jorge Andrade e Jorge Costa. Il 18 settembre 2001 debutta in Champions League, nella vittoria per 2-1 contro il Rosenborg al Lerkendal Stadion. Nell'aprile 2002, dopo la cessione in prestito del capitano Costa al Charlton Athletic, viene promosso titolare a fianco di Andrade, disputando 25 partite.\nNella stagione successiva viene nominato come nuovo allenatore il portoghese Jos\u00e9 Mourinho. Terminato il prestito di Costa, quest'ultimo ritorna al Porto, affiancando il neoacquisto Pedro Emanuel, poich\u00e9 Andrade \u00e8 stato ceduto al Deportivo La Coru\u00f1a. Carvalho inizialmente non trova spazio tra i titolari, ma la sua forma eccellente e le sue prestazioni lo portano tra i titolari, cos\u00ec da giocare le partite pi\u00f9 importanti come la semifinale della Coppa UEFA contro la (vinta 4-1) e la finale contro il , vinta ai tempi supplementari 3-2 allo Estadio Benito Villamar\u00edn, vincendo cos\u00ec il suo primo trofeo europeo. Viene inoltre nominato Calciatore portoghese dell'anno.\nNella stagione 2003-2004 riesce a imporsi a livello internazionale. Infatti le sue performance solide hanno contribuito alla sua squadra di vincere la Primeira Liga per il secondo anno consecutivo e soprattutto la Champions League in finale contro il . Viene inoltre nominato difensore dell'anno dalla UEFA e viene inserito nella lista per i candidati al Pallone d'oro. A fine stagione viene rintracciato da molti club europei, tra cui , , Manchester United e , quest'ultima ha offerto 8,3 mln di euro per il cartellino del giocatore, offerta rifiutata poich\u00e9 il Porto non lo avrebbe ceduto per meno di 23,5 mln.\nChelsea.\n2004-2007: i successi con Mourinho.\nNel 2004 viene acquistato per 30 milioni di euro dal Chelsea (pagato con un importo iniziale di 20 mln), fortemente voluto da Mourinho, che era stato appena nominato allenatore della squadra londinese; ritrova inoltre Paulo Ferreira, suo ex compagno ai tempi del Porto. Disputa una buona prima stagione, aiutando il Chelsea a rivincere la Premier League, dopo 50 anni, e la coppa di lega. Ha segnato il suo primo gol con la nuova maglia nella vittoria per 3-1 contro il Norwich City.\nLa stagione 2005-2006 inizia in modo difficile, soprattutto a causa delle critiche rivolte a Mourinho. Riesce per\u00f2 a riguadagnarsi il posto di titolare, disputando dal primo minuto le partite di Champions League contro Betis Siviglia e Anderlecht. Proprio contro il Betis segna il suo primo gol stagionale e nella massima competizione europea, partita vinta 4-0. Si rende uno dei cannonieri della squadra in Champions League segnando anche un gol ai belgi, partita terminata 2-0 a favore dei \"The Blues\". Nel mese di gennaio contro il Charlton Athletic riceve il suo primo cartellino rosso in maglia blu reale. La sua collaborazione con il capitano John Terry nel reparto difensivo \u00e8 uno dei principali motivi del secondo scudetto di fila dei londinesi.\nLa stagione 2006-2007 inizia molto bene. Lo dimostrano il successo per 3-0 contro il Manchester City e i gol contro il Manchester United (terminata 1-1) e il Tottenham (con una cannonata da 30 metri dalla porta imparabile per il portiere degli \"Spurs\" Paul Robinson. Il 28 aprile 2006, nella partita contro il Bolton Wanderers, subisce un infortunio che gli impedisce di giocare la finale di FA Cup (vinta per 1-0 dal Chelsea), il ritorno della semifinale di Champions League (conclusosi con l'eliminazione dei \"Blues\") e l'ultima partita di Premier League. Le sue prestazioni gli valgono la candidatura per il titolo di Difensore dell'anno e di Giocatore dell'anno della Premier League.\n2007-2008: l'avvento di Grant.\nNella stagione 2007-2008 riesce a riconfermarsi. Dopo la partenza di Mourinho dal Chelsea, sostituito dall'israelita Avraham Grant, il tenta di acquistarlo, ma Carvalho decide di rimanere a Londra. Il 26 dicembre 2007, nella partita pareggiata 4-4 contro l'Aston Villa, rimedia il suo secondo cartellino rosso della sua carriera al Chelsea, con un fallo da ultimo difensore all'attaccante dei \"The Villans\" Gabriel Agbonlahor. In questa stagione \u00e8 stato uno dei calciatori pi\u00f9 coerenti al club e i suoi sforzi sono stati premiati realizzando un gol nella sua 150\u00aa partita con la maglia del Chelsea contro il Middlesbrough (con vittoria per 1-0) e, il 26 aprile dello stesso anno. disputa la sua 100\u00aa partita in Premier League. Le sue solide prestazioni hanno portato il club londinese alla prima finale di Champions League di sempre (persa contro il Manchester United 6-5 d.c.r.). Anche quest'anno viene eletto \"Giocatore dell'anno\" con Michael Ballack e Joe Cole.\n2008-2010: da Scolari ad Ancelotti.\nLa stagione 2008-2009 \u00e8 segnata dai continui problemi al ginocchio e dall'esonero dell'allenatore brasiliano Luiz Felipe Scolari, sostituito dal CT della Russia Guus Hiddink, che lo lascia in panchina a favore del difensore brasiliano Alex. In tutta la stagione gioca 18 partite con un gol.\nNel luglio 2009 il difensore portoghese voleva lasciare definitivamente il Chelsea ed approdare all' del suo ex allenatore Jos\u00e9 Mourinho poich\u00e9 ha giocato solo 18 partite stagionali per causa di un infortunio al ginocchio. Ma gli italiani non hanno mostrato l'interesse iniziale per il difensore e quindi Carvalho ha cominciato ad allenarsi e a giocare le partite di pre-stagione con i londinesi del Chelsea.\nL'arrivo di Carlo Ancelotti sulla panchina del Chelsea e il superamento dei suoi problemi fisici gli consentono di riprendersi il posto di titolare. Nella partita di Community Shield contro il Manchester United segna un gol e viene nominato uomo-partita. Il 20 dicembre 2009 ha disputato la sua 200\u00aa con la maglia del Chelsea, nella partita pareggiata 1-1 contro il West Ham. Un infortunio nel finale di stagione gli ha impedito di disputare la partita che ha sancito la vittoria della Premier League da parte del Chelsea (la terza di Carvalho) e la finale di FA Cup (vinta per 1-0). Secondo il quotidiano britannico \"The Sun\", Carvalho sarebbe pronto a lasciare il Chelsea, ma non per andare all'Inter, ma di firmare un contratto senza esitare ai \"Los Merengues\".\nReal Madrid.\nIl 10 agosto 2010 viene acquistato per 8 milioni di euro dal , firmando un contratto biennale con opzione per il terzo anno. Ritrova Mourinho e diventa immediatamente titolare inamovibile. Il suo debutto con i \"Galacticos\" avviene il 29 agosto 2010 contro il Maiorca; la partita termina in parit\u00e0 (0-0). Nella gara successiva realizza il suo primo gol andando a segno contro l'Osasuna; grazie al suo goal il Real Madrid porta a casa la vittoria. Nella partita di Champions League contro il del 19 ottobre 2010, il difensore portoghese viene nominato uomo partita dal giornale spagnolo \"Marca\". Il 7 novembre 2010, nel derby contro l', realizza al tredicesimo minuto il primo dei due gol che consentono al Real Madrid di guadagnare i tre punti. Il 19 dicembre 2010 viene espulso dopo un fallo all'attaccante siviliano \u00c1lvaro Negredo. Le sue ottime prestazioni hanno contribuito ai \"merengues\" di vincere la Coppa del Re, aggiungendo cos\u00ec un altro trofeo al suo ricco palmar\u00e8s.\nNella stagione successiva parte titolare, ma, a causa della scarsa condizione di forma, perde il posto a favore della coppia Pepe-Sergio Ramos. Un altro motivo \u00e8 l'addio di Mourinho a favore di Ancelotti, gi\u00e0 allenatore del difensore portoghese nell'ultima stagione con il Chelsea. Tuttavia ha scelto di restare fino a fine stagione 2012-2013 con i madrileni.\nMonaco.\n2013-2014: con Ranieri.\nIl 28 maggio 2013 firma un contratto annuale con opzione per il secondo anno con il Monaco. La stagione 2013-2014 inizia bene: il difensore portoghese trova subito spazio fra i titolari assieme a \u00c9ric Abidal. Debutta con i \"Rouge et Blanc\" il 10 agosto 2013, nella partita vinta 2-0 contro il Bordeaux allo Stadio Jacques Chaban-Delmas. Il 1 settembre 2013, in occasione del derby contro il Marsiglia (vinto 2-1), viene ammonito per la prima volta nella sua nuova esperienza. La sua buona prestazione contribuisce al secondo posto in campionato e al ritorno in Champions League dopo quasi un decennio. A fine anno il suo contratto viene rinnovato per un ulteriore anno.\n2014-2015: l'avvento di Jardim.\nLa stagione 2014-2015 inizia con l'esonero del tecnico italiano Claudio Ranieri e con l'arrivo del portoghese Leonardo Jardim. Con il nuovo tecnico trova subito un posto tra i titolari affiancato dal difensore italiano Andrea Raggi. L'addio di giocatori come James Rodr\u00edguez e Radamel Falcao aveva influenzato psicologicamente i calciatori, portando un brutto inizio stagionale. Infatti gi\u00e0 nella prima giornata di campionato persa 2-1 contro il Lorient, il difensore portoghese viene espulso per doppia ammonizione. Dopo la ripresa della squadra, il 30 novembre 2014 si infortuna al polpaccio, che lo costringe in panchina per un mese. Rientrato in campo il 14 gennaio 2015 risente dei problemi muscolari e dovr\u00e0 stare dodici giorni fermo. Il 9 febbraio di nuovo si infortunio e si ferma per un mese. Il 29 marzo durante la partita della nazionale si infortuna saltando cos\u00ec i quarti di Champions League contro la Juventus. Il 2 luglio rinnova il contratto per un altro anno. L'anno successivo totalizza 33 presenze e 2 gol contribuendo al terzo posto in campionato con accesso diretto in Champions League. Il 9 agosto 2016 rescinde con il club monegasco.\nShanghai SIPG e ritiro.\nDopo un mese di prova, il 9 gennaio 2017 viene tesserato dallo Shanghai SIPG. Il 4 novembre gioca la sua ultima partita ufficiale.\nRitiratosi da un anno ormai, nel marzo 2019 viene scelto come ambasciatore per l\u2019Europeo 2020.\nNazionale.\nViene convocato dalla nazionale maggiore l'11 ottobre 2003, nella partita vinta 5-3 contro l'Albania. Il giovane difensore diventa subito uno dei pilastri della nazionale, giocando tutte le partite dell'Euro 2004, fino alla finale contro la Grecia, persa 1-0. A fine torneo viene nominato miglior difensore di questa competizione insieme a Sol Campbell.\nIn occasione del Mondiale 2006, Carvalho gioca tutte le partite tranne la finale per il quarto posto contro la Germania. In questa competizione nazionale, dove il Portogallo termina quarto, il giovane difensore viene espulso per un fallo ad aria di rigore in semifinale all'attaccante francese Thierry Henry. Il calcio di rigore viene realizzato dal centrocampista Zin\u00e9dine Zidane, che porta la Francia in finale. A fine torneo viene nominato tra i 23 calciatori pi\u00f9 forti del torneo.\nViene convocato anche per partecipare all'Europeo 2008, giocando 3 partite sulle 4 della nazionale, e al Mondiale 2010, in coppia con Bruno Alves. La nazionale non prende nemmeno un gol nella fase a girone e nel torneo uno solo, agli ottavi di finale contro la Spagna (con sconfitta per 1-0).\nIl 13 settembre 2011 viene sospeso per un anno dalla nazionale per aver lasciato senza motivo il ritiro della squadra.\nIl 3 ottobre 2014, dopo tre anni, viene convocato dal nuovo CT della nazionale Fernando Santos per la partita amichevole contro la Francia e per le gare di qualificazione dell'Euro 2016 contro la Danimarca e l'Armenia. Il 29 marzo 2015 realizza il gol del momentaneo 1-0 nella vittoria del Portogallo contro la Serbia (2-1), tornando cos\u00ec a segnare in nazionale ad otto anni di distanza dall'ultima volta.\nViene convocato per gli Europei 2016 in Francia. Comincia titolare nelle prime tre partite del girone, ma poi perde il posto in favore di Jos\u00e9 Fonte. Il 10 luglio si laurea campione d'Europa dopo la vittoria in finale sulla Francia padrona di casa per 1-0, ottenuta grazie al goal decisivo di \u00c9der durante i tempi supplementari. Con questa vittoria diviene anche il pi\u00f9 anziano giocatore a vincere un Europeo.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "771476", "revid": "1005847", "url": "https://it.wikipedia.org/wiki?curid=771476", "title": "Enrico Cavaliere", "text": "Biografia.\nIscritto alla Lega Nord dal 1991 presso la sezione nazionale della Liga Veneta, ne \u00e8 stato segretario provinciale di Venezia dal 1992 al 1994.\nEletto alla Camera dei deputati nella XII legislatura (1994-1996)con il ruolo di vice capogruppo, \u00e8 stato confermato nella XIII (1996-2000) nella circoscrizione Veneto 2. Dal 1996 al 2000 \u00e8 stato vicepresidente del gruppo parlamentare della \"Lega Nord per l'indipendenza della Padania\" alla Camera dei deputati. Si \u00e8 dimesso da deputato nel 2000 a seguito della elezione al Consiglio regionale del Veneto, dove ha rivestito la carica di presidente fino al 2005."}
{"id": "771480", "revid": "131358", "url": "https://it.wikipedia.org/wiki?curid=771480", "title": "SV Zulte Waregem", "text": ""}
{"id": "771486", "revid": "131358", "url": "https://it.wikipedia.org/wiki?curid=771486", "title": "Zulte Waregem", "text": ""}
{"id": "771491", "revid": "131358", "url": "https://it.wikipedia.org/wiki?curid=771491", "title": "Zulte-Waregem", "text": ""}
{"id": "771494", "revid": "287204", "url": "https://it.wikipedia.org/wiki?curid=771494", "title": "Harry Price", "text": "Biografia.\nFu educato a Londra alla \"Waller Road School\" e all'universit\u00e0 di Haberdashers' Aske's Hatcham. \nQuando comp\u00ec 15 anni Price fond\u00f2 la Carlton Dramatic Society (Societ\u00e0 Teatrale Carlton) e scrisse una piccola opera teatrale che includeva un riferimento ad una sua recente esperienza di contatti con un poltergeist, nella quale afferma di aver esplorato una casa infestata nello Shropshire..\nPochi anni dopo, Harry Price ricevette le attenzioni della stampa quando dichiar\u00f2 un precoce interesse nella telegrafia spaziale. Install\u00f2 una serie di recevitori e trasmettitori tra Telegraph Hill, Hatcham e la chiesa di Saint Peter's in Brockley, riusc\u00ec a catturare l'effetto di una scintilla su una lastra fotografica, anche se secondo la pi\u00f9 recente biografia di Price, scritta da Richard Morris, non esiste alcuna prova che questo non sia altro che una semplice dichiarazione alla stampa, su un presunto esperimento fatta dallo stesso Price. Nulla venne verificato.\nIl giovane Price aveva anche un avido interesse nella collezione di monete e scrisse alcuni articoli per \"The Askean\", la rivista della Haberdashers' School. Nella sua autobiografia, \"Search for Truth\" (Alla ricerca della verit\u00e0), scritta tra il 1941 ed il 1942, Price dichiar\u00f2 di essere tra quelli che erano coinvolti negli scavi archaeologici in Greenwich Park, a Londra, ma in scritti anteriori su Greenwich neg\u00f2 di avere preso parte a questi scavi. Dal maggio 1908 Price prosegu\u00ec con il suo interesse nell'archeologia a Pulborough, nel Sussex, dove si era trasferito prima di sposare Constance Mary Knight nell'agosto dello stesso anno.\nLavorava per i mercanti della carta Edward Saunders &amp; Sons come piazzista, ed inoltre lavorava per due giornali del Sussex, la \"West Sussex Gazette\" e la \"Southern Weekly News\" dove scriveva della sua notevole propensione per scoprire antichit\u00e0 'pulite'. Una di queste, un lingotto d'argento, (successivamente dichiarato falso) veniva presentato come inciso con il marchio a fuoco attorno al tempo dell'ultimo imperatore romano Onorio, pochi anni prima che un altro archeologo del Sussex, Charles Dawson scoprisse un mattone a Pevensey Fort nel Sussex che si sosteneva fosse stato fabbricato ai tempi di Onorio. Alcuni anni dopo, venne scoperto che anche il mattone era un ulteriore falso.\nInteresse per la magia e la prestidigitazione.\nDa bambino, Price fu testimone della performance di un mago ciarlatano venditore di pozioni, il \"Grande Sequah\" a Shrewsbury, e successivamente disse che quell'evento era \u201cinteramente responsabile nel dar forma a molto del lavoro della mia vita\u201d, e lo condusse ad acquistare il primo volume (\"Professor Hoffman's Modern Magic\") di quella che sarebbe diventata la Harry Price Library. Price divenne un esperto amatoriale di sortilegi, si un\u00ec al Magic Circle e mantenne un interesse imperituro nella magia da palcoscenico e nei sortilegi. La sua esperienza nei giochi di mano, di abilit\u00e0 e nei trucchi \"magici\" lo misero sulla buona strada per quella che sarebbe divenuta la sua passione divorante, l'investigazione della fenomenologia paranormale.\nRicerche psichiche.\nIl primo grande successo di Price in fatto di ricerche psichiche fu nel 1922, quando scopr\u00ec un fotografo di 'spiriti', William Hope.\nIn quello stesso anno, Price si rec\u00f2 in Germania insieme a Eric Dingwall per investigare sul caso di Willi Schneider nella dimora del Barone Albert von Schrenck-Notzing a Monaco da cui prese spunto per pubblicare lo scritto \"Revelations of a Spirit Medium\" (Rivelazioni di un medium spiritico). Nel 1923, Price ebbe la prima seduta con i medium Stella C, Jean Guzik e Anna Pilch. Nel 1925, grazie soprattutto alla London Spiritualist Alliance, Price istitu\u00ec il National Laboratory of Psychical Research (Laboratorio Nazionale di Ricerca Psichica) e fu nominato ricercatore ufficiale esterno per la American Society for Psychical Research, incarico che avrebbe mantenuto fino al 1931. Nel 1926, il National Laboratory of Psychical Research fu trasferito nei nuovi edifici di Queensberry Place, South Kensington, e Price si trov\u00f2 ad effettuare la sua prima seduta con Rudi Schneider a Braunau am Inn (paese natale di Adolf Hitler, in Austria), e a condurre i primi esperimenti con Eleanore Zugun a Vienna. Un anno dopo, Price apr\u00ec in pubblico la 'scatola' della profetessa Joanna Southcott a Westminster.\nNel 1929, lo spiritista Rudi Schneider si rec\u00f2 a Londra per esperimenti con la sua squadra di medium e Price inizi\u00f2 la sua investigazione sulla Canonica di Borley, nell'Essex, che sarebbe durata 10 anni.\nPoco dopo, il National Laboratory si trasfer\u00ec nuovamente a Roland Gardens, a South Kensington. Nel 1932, in occasione del centenario della morte di Goethe, Price, insieme a C. E. M. Joad, si rec\u00f2 a Mount Brocken in Germania per condurre un esperimento di 'magia nera' che prevedeva la trasformazione di una capra in un ragazzo. L'anno successivo, Price inoltr\u00f2 una formale richiesta all'Universit\u00e0 di Londra per l'istituzione e l'equipaggiamento di un Dipartimento di Ricerca Psichica e per il prestito delle attrezzature del National Laboratory e della sua biblioteca. La Facolt\u00e0 di Psicologia dell'Universit\u00e0 di Londra rispose positivamente a questa proposta e, nel 1934, si diede vita all'University of London Council for Psychical Investigation, con Price come Segretario Onorario ed Editore.\nNel 1934, il National Laboratory of Psychical Research si occup\u00f2 del suo caso pi\u00f9 celebre. 50 sterline furono offerte alla medium Helen Duncan affinch\u00e9 si lasciasse esaminare in condizioni scientifiche. Un campione di ectoplasma di Helen Duncan era stato precedentemente analizzato dal Laboratorio, e si era scoperto che era composto in larga parte da albume d'uovo. Price svel\u00f2 che le manifestazioni spiritiche della Duncan erano ottenute con delle garze di stamigna ingoiate e poi rigurgitate dalla medium. In seguito Price raccont\u00f2 il caso nel libro \"Leaves from a Psychist's Case Book\" (Pagine dal caso di una medium), in un capitolo intitolato \"The Cheese-cloth Worshippers\" (Gli adoratori della stamigna). Durante il famoso processo alla Duncan, nel 1944, Price forn\u00ec i propri risultati come prova d'accusa.\nLe ricerche di Price nel campo del paranormale proseguirono con le indagini sul trucco della corda indiana di Karachi e sulla pirobazia di Kuda Bux nel 1935. Prese altres\u00ec parte alla creazione della National Film Library (British Film Institute) divenendone il primo presidente (fino al 1941) e fu tra i membri fondatori della Shakespeare Film Society. Nel 1936, Price trasmise da una presunta casa infestata di Meopham, nel Kent, per la BBC e pubblic\u00f2 \"The Confessions of a Ghost-Hunter\" (Confessioni di un cacciatore di fantasmi) e \"The Haunting of Cashen's Gap\" (L'infestazione di Cashen's Gap). Nello stesso anno, la biblioteca di Price fu trasferita come prestito permanente all'Universit\u00e0 di Londra, seguita di l\u00ec a breve dal laboratorio e dagli strumenti d'indagine. Nel 1937, condusse altri esperimenti televisivi sulla pirobazia con Ahmed Hussain, presso Carshalton, e con Alexandra Palace e, inoltre, prese in affitto per un anno la Canonica di Borley. L'anno seguente, Price ricostitu\u00ec il Ghost Club, da lui presieduto, condusse esperimenti con Rahman Bey, che fu \"sepolto vivo\" a Carshalton, e stil\u00f2 un progetto di legge per la regolamentazione dell'attivit\u00e0 paranormale. Nel 1939, organizz\u00f2 un esperimento nazionale di telepatia sul periodico John O'London's Weekly. Negli anni '40, Price si dedic\u00f2 alla scrittura, e i libri \"The Most Haunted House in England\" (La casa pi\u00f9 infestata d'Inghilterra), \"Poltergeist Over England\" (Poltergeist sull'Inghilterra) e \"The End of Borley Rectory\" (La fine della Canonica di Borley) furono tutti pubblicati.\nCollegamenti esterni.\nUna terza biografia di Price, la prima dopo 56 anni, intitolata \"Harry Price: The Psychic Detective\" fu pubblicata da Richard Morris nel dicembre 2006"}
{"id": "771495", "revid": "1573940", "url": "https://it.wikipedia.org/wiki?curid=771495", "title": "Andreas Stahle", "text": "Alle Olimpiadi di Seoul 1988 ha vinto una medaglia d'argento nel K1\u00a0500\u00a0m e una di bronzo con l'equipaggio della Germania Est del K4\u00a01000\u00a0m."}
{"id": "771498", "revid": "547992", "url": "https://it.wikipedia.org/wiki?curid=771498", "title": "Macriano Maggiore", "text": "Biografia.\nDi origini ignote e appartenente all'ordine equestre (ne segu\u00ec la carriera tipica sotto l'imperatore Valeriano), Macriano Maggiore spos\u00f2 una donna di nobili origini, forse chiamata Giunia, dalla quale ebbe due figli, Macriano Minore e Quieto. Fu responsabile della persecuzione dei cristiani in Egitto sotto Valeriano, con il titolo di \"a rationibus Augusti\".\nMacriano partecip\u00f2 alla spedizione di Valeriano contro i Sasanidi, nel 260, con il titolo di \"procurator arcae et praepositus annonae in expeditione Persica\": era cio\u00e8 controllore del tesoro dell'esercito. Secondo alcune fonti, Macriano trad\u00ec Valeriano, ma questa testimonianza \u00e8 considerata falsa. Dopo la cattura di Valeriano, Macriano, con il sostegno del prefetto del pretorio Ballista, fece eleggere i propri figli imperatori: le province orientali e l'Egitto riconobbero i due \"augusti\", mentre il resto dell'impero rimase con Gallieno, che era in occidente. \nAllora I due Macriani, lasciato Quieto e Ballista in oriente, si mossero con un esercito di 30.000 armati contro le armate di Gallieno, ma furono sconfitti da Aureolo al confine tra Tracia e l'Illirico, e uccisi dai propri soldati."}
{"id": "771514", "revid": "149485", "url": "https://it.wikipedia.org/wiki?curid=771514", "title": "San Benedetto del Querceto", "text": ""}
{"id": "771516", "revid": "1305772", "url": "https://it.wikipedia.org/wiki?curid=771516", "title": "Statua della Libert\u00e0 (disambigua)", "text": ""}
{"id": "771517", "revid": "52076", "url": "https://it.wikipedia.org/wiki?curid=771517", "title": "Complesso museale di Plantin-Moretus", "text": ""}
{"id": "771519", "revid": "1573940", "url": "https://it.wikipedia.org/wiki?curid=771519", "title": "Paul MacDonald", "text": "Ha vinto due titoli olimpici a nel K2 500m e nel K4 1000m e altre tre medaglie olimpiche a : una d'oro nel K2 500m, un argento nel K2 1000m (tutte le gare del K2 con il compagno Ian Ferguson) e un bronzo nel K1 500. Si \u00e8 ritirato dall'attivit\u00e0 agonistica."}
{"id": "771523", "revid": "125452499", "url": "https://it.wikipedia.org/wiki?curid=771523", "title": "Fu\u00dfball-Club Augsburg 1907", "text": "Il Fu\u00dfball-Club Augsburg 1907 e. V., meglio noto come Augsburg, in italiano Augusta, \u00e8 una societ\u00e0 calcistica tedesca con sede ad Augusta. Milita in Bundesliga, la massima serie del campionato tedesco di calcio. Disputa le partite casalinghe alla WWK Arena, che pu\u00f2 ospitare spettatori.\nDopo aver a lungo militato tra seconda e terza serie, la squadra ha giocato per la prima volta in Bundesliga nella stagione 2011-2012.\nStoria.\nIl club \u00e8 fondato nel 1907 come \"FC Alemannia\" e cambia nome in \"BC Augsburg\" nel 1921. Successivamente l'Augusta partecipa alla Gauliga Bayern, arrivando a classificarsi secondo nel 1940, mentre nel dopoguerra \u00e8 in Oberliga S\u00fcd. Qui non ottiene grandi risultati; viene anche retrocesso al secondo livello, tuttavia in questo periodo militano nel club Ulrich Biesinger, che diventa campione del Mondo nel 1954, ed Helmut Haller, che si trasferisce presto nella Serie A italiana.\nNel 1963 nasce la Bundesliga, ma i risultati dell'Augusta non sono sufficienti per farla ammettere alla prima stagione; la squadra rimane quindi nelle divisioni inferiori, e si unisce al Schwaben Augsburg nel 1969 per formare l'attuale club.\nL'Augusta torna in seconda divisione nella stagione 1973-1974, quando gioca in Regionalliga S\u00fcd: vince il campionato ma non riesce a passare i play-off, e in questo modo la promozione in Bundesliga sfuma. La stagione seguente partecipa quindi alla prima edizione della Zweite Bundesliga, campionato in cui trascorre il resto del decennio; in questo periodo milita nel club Bernd Schuster e poco dopo anche Karl-Heinz Riedle, ma intanto il club \u00e8 nuovamente retrocesso.\nLa squadra ritorna a giocare in Zweite Bundesliga nella stagione 2006-2007, ottenendo un settimo posto. Dopo altri due campionati lontano dal vertice, la squadra arriva terza nella stagione 2009-2010, quando Jos Luhukay subentra in panchina in aprile, e alle semifinali di Coppa di Germania. Il club perde successivamente lo spareggio contro il Norimberga, ma la prima storica promozione \u00e8 solo rimandata di un anno, dato che avviene al termine dell'annata 2010-2011 grazie al secondo posto in seconda serie.\nL'Augusta finisce quattordicesimo al termine del primo campionato di Bundesliga, guadagnando la salvezza con un turno d'anticipo rispetto alla fine del torneo, e a fine stagione Luhukay lascia il posto a Markus Weinzierl, che nel 2012-2013, malgrado un brutto inizio (solo 9 punti nel girone d'andata), riesce a ottenere la salvezza all'ultima giornata. Segue l'ottavo posto nel campionato 2013-2014, ad una sola piazza dal che si qualifica all'Europa League. La qualificazione a questa competizione avviene comunque l'anno successivo, grazie al quinto posto in campionato: l'Augusta si piazza davanti a club ben pi\u00f9 blasonati come e . Nel 2015-2016 la squadra non riesce a replicare il piazzamento dell'anno precedente, ma ottiene un'altra salvezza (dodicesimo posto), mentre in Europa League, superata la fase a gironi, \u00e8 eliminata dall ai sedicesimi di finale. Da segnalare in questa annata \u00e8 il percorso in Coppa di Germania, dove il club raggiunge i quarti di finale. Nelle annate seguenti la squadra centra altre tranquille salvezze con piazzamenti di medio-bassa classifica.\nColori e simboli.\nColori.\nI colori della maglia dell'Augusta sono il bianco, il principale, con spalle e maniche verdi. I pantaloncini sono bianchi, cos\u00ec come i calzettoni. \nSimboli ufficiali.\nStemma.\nIl simbolo dell'Augusta \u00e8 composto da uno scudo con in alto la lettere \"FCA\" in rosso su campo bianco. Pi\u00f9 sotto lo scudo \u00e8 diviso verticalmente in due met\u00e0, rossa e bianca, e in mezzo c'\u00e8 una pigna con sotto la scritta \"1907\".\nStrutture.\nStadio.\nDal 2009 il club disputa le proprie gare interne nella WWK Arena, che sorge ad Augusta e che pu\u00f2 ospitare 30.660 spettatori. In passato era nota anche come \"Impuls Arena\" e \"SGL Arena\".\nIn precedenza la squadra giocava nel Rosenaustadion, che era stato inaugurato nel 1951. Oggi \u00e8 il terreno di gioco della seconda squadra del club e ha una capienza di 28.000 spettatori.\nAllenatori e presidenti.\nTutti gli allenatori a partire dal 1963, anno di nascita della Bundesliga:\nStatistiche e record.\nPartecipazione ai campionati e ai tornei internazionali.\nCampionati nazionali.\nIl miglior risultato ottenuto dal club in Bundesliga \u00e8 il quinto posto ottenuto nel campionato 2014-2015.\nDalla stagione 1963-1964 alla 2021-2022 compresa il club ha ottenuto le seguenti partecipazioni ai campionati nazionali:\nTornei internazionali.\nNella finora unica partecipazione ad un torneo internazionale, il club ha raggiunto i sedicesimi di finale nella UEFA Europa League 2015-2016, dove \u00e8 stato sconfitto dal grazie ad un unico gol segnato ad Anfield nella gara di ritorno. \nAlla stagione 2020-2021 il club ha ottenuto le seguenti partecipazioni ai tornei internazionali:\nOrganico.\nRosa 2021-2022.\n\"Aggiornata al 10 agosto 2021.\""}
{"id": "771531", "revid": "287204", "url": "https://it.wikipedia.org/wiki?curid=771531", "title": "Distretto di Waikato", "text": " \nIl distretto di Waikato \u00e8 un'autorit\u00e0 territoriale della Nuova Zelanda che si trova entro i confini della regione omonima, nell'isola del Nord. La sede del Consiglio distrettuale \u00e8 situata nella citt\u00e0 di Ngaruawahia.\nIl Distretto si sviluppa geograficamente a nord e a ovest della citt\u00e0 di Hamilton, fino ad incontrare nella sua parte pi\u00f9 occidentale il Mar di Tasman. La parte pi\u00f9 settentrionale del Distretto contiene la pianura alluvionale del fiume Waikato, oltre a numerosi laghi (il maggiore dei quali \u00e8 il lago Waikare).\nL'economia del Distretto si basa principalmente sull'agricoltura, sull'industria legata al legname e alla vinificazione. Qui si trova anche una miniera di carbone.\nLe maggiori citt\u00e0 del Distretto sono Huntly (6.800 abitanti), Ngaruawahia (5.100 abitanti), Raglan (2.600 abitanti) e Te Kauwhata (1.300 abitanti)."}
{"id": "771532", "revid": "2056951", "url": "https://it.wikipedia.org/wiki?curid=771532", "title": "Massimo Cirri", "text": "Biografia.\nNel 1982 consegue la laurea in Psicologia all'Universit\u00e0 degli Studi di Padova. Dal luglio 1983 lavora nei servizi pubblici di salute mentale.\nTra gli anni '80 e gli anni '90, parallelamente alla sua attivit\u00e0 di psicologo, collabora all'emittente libera milanese Radio Popolare e la bolognese Radio Citt\u00e0 del Capo come autore e conduttore di Psicoradio. Risale a questo periodo la trasmissione Borderline, ideata e condotta, insieme a Cirri, da Sergio Ferrentino e Ivano Casamonti.\nNel gennaio 1997 Cirri e Ferrentino passano a Radio Rai, dove creano la celebre trasmissione pomeridiana \"Caterpillar\". Nel cast di Caterpillar si aggiungeranno presto Marco Ardemagni e Filippo Solibello, anche loro con precedenti esperienze a Radio Popolare. Nel 2011 viene affiancato alla conduzione della trasmissione da Antonio Di Bella e da Paolo Maggioni, mentre Solibello e Ardemagni passano a condurre Caterpillar AM assieme a Benedetta Tobagi.\nCirri lavora per l'ASL di Trieste, ed \u00e8 ai microfoni di Radio2, sempre per \"Caterpillar\". Ha iniziato anche a dedicarsi a collaborazioni teatrali, scrivendo spettacoli per Lella Costa.\nRiconoscimenti.\nIl 7 dicembre 2007 \u00e8 stato insignito dell'Ambrogino d'oro assieme a Caterina Caselli e Filippo Solibello.\nIl 26 novembre 2011, presso i laboratori della Scuola Alberghiera Pellegrino Artusi di Riolo Terme, la locale sezione dell'AVIS (donatori sangue) gli ha consegnato il Premio nazionale \u201cun v\u00e0 a zezz\u201d 2011.\nNel 2016 ha ricevuto con la collega Sara Zambotti il Premio Nazionale Cultura della Pace per la trasmissione \"Caterpillar\"."}
{"id": "771535", "revid": "1573940", "url": "https://it.wikipedia.org/wiki?curid=771535", "title": "Poecilia sphenops", "text": "Poecilia sphenops \u00e8 un pesce appartenente alla famiglia dei Poeciliidae, dell'ordine Cyprinodontiformes.\nDistribuzione e habitat.\nQuesto pesce \u00e8 diffuso nelle acque dolci e salmastre dell'America Centrale, dal Messico alla Colombia.\nDescrizione.\nIl corpo \u00e8 alto e allungato, con ventre arrotondato e testa appuntita. Gli occhi grandi, la bocca larga. La pinna dorsale \u00e8 allungata, la coda a delta, le altre pinne arrotondate. La livrea originaria prevede un fondo bianco-giallastro con riflessi metallici blu e verdi. Le pinne sono verdi e gialle. La femmina ha colori pi\u00f9 smorti. &lt;br&gt;\nQuesta specie \u00e8 spesso confusa con \"Poecilia mexicana\", molto simile.\nVariet\u00e0.\nDa decenni commercializzato come pesce d'acquario, l'uomo ha selezionato numerose variet\u00e0, anche grazie alla facilit\u00e0 con cui \"P. sphenops\" si ibrida con altri specie affini. La pi\u00f9 nota selezione \u00e8 la variet\u00e0 melanica, completamente nera (\"Black Molly\"). Altre variet\u00e0 sono il \"Silver Molly\" (bianco brillante), il \"Marble Molly\" (bianca screziata di nero) ed il \"Golden Molly\" (arancione e nera). Le selezioni con coda a lira sono dette Lyretail.\nRiproduzione.\n\u00c8 specie ovovivipara e molto prolifica: il maschio feconda le uova all'interno della femmina tramite il gonopodio, e dopo una gestazione di 28-30 giorni circa partorisce da 20 a 150 piccoli.\nAlimentazione.\n\"P. sphenops\" si nutre di vegetali, di crostacei e di invertebrati."}
{"id": "771552", "revid": "599013", "url": "https://it.wikipedia.org/wiki?curid=771552", "title": "Ian Ferguson", "text": "\u00c8 l'atleta neozelandese che ha vinto di pi\u00f9 alle Olimpiadi; ha vinto tre titoli olimpici a Los Angeles 1984: nel K1\u00a0500\u00a0m, nel K2\u00a0500\u00a0m e nel K4\u00a01000\u00a0m e altre due medaglie olimpiche a Seoul 1988: una d'oro nel K2\u00a0500\u00a0m e un argento nel K2\u00a01000\u00a0m (tutte le gare del K2 con il compagno Paul MacDonald). Si \u00e8 ritirato dall'attivit\u00e0 agonistica."}
{"id": "771567", "revid": "287204", "url": "https://it.wikipedia.org/wiki?curid=771567", "title": "Arbitrato internazionale", "text": "Larbitrato internazionale o anche detto arbitrato commerciale internazionale \u00e8 un metodo di risoluzione/composizione extragiudiziale delle controversie, intercorse tra soggetti di diritto di diversi Stati; esso deferisce la decisione ad arbitri (anche in collegio, come corti arbitrali) scelti dalle parti. L'arbitrato, a prescindere che sia nazionale o internazionale, \u00e8 una delle quattro principali ADR (Alternative dispute resolution, ovvero \"Risoluzione alternativa delle dispute\"), un modo per risolvere una controversia senza passare per il tribunale.\nUn esempio concreto di arbitrato commerciale internazionale \u00e8 l'arbitrato offerto dalla Camera di commercio internazionale (ICC), normato dalle Arbitration Rules.\nTipologie e differenze.\nL'arbitrato denazionalizzato \u00e8 una particolare ipotesi di arbitrato internazionale caratterizzata in primo luogo dalla completa autonomia delle parti e, in secondo luogo, dall'essere completamente svincolata da qualsivoglia ordinamento statale: esso opera, cio\u00e8, come ordinamento separato, in virt\u00f9 di un trattato stipulato tra gli Stati a cui appartiene la categoria di persone o di affari che si varranno di quel metodo di composizione delle controversie.\nL'arbitrato internazionale non deve essere confuso con l'arbitrato estero, disciplinato dalla Convenzione di New York del 1958, che regola il riconoscimento e l'esecuzione dei lodi arbitrali resi in uno Stato, in Paesi diversi.\nIn Italia.\nL'arbitrato internazionale era direttamente disciplinato dal nostro ordinamento al Titolo VI con gli artt. 832 - 840 c.p.c.; attualmente dopo l'avvento del dlgs 40/2006 l'intera disciplina dell'arbitrato \u00e8 stata riformata. Il Legislatore ha adottato uno schema \"tout court\", ovvero uno schema di regolamentazione incentrato sulla \"tendenziale\" equiparazione dell'arbitrato interno all'arbitrato internazionale.\nTale forma di equiparazione, criticata dalla dottrina internazionale, non \u00e8 riuscita a sortire l'effetto voluto in quanto la permanente applicabilit\u00e0 all'arbitrato internazionale della Convenzione di Ginevra del 1961 crea, irrimediabilmente, una disciplina differenziata per l'arbitrato commerciale internazionale.\nVa sempre ricordato che l'arbitrato internazionale ha la caratteristica di essere un arbitrato rituale, disciplinato dalla normativa domestica, con un particolare carattere di internazionalit\u00e0 inerente o alle qualit\u00e0 delle parti o, ancora, all'oggetto della controversia.\nLa \"ratio\" di una regolamentazione differente per l'arbitrato internazionale rispetto all'arbitrato domestico (o rituale interno)\u00e8 insita nelle controversie che tale arbitrato \u00e8 demandato a risolvere; ovvero, controversie di commercio internazionale.\nL'arbitrato \u00e8 internazionale quando una delle parti ha la propria sede (se persona giuridica) o la propria residenza (se persona fisica) in uno stato estero ex art. 830 c.p.c. terzo comma.\nLe differenze tra la Convenzione arbitrale per arbitrato interno e internazionale sono diverse.\nIn primo luogo la distinzione tra compromesso e clausola compromissoria \u00e8 internazionalmente desueta. Si \u00e8 soliti infatti utilizzare il termine \"arbitration agreement\" per identificare la convenzione arbitrale.\nTuttavia, almeno per l'ordinamento domestico italiano, non \u00e8 possibile sopprimere la dicotomia tra clausola compromissoria e compromesso.\nNel mondo.\nEvo Morales all'annuncio che la Bolivia sarebbe uscita dalla Corte Arbitrale della Banca Mondiale: \"I governi dell'America Latina, e io credo il mondo intero, non vincono mai le cause. Vincono sempre le multinazionali\".\nAlfred de Zajas, relatore speciale dell'ONU sul documento \"Promozione di un ordine internazionale equo e democratico\", in aprile 2015, ha evidenziato come i trattati arbitrali commerciali minaccino lo Stato di diritto e le sovranit\u00e0 nazionali.\nPi\u00f9 in generale, \u00e8 stato sostenuto che \"utilizzando il livello internazionale per far retrocedere i compromessi sociali del dopoguerra nel Nord e per creare un clima favorevole agli investimenti nel Sud e dell'Est, l'arbitrato organizza la globalizzazione del capitale a condizioni favorevoli per il centro delle classi dominanti\".\nArbitration Rules e Mediation Rules; DOCDEX rules (Camera di commercio internazionale, ICC).\nArbitration Rules e Mediation Rules (ICC).\nLa Camera di commercio internazionale (ICC) ha delle regole standard su cui si basano la mediazione e arbitraggio dette \"Mediation Rules\" e \"Arbitration Rules\" a cui si aggiungono le DOCDEX rules. Chi conosce questi standard, anche se non opera direttamente nel campo, pu\u00f2 offrire una consulenza in merito.\nL\u2019arbitrato di ICC \u00e8 offerto da uno o pi\u00f9 arbitri indipendenti e l\u2019enforcement, siccome sono decisioni vincolanti, sono possibili grazie alle leggi domestiche sull\u2019arbitrato e ai trattati internazionali in materia come la Convenzione di New York del 1958. La mediazione invece permette di raggiungere una decisione non vincolante tramite un facilitatore. Entrambe sono normate da delle rules/norme, che formano una cornice istituzionale che mira alla standardizzazione, all\u2019efficienza e anche alla trasparenza della procedura e alla fairness (equit\u00e0/imparzialit\u00e0 della procedura). L\u2019arbitrato sotto la ICC viene amministrato dalla International Court of Arbitration (Corte Internazionale di Arbitrato, fondata nel 1923 e indipendente da ICC) e la mediazione sotto la ICC viene amministrata dall\u2019International Centre for ADR (Centro Internazionale per le ADR). Entrambe le istituzioni hanno l\u2019inglese e francese come lingue ufficiali/di lavoro, ma possono offrire servizi in arabo, cinese, tedesco, italiano, portoghese, russo e spagnolo. Ognuna delle due istituzioni e procedure ha le proprie norme/rules, che sono adatte a essere adottate e usate in qualunque parte del mondo.\nArbitration Rules.\nLe Arbitration Rules (ICC) sono in vigore dal 2012 e sono state emendate nel 2017; nel sito web ICC, sono liberamente consultabili le Rules aggiornate al gennaio 2021. In totale, sono composte da 43 articoli suddivisi in sottosezioni numerate e raggruppati per topic di riferimento; comprendono anche sei appendici (la quarta, in particolare, riguarda degli esempi di tecniche di gestione dell\u2019arbitrato, le Case Management Techniques). Le Rules sono in inglese e sono tradotte in francese, cinese e russo (ma la versione del 2017 \u00e8 disponibile in parecchie altre lingue). Ci\u00f2 che viene effettivamente normato si intuisce dai topic di raggruppamento e dai titoli delle appendici:\nSi riassumono qui svariati punti focali delle Rules, fermo restando che ci\u00f2 non sostituisce l'apporto di consulenti esperti.\nI procedimenti di arbitrato sono effettuati dalla International Court of Arbitration (Corte Internazionale di Arbitrato), un'istituzione arbitrale istituita da ICC ma indipendente da essa. La Corte ha i suoi statuti e regole interne, che vengono allegati in appendice alle Arbitration Rules. Solo la Corte pu\u00f2 usare le Arbitration Rules. Il membro pi\u00f9 alto della Corte \u00e8 il Presidente, affiancato da alcuni Vice-presidenti che ne fanno le veci e dal Segretariato della Corte (Secretariat of the Court) con a capo il Segretario Generale (Secretary General) e il Vice-segretario Generale (Deputy Secretary General). La Corte pu\u00f2 delegare alcune scelte a dei comitati (Committees) appositi, scelte poi notificate alla Corte stessa nella prima sessione utile (i comitati hanno un presidente e altri uno o due membri). La causa di arbitrato viene lanciata in contesto di una controversia in cui una o pi\u00f9 parti ricercano una decisione imposta da una terza parte indipendente, senza che le parti possano negoziare: manca il controllo del processo di decision making, ma il rischio che la negoziazione o mediazione sia infruttuosa \u00e8 esorcizzato. La decisione presa dall'arbitro (o pi\u00f9 di uno) \u00e8 vincolante per entrambe le parti ed \u00e8 presa senza passare per il processo in tribunale, siccome \u00e8 una ADR.\nIl reclamante, che pu\u00f2 essere pi\u00f9 di uno, \u00e8 colui che invia la richiesta compilata alla ICC ed \u00e8 detto \"claimant\"; l'accusato invece \u00e8 il \"respondent\".\nOgni comunicazione scritta della Corte o tribunale arbitrale, salvo diversa indicazione, si invia a ogni parte (o a ogni suo rappresentante), all'arbitro (o ogni arbitro) e al Segretariato. Ogni notifica dal tribunale arbitrale va inviata al Segretariato.\nPer iniziare il procedimento, il reclamante/claimant invia la richiesta di arbitrato (request for arbitration) al Segretariato tramite la mail apposita. Nella richiesta, si indicano i nomi e dati dei reclamanti e degli accusati, dei loro eventuali rappresentanti, la descrizione della controversia, l'ammontare della cifra collegata alla controversia (e.g. il valore della merce nel contratto di compravendita), tutti gli accordi sottostanti alla controversia (e.g. il contratto di compravendita, che include una sezione in cui le parti optano per l'arbitrato), il luogo di arbitrato e la lingua (si possono gi\u00e0 scegliere nel contratto). L'invio della richiesta sancisce, anche in modo implicito, che i reclamanti adottano e seguono le Arbitration Rules e che accettano che l'arbitrato sar\u00e0 svolto dalla Corte. Una volta ricevuta, il Segretariato d\u00e0 la notifica. Dopodich\u00e9, il reclamante (o le varie parti) deve pagare la tassa (filing fee) e spedire le copie della richiesta a ogni parte coinvolta, all'arbitro/i e al Segretariato. Se ci\u00f2 non avviene entro un tempo limite, il procedimento viene interrotto. Entro 30 giorni (o, se concesso dal Segretariato, di pi\u00f9), l'accusato/i devono inviare una risposta (answer) al Segretariato e a ogni arbitro in cui inserisce i suoi dati, un commento sulla controversia, la sua risposta e le sue preferenze sull'arbitrato (luogo, lingua... che sono gi\u00e0 pattuiti nel contratto sottostante); il Segretariato la rigira a tutti i reclamanti. Nella risposta, si pu\u00f2 anche inserire una contro-accusa (counterclaim) con prove e giustificazioni e una stima della cifra di denaro legata a essa. Il reclamante, entro 30 giorni dalla notifica del Segretariato (o pi\u00f9 tempo, se \u00e8 concesso), pu\u00f2 inviare una risposta alla controaccusa.\nSe l'accusato non invia la risposta, il procedimento comunque non si interrompe. Se una parte rifiuta di prendere parte all'arbitrato, anche in questo caso non si interrompe (a meno che tutte le parti accantonano la procedura).\nIn caso di pi\u00f9 contratti sottostanti (e.g. pi\u00f9 contratti di compravendita con la stessa decisione pattuita in merito di ADR), si effettua un solo procedimento di arbitrato: semplicemente, nella richiesta sono menzionati tutti i contratti.\nAll'articolo 12, si ribadisce come l'arbitro debba essere imparziale dall'inizio alla fine e indipendente dalle parti coinvolte nell'arbitrato (parties involved in the arbitration). L'arbitro/i viene nominato dalle parti coinvolte e confermato dalla Corte entro 30 giorni dall'invio della richiesta, altrimenti viene direttamente nominato dalla Corte. Deve poi firmare uno statement in cui dichiara di accettare l'incarico e di essere indipendente e imparziale. Un arbitrato pu\u00f2 essere svolto da un solo arbitro (sole arbitrator) o da tre arbitri (three arbitrators; il tal caso, di default il terzo arbitro agisce come presidente del tribunale arbitrale e viene nominato dalla Corte). Il numero viene pattuito dalle parti e, se non pattuito, viene scelto di default un solo arbitro salvo in casi eccezionali. Le parti coinvolte (o anche solo una) possono rifiutare l'arbitro previa giustificazione inviata al Segretariato entro 30 giorni dalla nomina. Se la giustificazione viene accettata (cio\u00e8 viene ritenuta ammissibile), se ne sceglie un altro (replacement of arbitrator). Se la Corte \u00e8 nell'impossibilit\u00e0 di scegliere un arbitro, dichiara chiuso il procedimento. Un arbitro si sostituisce anche se invia le proprie dimissioni alla Corte (ma pu\u00f2 anche respingerle) o muore nel mentre.\nDopodich\u00e9, l'arbitro (o il tribunale riunito nel luogo indicato dalle parti o dalla Corte) scrive i Terms of Reference (una sorta di programma) poi firmati dalla Corte, imposta in una conferenza apposita (Case Management Conference) la tabella di marcia in modo ragionevole in base a quanto il caso \u00e8 complesso (procedural timetable), valuta il caso e emette la sua sentenza, che \u00e8 vincolante tra le parti pure se non equivale a una sentenza di tribunale; la lingua usata \u00e8 quella scelta dalle parti o dalla Corte. La decisione viene presa anche tenendo conto delle provisioni del contratto/i sottostante/i in modo equo (ex aequo et bono) o, in alternativa, ricomponendo le parti (agisce cio\u00e8 da amiable compositeur) se le parti optano per quest'altro modo di esercitare i poteri. Se l'arbitro non \u00e8 uno, la decisione passa per maggioranza; se manca, viene presa autonomamente dal presidente. A questo punto, la procedura \u00e8 dichiarata chiusa. La decisione (draft award) viene inviata alla Corte, che poi la approva dopo lo scrutinio (diventa \"award\") e la notifica tramite il Segretariato a tutte le parti. Le parti possono richiedere pi\u00f9 copie della decisione/award, ma solo le parti possono richiederle. Il Segretariato conserva una copia originale dell'award.\nIn alternativa, se le parti raggiungono un accordo durante un arbitrato, possono notificarlo all'arbitro e renderlo decisione finale dell'arbitrato se quest'ultimo \u00e8 d'accordo.\nL'arbitrato pu\u00f2 anche avvenire in videoconferenza, in un canale ad hoc. Durante il procedimento, una parte pu\u00f2 essere ascoltata (hearing) se lo richiede o se \u00e8 il tribunale arbitrale a richiederlo. In alternativa alla parte coinvolta, pu\u00f2 partecipare il suo rappresentante. Pu\u00f2 anche partecipare un adviser (in generale, \"consiglieri\").\nIl risultato dell'arbitrato, su volont\u00e0 delle parti, resta secretato: ci\u00f2 che si conosce \u00e8 solo l'esistenza della procedura di arbitrato.\nSalvo concessioni da parte della Corte in casi eccezionali, il tribunale arbitrale ha al massimo sei mesi a partire dalla firma dei Terms of Reference per prendere la decisione.\nLaddove si richiede un arbitrato in una situazione di emergenza, dunque una causa affidata all'arbitro di emergenza (Emergency Arbitrator), esiste una trafila a s\u00e9.\nNelle Rules, vengono anche illustrati i costi. In generale, la sola richiesta prevede una tassa (filing fee) non restituibile (non-refundable) pari a 5000$ (dollari statunitensi). Simili tasse, previo accordo esplicito tra le parti, si possono suddividere. Dopodich\u00e9, a essa si aggiungono le spese amministrative (administrative fees), che variano il base alla cifra oggetto della controversia (se non \u00e8 specificata, le spese amministrative vengono fissate a discrezione della Corte). Per esempio, se la cifra in questione \u00e8 fino a 50.000$ tondi, le spese amministrative sono 5000$, ragion per cui l'arbitrato costa almeno 10.000$. In tutti gli altri casi, si stabilisce in base a una percentuale: per esempio, se la cifra \u00e8 fino a 100.000$ tondi, si richiede l'1,53% della cifra. La massima spesa amministrativa che si pu\u00f2 richiedere \u00e8 una cifra che torna a essere fissa/piatta (flaut amount) se la cifra in questione supera i 500 milioni di dollari ed \u00e8 pari a 150.000$, ragion per cui un arbitrato nel caso limite difficilmente supera i 155.000$. La Corte si occupa di fissare lo stipendio dell'arbitro. Le spese, salvo diversa decisione della Corte o salvo problemi legali, vanno pagate in dollari statunitensi. Scegliere tre arbitri invece che uno fa aumentare ulteriormente il costo. Come appena accennato, il costo minimo di un arbitrato \u00e8 10.000$, ma le spese di un comune processo in tribunale possono essere molto pi\u00f9 alte pure se la parte \u00e8 vincitrice."}
{"id": "771568", "revid": "339392", "url": "https://it.wikipedia.org/wiki?curid=771568", "title": "Terremoto dell' 11 Gennaio 1693", "text": ""}
{"id": "771569", "revid": "1543377", "url": "https://it.wikipedia.org/wiki?curid=771569", "title": "Arile", "text": "Un arile (o gruppo arilico) \u00e8 un radicale monovalente che deriva da un idrocarburo aromatico a cui \u00e8 stato rimosso un atomo di idrogeno direttamente legato all'anello. Nella definizione di arile vengono fatti rientrare anche i radicali derivati da composti aromatici eterociclici, che nel caso specifico prendono il nome di \"eteroarili\". I gruppi arilici ed eteroarilici possono essere rappresentati nelle formule di struttura e negli schemi di reazione col generico simbolo Ar.\nSostituzione con arili.\nIl gruppo arilico viene tendenzialmente inteso come gruppo funzionale sostituente legato ad una seconda struttura molecolare generalmente indicata come R. \nPer l'addizione di un arile vengono in genere sfruttati i meccanismi della sostituzione nucleofila aromatica o della sostituzione elettrofila aromatica, a seconda del caso in cui R si comporti rispettivamente da nucleofilo o da elettrofilo.\nI sostituenti arilici sono un importante oggetto di studio della chimica farmaceutica, in quanto tali gruppi conferiscono alle molecole farmacologicamente attive propriet\u00e0 ben definite che ne influenzano sensibilmente la farmacodinamica e la farmacocinetica."}
{"id": "771573", "revid": "110157", "url": "https://it.wikipedia.org/wiki?curid=771573", "title": "Gerald Abrahams", "text": "\u00c8 noto principalmente per la \"variante Abrahams\" della difesa Slava, detta anche \"Abrahams-Noteboom\":codice_1.\nCominci\u00f2 a giocare a scacchi all'et\u00e0 di 14 anni e dopo due anni partecip\u00f2 al campionato di Liverpool. Nel 1923 partecip\u00f2 ad una simultanea data da Aleksandr Alechin; perse la partita, ma fu l'ultimo a cedere al grande campione russo.\nNel 1933-34 insegn\u00f2 legge alla Queen's University di Belfast.\nNel 1933 si classific\u00f2 terzo al campionato britannico, dietro Mir Sultan Khan e Theodore Tylor. Nel match Inghilterra\u2013URSS del 1946 pareggi\u00f2 (+1 \u20131) contro Vja\u010deslav Ragozin.\nEra un forte giocatore alla cieca. Nel 1934 gioc\u00f2 in simultanea alla cieca contro quattro forti giocatori irlandesi al \"Belgravia Hotel\" di Belfast, vincendo due partite e pareggiando le altre due.\nScrisse diversi testi sugli scacchi, tra i quali \"The Chess Mind\" (1951), \"Technique in Chess\" (1961) e \"The Pan Book of Chess\".\nSvolgeva la professione di barrister (avvocato che ha accesso alle corti di giustizia pi\u00f9 elevate).\nUna sua immagine \u00e8 disponibile Qui"}
{"id": "771574", "revid": "110157", "url": "https://it.wikipedia.org/wiki?curid=771574", "title": "Distretto di Matamata-Piako", "text": " \nIl distretto di Matamata-Piako \u00e8 un'autorit\u00e0 territoriale della Nuova Zelanda che si trova entro i confini della regione di Waikato, nell'Isola del Nord. La sede del Consiglio distrettuale \u00e8 situata nella citt\u00e0 di Te Aroha.\nIl Distretto si trova pochi chilometri ad est della citt\u00e0 di Hamilton; non ha sbocchi sul mare. il territorio \u00e8 prevalentemente pianeggiante, racchiuso ad est da una piccola catena montuosa chiamata Kaimai Range.\nLa popolazione del Distretto si divide principalmente nelle citt\u00e0 di Morrinsville (6.600 abitanti), Matamata (6.300 abitanti) e Te Aroha (3.800 abitanti). L'economia si basa principalmente sull'agricoltura."}
{"id": "771580", "revid": "15756", "url": "https://it.wikipedia.org/wiki?curid=771580", "title": "Fl\u00e2neur", "text": "Fl\u00e2neur (al plurale fl\u00e2neurs) \u00e8 un termine francese, reso celebre dal poeta simbolista Charles Baudelaire, che indica il gentiluomo che vaga oziosamente per le vie cittadine, senza fretta, sperimentando e provando emozioni nell'osservare il paesaggio. La parola non possiede un'esatta corrispondenza in italiano, tuttavia la locuzione \"andare a zonzo\" rende bene l'idea dell'azione.\nIl concetto di \"fl\u00e2neur\" ha una significativa presenza anche nell'opera del filosofo Walter Benjamin ed \u00e8 ricorrente nell'ambito di discussioni accademiche sulla modernit\u00e0; \u00e8 diventato significativo anche in architettura e urbanistica.\nUso del termine.\nAttorno al 1850, Baudelaire sosteneva che l'arte tradizionale fosse inadeguata per le nuove e dinamiche complicazioni della vita moderna. I cambiamenti sociali ed economici portati dall'industrializzazione richiedevano che l'artista s'immergesse nella metropoli e diventasse, per usare le parole di Baudelaire, \"un botanico del marciapiede\", un conoscitore analitico del tessuto urbano. Poich\u00e9 coni\u00f2 il termine riferendosi ai parigini, il \"fl\u00e2neur\" (colui che bighellona/passeggia) e la \"fl\u00e2nerie\" (il bighellonare/passeggiare/vagare) sono associati sia a Parigi sia a Napoli e con quel tipo di ambiente, che lascia spazio all'esplorazione non affrettata e libera da programmi. Il \"fl\u00e2neur\" \u00e8 tipicamente molto consapevole del suo comportamento pigro e privo di urgenza: per esemplificare questa sua caratteristica umorale, era descritto come \"uno che porta al guinzaglio delle tartarughe lungo le vie di Parigi\".\nWalter Benjamin adott\u00f2 questo concetto dell'osservatore urbano sia come strumento analitico sia come stile di vita. Dal suo punto di vista marxista, Benjamin descrive il \"fl\u00e2neur\" come un prodotto della vita moderna e della rivoluzione industriale, senza precedenti nella storia e decisamente appartenente a un certo tipo di classe sociale, con un avvento parallelo a quello della figura del turista. Il suo \"fl\u00e2neur\" \u00e8 un borghese dilettante, non coinvolto ma molto perspicace. Benjamin divenne il suo stesso esempio principale, raccogliendo le osservazioni sociali ed estetiche che ricavava da lunghe passeggiate per le vie di Parigi. Anche il titolo del suo incompiuto \"Passagen-Werk\", opera filosofica, deriva dalla sua particolare affezione per le strade occupate dai negozi.\nNel 1917 lo scrittore svizzero Robert Walser pubblic\u00f2 un racconto breve intitolato \"La passeggiata\", che per certi versi pu\u00f2 essere ricondotto alla tematica del vagabondare. Tuttavia, il passeggiare di Walser pu\u00f2 esser visto come un'alternativa a quello \"baudelaireiano-benjaminiano\", e presenta maggiori affinit\u00e0 con quello della cosiddetta \"Spaziergangswissenschaft\" (promenadologia, strollology), di autori come Thomas Bernhard e Peter Handke..\nNel contesto dell'architettura e dell'urbanistica contemporanea, la progettazione rappresenta, per i \"fl\u00e2neur\", una delle modalit\u00e0 per accostarsi agli aspetti psicologici della costruzione di edifici. L'architetto Jon Jerde, per esempio, disegn\u00f2 il suo Horton Plaza a San Diego e l'Universal CityWalk di Los Angeles, immaginandoli come utili alla necessit\u00e0 di prevedere sorprese, distrazioni e sequenze di eventi per passeggiatori."}
{"id": "771584", "revid": "56818", "url": "https://it.wikipedia.org/wiki?curid=771584", "title": "Tangenziale Est di Milano", "text": ""}
{"id": "771585", "revid": "122711762", "url": "https://it.wikipedia.org/wiki?curid=771585", "title": "Interferometro di Mach-Zehnder", "text": "L'interferometro di Mach-Zehnder \u00e8 un tipo di interferometro a divisione di ampiezza, costituito da due specchi e da due beam splitter. Le onde all'interno del sistema percorrono due strade differenti; la differenza di cammino ottico pu\u00f2 essere introdotta da una piccola asimmetria in uno dei beam splitter. Visto che i due percorsi sono separati, tale interferometro \u00e8 difficile da allineare. Inoltre un variatore di fase (phase shifter) permette d'introdurre uno sfasamento variabile dell'onda tra i due cammini, compreso nell'intervallo formula_1.\nLe sue applicazioni sono molto numerose: generalmente lungo uno dei due percorsi viene inserito un oggetto, ad esempio un vetro, che produce una differenza di cammino ottico. Conoscendo tale differenza, \u00e8 ad esempio possibile calcolare l'indice di rifrazione del mezzo interposto.\nAnalisi quantistica.\nPercorso usuale.\nIl funzionamento dell'interferometro pu\u00f2 essere analizzato immaginando di inviare un singolo quanto di energia (fotone) e non un generico fascio di luce coerente. A ogni cammino viene associato un vettore colonna che tiene conto delle probabilit\u00e0 della particella di compiere l'uno o l'altro percorso. \nIn figura \u00e8 riportato il sistema in esame: il vettore formula_2 indica il primo cammino del fotone (in basso a sinistra dell'immagine), vi \u00e8 quindi una probabilit\u00e0 pari a 1 che esso compia questo percorso, mentre la probabilit\u00e0 relativa al cammino superiore \u00e8 nulla. Incontrando il primo beam splitter (BS1) lo stato del fotone viene modificato: in termini \"classici\" BS1 riflette met\u00e0 del fascio incidente e ne trasmette l'altra met\u00e0 ma, essendo un quanto di energia, il fotone non pu\u00f2 essere scisso, perci\u00f2 \u00e8 possibile immaginare che la particella compia contemporaneamente entrambi i cammini per poi interferire con s\u00e9 stesso nel secondo beam splitter (BS2). Per trovare il nuovo vettore colonna, che esprime lo stato del fotone una volta oltrepassato BS1, \u00e8 sufficiente applicare il prodotto vettoriale tra la matrice del beam splitter e lo stato del fotone incidente:\nformula_3 \nSi ottiene perci\u00f2 che il nuovo vettore all'uscita di BS1 sar\u00e0:\nformula_4\nLa probabilit\u00e0 che il fotone segua il percorso superiore coincide con quella di seguire il percorso inferiore (eventi equiprobabili) ed \u00e8 pari a formula_5\nIndicando con formula_6 lo stato del fotone che compie il cammino superiore e con formula_7 lo stato relativo al cammino inferiore, all'interno dell'interferometro, il fotone si trova in una sovrapposizione di stati, definita come:\nformula_8\nGli specchi M1 e M2 non modificano le probabilit\u00e0, il vettore rimane lo stesso calcolato precedentemente fino a quando non si incontra il secondo beam splitter (BS2). \nPer calcolare il nuovo stato del fotone si considera la matrice relativa a BS2:\nformula_9\ne la si applica in prodotto vettoriale allo stato del fotone, come segue:\nformula_10\nDal risultato si evince che il fotone inviato nell'interferometro verr\u00e0 rilevato esclusivamente da D0 (la probabilit\u00e0 di eseguire il cammino superiore \u00e8 pari a 1) e mai da D1, posto lungo il cammino inferiore. In modo complementare, un fotone preparato nello stato formula_11 uscir\u00e0 dall'interferometro nello stato formula_2 e perci\u00f2 sar\u00e0 rilevato sempre da D1 e mai da D0.\nPercorso interrotto.\nSe si modifica la struttura dell'interferometro ponendo ad esempio un blocco di materiale assorbente lungo il percorso inferiore, \u00e8 possibile analizzare nuovamente i cammini del fotone (e quindi le probabilit\u00e0 associate) utilizzando il metodo illustrato nel paragrafo precedente. Lo schema \u00e8 riportato nella figura.\nIl fotone incidente \u00e8 posto nello stato formula_2 come visto precedentemente, il primo beam splitter BS1 modifica le probabilit\u00e0 del fotone producendo un vettore colonna pari a formula_14. A questo punto per\u00f2 il fotone pu\u00f2 proseguire seguendo il cammino superiore con probabilit\u00e0 pari a formula_15 oppure essere assorbito dal blocco consistente con egual probabilit\u00e0. Come denotato dalla figura, una volta superato M1 lo stato del fotone sar\u00e0 formula_16. Infine il fotone incontrer\u00e0 il secondo beam splitter BS2 dal quale \u00e8 possibile ottenere lo stato finale calcolando il prodotto vettoriale tra la matrice caratteristica di BS2 e lo stato precedente:\nformula_17\nPerci\u00f2 vi sar\u00e0 una probabilit\u00e0 pari a formula_18 che il fotone venga rilevato da D0 o da D1.\nQuesto risultato \u00e8 strabiliante, poich\u00e9 permette di effettuare una misura senza interagire direttamente con il sistema misurato ed \u00e8 un fenomeno della meccanica quantistica che non ha un analogo nel mondo classico. \nIn definitiva i risultati di questa configurazione dell'interferometro di Mach Zehnder sono:\nIl risultato ottenuto \u00e8 coerente in quanto formula_22\nConfrontando i due casi analizzati (configurazione \"classica\" e configurazione con ostacolo) il caso in cui D1 rilevi il fotone \u00e8 indicatore della presenza di un ostacolo lungo il cammino inferiore ma, sostanzialmente, la particella non ha mai interagito con il materiale assorbente. Questo fenomeno non esiste in fisica classica ed \u00e8 trattato esaustivamente dal famoso esperimento mentale di Elitzur-Vaidman, nel quale \u00e8 possibile \"misurare\" il corretto funzionamento (o meno) di una bomba senza innescarne il meccanismo di detonazione."}
{"id": "771589", "revid": "56818", "url": "https://it.wikipedia.org/wiki?curid=771589", "title": "Tangenziale Ovest di Milano", "text": ""}
{"id": "771593", "revid": "1869172", "url": "https://it.wikipedia.org/wiki?curid=771593", "title": "Cri\u0219ana", "text": "La Cri\u0219ana (in ungherese: \"K\u00f6r\u00f6svid\u00e9k\", in tedesco: \"Kreischgebiet\") \u00e8 una regione storico-geografica dell'Europa Centrale e della Romania.\nNella parte nord-occidentale della Romania, tra Transilvania ed Ungheria, deve il suo nome ai tre affluenti del fiume Cri\u0219 (in ungherese: \"K\u00f6r\u00f6s\") che la attraversano: Cri\u0219ul Alb (\"Feh\u00e9r-K\u00f6r\u00f6s\"), Cri\u0219ul Negru (\"Fekete-K\u00f6r\u00f6s\") e Cri\u0219ul Repede (\"Sebes-K\u00f6r\u00f6s\").\nLa regione comprende gli attuali distretti romeni di Arad e Bihor, parte di quello di S\u0103laj e le regioni Hajdu Bihar e B\u00e8k\u00e9s ambedue in Ungheria. Il capoluogo storicamente riconosciuto \u00e8 Oradea.\nQuesto territorio faceva parte del Regno d'Ungheria fino al 1918 e tutt'oggi \u00e8 popolato da una consistente minoranza ungherese."}
{"id": "771595", "revid": "124123", "url": "https://it.wikipedia.org/wiki?curid=771595", "title": "Samuel Courtauld", "text": "Biografia.\nNacque a Braintree nell'Essex nel 1876 da una famiglia discendente da un argentiere ugonotto, Augustin, che nel 1690 si era trasferito a Londra, proveniente dalla Francia, per sfuggire alle persecuzioni di cui erano vittime i protestanti.\nNegli anni successivi la famiglia si occup\u00f2 della tessitura della seta e grazie alla scoperta della seta artificiale diventarono una delle famiglie pi\u00f9 importanti e ricche. Finiti gli studi Samuel entr\u00f2 subito nell'azienda di famiglia e sotto la sua presidenza la societ\u00e0 si ampli\u00f2 fino a possedere oltre venti stabilimenti in Gran Bretagna.\nGrazie a questo successo Courtauld accumul\u00f2 una grossa fortuna che gli permise di spendere grosse somme in dipinti, cominci\u00f2 una collezione (oggi la Courtauld Gallery) dopo i quarant'anni dopo un viaggio che aveva fatto in Italia dove rimase colpito dai grandi maestri italiani. Dopo qualche anno scopr\u00ec anche gli impressionisti ed i post-impressionisti. Egli acquistava quadri non in base alla fama degli artisti od alle recensioni dei critici, ma secondo il proprio gusto ed i consigli della moglie.\nDopo il 1930 Courtauld, oramai deciso a condividere con il pubblico il suo amore per l'arte, decise di donare 50.000 sterline alla Tate Gallery di Londra, che vennero utilizzati per l'acquisto di ventitr\u00e9 dipinti. Nel 1925 fond\u00f2 insieme ad un amico l'Associazione degli Artisti Londinesi, che elargiva regolarmente una piccola rendita a pittori e scultori.\nLa sua opera pi\u00f9 importante fu la fondazione del \"Courtauld Institute of Art\", il primo centro britannico per lo studio della storia dell'arte ed ancora oggi la pi\u00f9 importante istituzione mondiale in questo settore.\nL'idea dell'istituto prese forma negli anni Venti con l'incoraggiamento di altri due collezionisti, lord Lee di Fareham e sir Robert Witt; cominci\u00f2 le trattative con l'Universit\u00e0 di Londra nel 1928 e l'Istituto nacque ufficialmente nel 1931. All'epoca non aveva una sede permanente, ma quando sua moglie mor\u00ec (in quello stesso anno), egli lasci\u00f2 la sua casa di Portman Square all'Universit\u00e0 senza chiedere affitto per 50 anni e don\u00f2, sempre all'Universit\u00e0, la maggior parte dei suoi dipinti e 70.000 sterline per la costruzione di un'apposita pinacoteca.\nMa alla sua morte, nel 1947, questa non era stata ancora costruita; venne aperta soltanto nel 1958 in Woburn Square, a circa un chilometro e mezzo dall'Istituto. Tenere cos\u00ec lontano la pinacoteca dalla Fondazione non era certo l'ideale, il problema fu risolto quando si rese disponibile l'ala nord della Somerset House."}
{"id": "771596", "revid": "56818", "url": "https://it.wikipedia.org/wiki?curid=771596", "title": "Tangenziale est milano", "text": ""}
{"id": "771597", "revid": "1745361", "url": "https://it.wikipedia.org/wiki?curid=771597", "title": "Muntenia", "text": "La Muntenia (o Grande Valacchia) \u00e8 una regione storico-geografica dell'Europa Centrale e della Romania.\n\u00c8 delimitata a sud e a est dal Danubio, a nord dalle Alpi Transilvaniche, a ovest dal fiume Olt. Comprende 10 distretti romeni: Arge\u0219, Br\u0103ila, Buz\u0103u, C\u0103l\u0103ra\u0219i, D\u00e2mbovi\u021ba, Giurgiu, Ialomi\u021ba, Ilfov, Prahova e Teleorman.\nLa citt\u00e0 principale \u00e8 la capitale stessa della Romania, Bucarest, mentre altri centri importanti sono: Br\u0103ila, Buz\u0103u, Pite\u0219ti, Ploie\u0219ti e T\u00e2rgovi\u0219te.\nIn seguito all'ingresso del paese nell'Unione europea, \u00e8 stata costituita la \"Zona di sviluppo regionale Sud Muntenia\", un'agenzia di diritto privato ad utilit\u00e0 pubblica che copre il territorio della Muntenia tranne la provincia della capitale."}
{"id": "771601", "revid": "608583", "url": "https://it.wikipedia.org/wiki?curid=771601", "title": "Oltenia", "text": "L'Oltenia (chiamata anche \"Piccola Valacchia\", \"Valacchia Alutana\" o \"Valacchia Cesarea\") \u00e8 una regione storico-geografica dell'Europa balcanica e della Romania.\nIn seguito all'ingresso del paese nell'Unione europea, \u00e8 stata costituita \"Zona di sviluppo regionale Sud-Ovest Oltenia\", un'agenzia di diritto privato ad utilit\u00e0 pubblica che copre il territorio delle cinque province dell'Oltenia.\nGeografia.\n\u00c8 racchiusa tra il Danubio, le Alpi Transilvaniche e il fiume Olt. Il territorio dell'Oltenia oggi \u00e8 occupato dai distretti romeni di Mehedin\u021bi, Gorj, Dolj, V\u00e2lcea e Olt. La citt\u00e0 principale della regione \u00e8 storicamente individuata in Craiova.\nHa un clima temperato. Nella sua zona sottocarpatica si trovano le terme di Ol\u0103nesti, C\u0103limanesti C\u0103ciulata, Govora, i monasteri di Horezu e Cozia, le grotte \"Pe\u0219terea Muierii \" e Polovragi. Sull'autostrada Drobeta - T\u00e2rgu Jiu si pu\u00f2 visitare il monastero di Tismana. Altre mete turistiche sono il ponte di Traiano sul Danubio (costruito da Apollodoro di Damasco, negli anni 103 - 105 d.C., durante la conquista della Dacia), il forte romano costruito al tempo dell'imperatore Adriano, la idro-centrale di \"Por\u021bile de Fier\" (presso le gole dette Porte di ferro).\nNella capitale della contea di Gorj, T\u00e2rgu Jiu si possono ammirare le opere del famoso scultore Constantin Br\u00e2ncu\u0219i, \"Poarta s\u0103rutului\" (La porta del bacio), \"Masa t\u0103cerii\" (La mensa del silenzio) e \"Coloana infinitului\" (La colonna dell'infinito).\nAll'Oltenia sono legate, per nascita o radici, diverse personalit\u00e0 della musica come Francisco Jos\u00e9 Debali (Deb\u00e1ly Ferenc J\u00f3zsef), Maria T\u0103nase, Maria L\u0103t\u0103re\u021bu, della politica come il ministro Nicolae Titulescu, della letteratura come Marin Sorescu, il comico Amza Pellea."}
{"id": "771602", "revid": "599013", "url": "https://it.wikipedia.org/wiki?curid=771602", "title": "Grant Davies", "text": "Alle Olimpiadi di ha vinto una medaglia d'argento nel K1\u00a01000\u00a0m."}
{"id": "771603", "revid": "72852823", "url": "https://it.wikipedia.org/wiki?curid=771603", "title": "Tangenziale Nord di Milano", "text": ""}
{"id": "771604", "revid": "628767", "url": "https://it.wikipedia.org/wiki?curid=771604", "title": "Banato di Severin", "text": "Il Banato di Severin \u00e8 una regione storica dell'Europa centrale, interamente compresa nell'odierna Romania.\nI banati erano province amministrative di confine tipiche degli stati medioevali costituiti dagli slavi balcanici e dagli Ungheresi: retti da un bano, ciascuno di essi aveva funzione analoga a quella delle marche nell'impero carolingio, ovvero erano istituiti per difendere e amministrare con efficienza regioni periferiche di recente conquista o acquisizione, che avrebbero potuto essere facilmente \"perdute\".\nIl banato di Severin fu istituito dal regno di Ungheria nel XII secolo nella regione tra il fiume Danubio e il fiume Aluta e fu perduto a favore dei popoli dei Valacchi nel XIII secolo, divenendo parte della Valacchia.\nLa lista dei vescovi latini di Citadella di Severino\n 1. Gregorius (1382) OP ;\n 2. Lucas Ioannis OFM (1390\u20131394);\n 3. Franciscus OFM (1394\u20131398);\n 4. Nicolaus Demetrios (1399);\n 5. Iacobus de Cavallis (1412) ;\n 6. Lucas (1431);\n 7. Dionysius (?);\n 8. Dominicus (1437);\n 9. Benedictus (1439);\n 10. Stephanus OSB (1447);\n 11. Stephanus (1499);\n 12. Gregorius Thakaro (1500\u20131502).\nLista dei governatori (Bani) della cittadella di Severin\n 1. 1233 Luca\n 2. 1243 Stefano\n 3. 1247-1254 Giovanni\n 4. 1255 P\u00f3sa Cs\u00e1k\n 5. 1257-1261 \u015etefano\n 6. 1262 Stefano\n 7. 1263-1267 Lorenzo\n 8. 1268 Ugrin\n 9. 1268 Alessandro\n 10. 1269 Lorenzo\n 11. 1270 Ponit\n 12. 1270-1271 Lorenzo\n 13. 1271-1272 Paolo\n 14. 1272 Lorenzo\n 15. 1272 Alberto\n 16. 1273 Paolo\n 17. 1273 Lorenzo\n 18. 1274 Paolo\n 19. 1274-1275 Ugrin\n 20. 1275 Micu\n 21. 1275 Paolo\n 22. 1275 Reinauld\n 23. 1276-1279 Micu\n 24. 1277-1278 Paolo\n 25. 1279 Lorenzo\n 26. 1280-1283 Timoteo\n 27. 1284-1286 Mako\n 28. 1287-1289 Rafaello\n 29. 1290-1293 Lorenzo\n 30. 1294-1296 Solymosi Posa\n 31. 1297-1299 Ladislau R\u00e1tholti\n 32. 1299-1308 Andreea T\u00e1rnok\n 33. 1309-1314 vacanto\n 34. 1314-1318 Dominico Cernea\n 35. 1319-1323 Ladislau R\u00e1tholti\n 36. 1323-1329 Daniele Sz\u00e9csi\n 37. 1324 Paolo\n 38. 1330-1335 vacant\n 39. 1341 Sz\u00e9csi Deniso\n 40. 1342-1349 Losonci\n 41. 1350-1355 Nicol\u00e0 Sz\u00e9csi\n 42. 1355-1359 La\u0163cu Denis\n 43. 1359-1387 vacant\n 44. 1387 Ladislau\n 45. 1387-1388 \u015etefan\n 46. 1388-1390 Giovanni Kaplan\n 47. 1390-1391 Nicol\u00e0 Per\u00e9nyi\n 48. 1392 Gerebenci Szemere\n 49. 1392-1393 Ditr\u0103u Bebek\n 50. 1393-1408 vacant0\n 51. 1408-1409 Pippo di Ozora\n 52. 1409 vacant\n 53. 1419 Sigismundo Losonci\n 54. 1428 Emeric Marcali\n 55. 1430-1435 Nicol\u00e0 Redwitz\n 56. 1429-1435 vacanto\n 57. 1435 Ladislau Jakubek\n 58. 1436-1439 Tall\u00f3ci Francisc\n 59. 1439-1445 Iancu de Hunedoara\n 60. 1445-1446 Blasio\n 61. 1447-1454 Mikl\u00f3s\n 62. 1449 Vasile de Cerna (vice-ban)\n 63. 1452-1454 Pietro\n 64. 1455-57 vacant0\n 65. 1458 Vlado \u015fi Gregorio Bethlen\n 66. 1459-1460 vacant\n 67. 1460 Ladislau Doczi\n 68. 1462-1463 Nicola\n 69. 1464-1466 vacanto\n 70. 1466 Giovanni Pongracz\n 71. 1467 vacanto\n 72. 1467 \u015etefan e Mihai de M\u00e2tnic\n 73. 1468-1471 vacanto\n 74. 1471-1478 Emeric H\u00e9derv\u00e1ri\n 75. 1478 Giovanni Domenico Bethlen\n 76. 1478 vacanto\n 77. 1479 Ambrosio e Georgio Szenthelsebethi\n 78. 1479 Bartolomeo Path\u00f3csy\n 79. 1480-1483 Francesco Haraszti\n 80. 1483-1489 Francesco Haraszti e Andreea Szokoly\n 81. 1490 Emerico di Ozora\n 82. 1491 Pippo \u015fi Andreea D\u00e1nfy\n 83. 1491-1492 Francesco Haraszti\n 84. 1492-1494 George \u015fi Filip Balassa de Ciula\n 85. 1495-1502 Pietro M\u0103cica\u015f\n 86. 1503 Barnaba Bela\n 87. 1503 Giovanni G\u0103rli\u015fte\n 88. 1504-1508 Giovanni e Bela G\u00e2rli\u015fte;\n 89. 1508-1513 Michele e Barnaba\n 90. 1514 Giovanni\n 91. 1515-1516 Nicola\n 92. 1517-1518 vacanto\n 93. 1519 Bela Barnabas\n 94. 1520-1521 Nicola di G\u00e2rli\u015fte\n 20. 1522-1524 Giovanni Kallay"}
{"id": "771605", "revid": "125220301", "url": "https://it.wikipedia.org/wiki?curid=771605", "title": "Craiova", "text": "Craiova \u00e8 un municipio della Romania di abitanti capoluogo del distretto di Dolj, ubicato nei pressi della riva sinistra del fiume Jiu nella regione storica dell'Oltenia. Dal 2009 \u00e8 costituita la zona metropolitana di Craiova con abitanti.\nStoria.\nIl primo documento che cita la citt\u00e0, con il nome di \"Pelendava\", \u00e8 la Tabula Peutingeriana richiesta dall'imperatore Caracalla. Qui venne costruito un castrum al tempo dell'imperatore Traiano, successivamente rinforzato nel periodo dell'imperatore Adriano.\nCraiova fu in passato la capitale dell'Oltenia e i suoi primi \"Bani\", il massimo livello dei boiardi dello Stato della Valacchia, furono i membri della famiglia Craiove\u0219ti, da cui la citt\u00e0 prese il nome. I Bani avevano il diritto di battere moneta con la loro effigie e da essi trae origine la parola romena \"ban\" (denaro).\nNel 1394 Craiova fu probabilmente la zona in cui si svolse la \"Battaglia di Rovine\", vinta dal Principe di Valacchia Mircea I sul Sultano dell'Impero ottomano Bayezid I.\nDopo la prima met\u00e0 del XVI secolo, l'area di Craiova venne considerata un importante centro economico sia per la Valacchia che per tutta la Romania, ma conobbe una fase di declino durante l'occupazione Asburgica dell'Oltenia: l'amministrazione tendeva infatti a centralizzare le principali funzioni politiche ed economiche e provoc\u00f2 le vibranti proteste dei boiardi locali ed al crescere delle azioni degli \"haiduci\". Nel 1761, sotto il regno del Principe Costantino Mavrocordatos, i \"Bani\" lasciarono Craiova per trasferirsi a Bucarest, lasciando l'amministrazione locale nelle mani dei loro sottoposti, i cosiddetti \"kaymakam\".\nDurante la Rivoluzione della Valacchia del 1821, gli abitanti dell'attuale Distretto di Dolj si unirono in massa ai \"Panduri\" di Tudor Vladimirescu, contribuendo in maniera rilevante alla spedizione contro Bucarest.\nI primi decenni del XIX secolo e l'occupazione dell'Impero Russo segnarono per la citt\u00e0 un consistente sviluppo economico, grazie alla presenza di attivit\u00e0 artigiane e commerciali importanti: all'epoca Craiova esportava grano, pelli, pellicce, animali vivi ed altri prodotti sia verso l'Impero austriaco che verso quello Ottomano.\nUn ulteriore progresso culturale ed economico avvenne dopo la Guerra turco-russa (1877 - 1878); come conseguenza, alla fine del XIX secolo Craiova aveva circa abitanti, aveva sviluppato l'industria tessile ed altre piccole industrie e, il 26 ottobre 1896, fu la prima citt\u00e0 alimentata da una centrale termoelettrica della Romania: la centrale forniva inizialmente elettricit\u00e0 a 365 punti luce in 39 strade con una rete di circa di cavi.\nNel periodo tra le due guerre mondiali, la citt\u00e0 conobbe una industrializzazione non trascurabile, con diversi stabilimenti che occupavano oltre 100 lavoratori ciascuno: le pi\u00f9 importanti e conosciute erano l'industria di abbigliamento \"Oltenia\" e la casa editrice \"Scrisul Rom\u00e2nesc\".\nDal punto di vista politico, va ricordata la firma, il 7 settembre 1940, del Trattato di Craiova, imposto dalla Germania nazista, con il quale la Romania cedeva alla Bulgaria una parte della Dobrugia.\nDurante il regime comunista, lo sviluppo industriale venne spinto in misura rilevante, in particolare con l'apertura di uno stabilimento automobilistico e della \"Electroputere\", azienda tuttora esistente e privatizzata dopo la rivoluzione del 1989 che costruiva motori e trasformatori elettrici e locomotori ferroviari.\nLe privatizzazioni hanno portato queste grandi aziende ad un periodo di crisi, ma tutt'oggi l'industria rappresenta il 70% dell'attivit\u00e0 economica della citt\u00e0.\nCultura.\nIstruzione.\nScuole.\nLa scuola \"Obedeanu\" \u00e8 la pi\u00f9 antica istituzione scolastica non solo di Craiova, ma dell'intera regione di Oltenia. Fondata dal boiardo (\"boier\" in rumeno) Constantin Obedeanu \u00e8 stata ufficializzata come scuola pubblica nella pergamena con il sigillo (\"hrisov domnesc\") di Alexandru Ipsilanti il 26 aprile 1775.\nLa prima scuola superiore di Craiova venne fondata il 20 maggio 1826 da Stanciu C\u0103p\u0103t\u0103neanu (in qualit\u00e0 di ispettore scolastico, direttore e come primo insegnante) e da Grigore Ple\u0219oianu - ex allievi di Gheorghe Laz\u0103r e Ion Heliade R\u0103dulescu, con il nome di \"\u0218coala Na\u021bional\u0103 de Limba Rom\u00e2n\u0103\" (Scuola Nazionale di Lingua Romena), attualmente Collegio Nazionale Carlo I, il secondo istituto superiore della Romania dopo il Collegio Nazionale \"Sf\u00e2ntul Sava\" di Bucarest fondato da Gheorghe Laz\u0103r il 6 marzo 1818.\nUniversit\u00e0.\nOggi Craiova dispone, oltre che di diversi istituti superiori, anche di due istituzioni universitarie. La prima, chiamata semplicemente Universit\u00e0 di Craiova (\"Universitatea din Craiova\") sita in via A.I.Cuza n\u00ba 13 \u00e8 stata fondata nel 1947. Conta pi\u00f9 di iscritti ed offre tutti i percorsi didattici (laurea, master e dottorato) e tutte le forme di frequenza (frequenza obbligatoria, frequenza facoltativa, a distanza). \u00c8 divisa in 16 facolt\u00e0 e 14 scuole di dottorato, 47 corsi di laurea con 85 indirizzi di studio e 42 programmi di master con 84 specializzazioni.\nLa seconda, Universit\u00e0 di medicina e farmacia di Craiova (\"Universitatea de Medicina si Farmacie din Craiova\") si trova in via Petru Rares n\u00ba 4.\nInfrastrutture e trasporti.\nFerrovie.\nCraiova \u00e8 un importante nodo ferroviario e dispone di collegamenti diretti con Bucarest e molte altre importanti citt\u00e0 del paese.\nAutobus e tram.\nIl trasporto pubblico locale, gestito dalla \" Regia Autonom\u0103 de Transport Craiova (RAT Craiova)\", di propriet\u00e0 dell'amministrazione municipale, comprende 3 linee di tram e 17 linee di autobus che collegano le diverse aree. La linea tramviaria principale attraversa interamente la citt\u00e0 in direzione est-ovest, collegando le due pi\u00f9 importanti aree industriali.\nAeroporti.\nCraiova dispone inoltre di un aeroporto (IATA: CRA, ICAO: LRCV), servito principalmente da linee interne, ma collegato anche ad alcune citt\u00e0 e capitali europee.\nAmministrazione.\nGemellaggi.\nCraiova \u00e8 gemellata con le seguenti citt\u00e0:\nSport.\nCalcio.\nLa principale societ\u00e0 sportiva della citt\u00e0 \u00e8 l'Universitatea Craiova, societ\u00e0 calcistica che milita nella massima divisione e che vanta nel suo palmar\u00e8s 4 campionati e 7 coppe nazionali."}
{"id": "771612", "revid": "125792015", "url": "https://it.wikipedia.org/wiki?curid=771612", "title": "1\u00aa Divisione corazzata &quot;M&quot;", "text": "La 1\u00aa Divisione corazzata CC.NN. \"M\" fu una divisione corazzata italiana della MVSN attiva nel 1943, durante la seconda guerra mondiale. Fu rinominata 136\u00aa Divisione corazzata legionaria \"Centauro\" a seguito della caduta del regime fascista, e incorporata nel Regio Esercito.\nStoria.\nLa \"1\u00aa Divisione corazzata di Camicie Nere \"M\"\" (ove la \"M\" stava per Mussolini) venne costituita a partire dal maggio 1943 a partire dai pochi superstiti dei Battaglioni M della MVSN rimpatriati dalla Russia, per costituire una nuova divisione corazzata che doveva rappresentare una divisione d\"\u00e9lite\" di fedelissimi al regime fascista, equipaggiata con gli armamenti e i mezzi pi\u00f9 moderni disponibili e in cui raggruppare gli elementi ritenuti politicamente pi\u00f9 fidati e militarmente pi\u00f9 efficienti. Al comando era posto il console generale Alessandro Lusana.\nAl momento della caduta del regime fascista (25 luglio 1943) e del conseguente arresto di Benito Mussolini, la Divisione \"M\" si trovava a nord di Roma ancora in fase di addestramento e gli ufficiali comandanti non si opposero al cambiamento istituzionale.\nCon l'intento di eliminare la connotazione fascista e riportarla sotto il controllo del nuovo governo presieduto dal generale Pietro Badoglio, dopo essere stata inizialmente definita \"Divisione Corazzata Legionaria\", l'Unit\u00e0 militare il 27 luglio 1943 fu definitivamente rinominata \"136\u00aa Divisione legionaria corazzata \"Centauro\"\" (recuperando il nome glorioso della distrutta Divisione \"Centauro\") e posta sotto il comando del generale Giorgio Carlo Calvi di Bergolo, genero del re Vittorio Emanuele III, che mise in atto un'integrazione della divisione nella struttura del Regio Esercito e una drastica epurazione degli elementi pi\u00f9 marcatamente fascisti.\nNei primi giorni di settembre la Divisione venne integrata nel Corpo d'Armata Motocorazzato, comandato dal generale Giacomo Carboni, dislocato nell'ambito della cintura difensiva predisposta a protezione di Roma dal possibile attacco da parte delle truppe tedesche.\nA seguito dell'armistizio dichiarato l'8 settembre 1943, nonostante i combattimenti che seguirono tra truppe italiane e tedesche a difesa della Capitale, la Divisione, ritenuta inaffidabile dal punto di vista politico dal suo stesso comandante venne lasciata inattiva fino al 10 settembre, giorno della resa delle truppe italiane.\n1\u00aa Divisione Corazzata di Camicie Nere \"M\".\nOrganico divisionale.\nLa divisione era originariamente prevista con il seguente organico:\nLa vita operativa.\nLa Divisione nacque per un accordo con l'alleato germanico per la costituzione di una divisione corazzata della Milizia Volontaria per la Sicurezza Nazionale (MVSN), agli ordini diretti del Duce. Himmler in persona garant\u00ec che i materiali necessari all'armamento della divisione sarebbero stati forniti dalla Germania.\nAl comando era posto il console generale Alessandro Lusana.\nI materiali necessari ad armare la divisione giunsero a Chiusi ai primi di maggio 1943, insieme a un nucleo addestrativo tedesco per l'istruzione delle reclute italiane. Il comando della divisione fu assegnato al console generale Lusana della MVSN. I materiali forniti erano quanto di meglio fosse al momento disponibile nella Wehrmacht, in particolare i carri erano 12 Panzer IV Ausf. G e 12 Panzer III Ausf. N, i semoventi erano 12 Sturmgesch\u00fctz III Ausf. G e l'artiglieria antiaerea era composta da 24 cannoni da 88 mm FlaK.\nL'addestramento dell'unit\u00e0 inizi\u00f2 abbastanza a rilento, sia per le difficolt\u00e0 di tenere la disciplina in reparti disomogenei come quelli che formavano la divisione, sia anche per attriti con il Regio Esercito, che non vedeva di buon occhio la costituzione di una divisione orientata politicamente e fornita di un armamento nettamente superiore alle altre divisioni italiane (notare che, in quel periodo l'unica divisione corazzata italiana, oltre alla \"M\" era l\"Ariete II\", ancora in approntamento e fornita di M15/42, nettamente inferiori ai PzKpfw IV G). Per questi motivi fu soltanto il 2 giugno 1943 che lo Stato Maggiore dell'Esercito eman\u00f2 il foglio d'ordini per la costituzione della divisione.\nNonostante le insistenze di Mussolini perch\u00e9 la divisione fosse inviata quanto prima in Sicilia a contrastare lo sbarco alleato, gli istruttori tedeschi ebbero buon gioco a dimostrare l'insufficienza dello stato di approntamento dell'unit\u00e0. Per questi motivi il 25 luglio la divisione era ancora impegnata in attivit\u00e0 di addestramento nella zona di Campagnano, vicino a Roma.\nDopo la destituzione e l'arresto di Mussolini (25 luglio 1943), avendo constatato che la Divisione non aveva intenzione di contrastare il \"fatto compiuto\" della caduta del fascismo, la divisione venne brevemente rinominata \"Divisione Corazzata Legionaria\" e successivamente (27 luglio 1943) \"136\u00aa Divisione legionaria corazzata \"Centauro\".\n136\u00aa Divisione legionaria corazzata \"Centauro\".\nOrganico divisionale.\nGli organici furono inizialmente modificati solo nel cambio di denominazione dei reparti esistenti. Le componenti aggiuntive, costituite dal XIX Battaglione carri e dal 18\u00ba Reggimento esplorante corazzato bersaglieri furono assegnate alla divisione solo nell'imminenza della proclamazione dell'armistizio dell'8 settembre 1943 e non furono mai concretamente integrate nella struttura divisionale.\nLa vita operativa.\nNei primi giorni di settembre la Divisione fu assegnata al Corpo d'Armata Motocorazzato (CAM), destinato alla difesa di Roma dai possibili attacchi tedeschi. Considerando che la direttrice della 3. Panzergrenadier-Division per un eventuale attacco su Roma passava proprio per la zona dove era dislocata la \"Centauro\" e mancando ancora la fiducia nella fedelt\u00e0 alla corona della divisione, lo Stato Maggiore provvide a trasferirla nella zona fra Lunghezza e Tivoli. Il trasferimento, dato che lo Stato Maggiore temeva che gli elementi legati al regime prendessero la mano agli ufficiali, fu effettuato con le postazioni di artiglieria della cintura difensiva di Roma in stato di allarme e i cannoni puntati sui mezzi della divisione, anche se poi il trasferimento avvenne senza problemi, a parte quelli di traffico, e il morale della truppa ne risent\u00ec.\nPer diluire la componente di cui si sospettava la simpatia nei confronti del regime fascista fu deciso di inserire nell'organico divisionale il \"18\u00ba reggimento Bersaglieri Corazzati\" ed il \"XIX battaglione Carri M\" (tali reparti arrivarono alla divisione solo il 9 settembre, quindi non furono mai integrati effettivamente). Inoltre si provvide a far ruotare gli ufficiali con elementi di sicura fede monarchica.\nTuttavia l'affidabilit\u00e0 della divisione rimase fortemente dubbia: il 3 settembre 1943, nel corso di un rapporto tenuto dal generale Carboni, comandante del Corpo d'Armata di Manovra, il generale Calvi di Bergolo indic\u00f2 esplicitamente che \"... in caso di emergenza, una emergenza facilmente intuibile dopo l'esame della situazione fatta dall'Eccellenza Carboni, sulla \"Centauro\" si potr\u00e0 fare un assegnamento relativo: la \"Centauro\" \u00e8 pronta a sparare contro gli angloamericani e i comunisti, ma contro i tedeschi non aprir\u00e0 mai il fuoco\". Di conseguenza il giorno 6 settembre la divisione ebbe l'ordine verbale, confermato per iscritto due giorni dopo, di difendere l'aeroporto di Guidonia, allontanandola cos\u00ec dal perimetro difensivo di Roma. Il giorno 7 fu stabilita inoltre la sostituzione al comando di Calvi di Bergolo con il suo vicecomandante, il generale Oscar Gritti.\nL'8 settembre la \"Centauro\" fu messa in stato d'allarme dal comando del CAM e assunse il conseguente dispositivo di sicurezza. Il comportamento della Divisione il giorno 10 settembre \u00e8 stato oggetto di aspre polemiche, dato che nel per altro controverso memoriale del generale Carboni relativo alla difesa di Roma viene indicato un preciso ordine dato alle 10.30 alla divisione di marciare in appoggio alla Divisione \"Granatieri di Sardegna\", impegnata a Porta San Paolo, ordine la cui emanazione fu assolutamente negata dal generale Calvi di Bergolo, portando anche testimonianze relative alla circostanza; in ogni caso la Divisione non si mosse dall'acquartieramento e non prese alcuna parte attiva ai combattimenti.\nIl 13 settembre inizi\u00f2 il disarmo della Divisione da parte dei tedeschi, assieme a quello delle altre unit\u00e0 italiane gi\u00e0 assegnate alla difesa di Roma (con l'eccezione della divisione \"Piave\"). I materiali di origine germanica, ovvero i 36 carri, 24 cannoni e gli automezzi forniti dalla Wehrmacht e inquadrati dalla divisione, furono tutti rilevati da unit\u00e0 tedesche e successivamente utilizzati sul fronte di Anzio e di Cassino."}
{"id": "771613", "revid": "1573940", "url": "https://it.wikipedia.org/wiki?curid=771613", "title": "S\u00e1ndor H\u00f3dosi", "text": "Ha vinto un titolo olimpico a nel k4 1000m."}
{"id": "771614", "revid": "3115", "url": "https://it.wikipedia.org/wiki?curid=771614", "title": "Legge degli affitti e prestiti", "text": "La legge degli affitti e prestiti () fu una misura legislativa che permise agli Stati Uniti di fornire a Regno Unito, Unione Sovietica, Francia, Cina e altri Paesi alleati grandi quantit\u00e0 di materiali bellici senza esigere l'immediato pagamento durante la seconda guerra mondiale tra il 1941 e il 1945. Nel periodo precedente, infatti, le esportazioni di materiali bellici dagli Stati Uniti erano soggette alle norme delle Leggi di neutralit\u00e0 del 1937 e del 1939 che richiedevano obbligatoriamente il pagamento alla consegna e il trasporto su naviglio mercantile del compratore (il cosiddetto \"Cash &amp; Carry\"). Il programma ebbe inizio nel marzo 1941, ossia nove mesi prima dell'attacco a Pearl Harbor, e termin\u00f2 con la resa del Giappone il 2 settembre 1945.\nIl \"Lend-Lease Act\" venne approvato l'11 marzo 1941 e consentiva al Presidente degli Stati Uniti di \u00ab...vendere, trasferire il possesso, scambiare, affittare, prestare, o disporre in altra maniera, a ognuno dei governi [la cui difesa \u00e8 ritenuta vitale per la difesa degli Stati Uniti stessi dal Presidente] qualsiasi articolo da difesa.\u00bb L'atto fu firmato da Franklin D. Roosevelt che approv\u00f2 1 miliardo di dollari US in aiuti \"Lend-Lease\" per il Regno Unito a fine ottobre 1941.\nIl periodo bellico.\nLa legge fu importante per la vittoria finale alleata nella seconda guerra mondiale e particolarmente nel corso dei nove mesi successivi alla sua firma, periodo nel quale gli Stati Uniti non erano ancora direttamente coinvolti nel conflitto. Infatti, fino all'attacco di Pearl Harbor, l'intero peso del conflitto gravava sulle spalle del Commonwealth e, dal giugno 1941, dell'Unione Sovietica. Tuttavia anche dopo l'ingresso degli Stati Uniti in guerra, nel dicembre 1941, la preparazione delle Forze Armate statunitensi (arruolamento, riarmo, addestramento e trasporto delle truppe in zona di guerra) richiese del tempo e il peso del conflitto nel 1942 e per parte del 1943 grav\u00f2 soprattutto sulle altre nazioni alleate: il flusso di equipaggiamenti militari mediante il \"Lend-Lease\" rappresent\u00f2 una parte importante del loro successo.\nAnche quando gli statunitensi raggiunsero la piena forza militare in Europa e nel Pacifico, il \"Lend-Lease\" continu\u00f2. Alcune nazioni belligeranti erano oramai autosufficienti dal punto di vista di materiali di prima linea (come carri armati o aerei da caccia), ma il \"Lend-Lease\" forniva comunque un supplemento prezioso per quanto riguarda altre categorie di equipaggiamenti, non solo bellici ma anche logistici (inclusi camion, jeep, navi da sbarco e soprattutto l'aereo da trasporto Douglas C-47).\nSe si considerano le distorsioni provocate dall'economia di guerra, l'importanza di questi aiuti assunse un ruolo di primo piano: lo sforzo produttivo dei Paesi belligeranti aveva infatti cancellato gran parte dei prodotti considerati non essenziali, visto l'impegno prioritario nel realizzare armamenti di prima linea. Per fare un esempio, l'URSS era fortemente dipendente dal trasporto ferroviario ma la crescita della produzione di armamenti comport\u00f2 la riduzione a sole venti nuove unit\u00e0 dell'intera produzione di locomotive nel periodo della guerra. In questo contesto, la fornitura di 1\u00a0981 locomotive di produzione statunitense ebbe un peso decisivo. Analogamente, l'aeronautica militare sovietica beneficiava del rifornimento di benzina statunitense ad alto numero di ottano, indispensabile per le operazioni aeree.\nPrestito e rimborso.\nUn totale di 50,1 miliardi di dollari in materiali bellici fu fornito dagli Stati Uniti agli Alleati:\nDa notare che non ci fu un programma di aiuti statunitensi per il Canada, che al contrario ne aveva uno simile che forn\u00ec beni per 4,7 miliardi di dollari al Regno Unito e all'Unione Sovietica.\nUna quantit\u00e0 molto grande di materiali bellici erano ancora situati o in transito nel Regno Unito quando la resa del Giappone pose termine al \"Lend-Lease\" il 2 settembre 1945.\nQuesto equipaggiamento fu venduto per un valore pari a circa il 10% del prezzo originario, pagabile in 50 anni al 2% di interesse. Il debito era inizialmente di 1\u00a0075 milioni di sterline. La somma fu finalmente fissata a 42,5 milioni di sterline da restituire entro il 31 dicembre 2006 (la data fu spostata in varie occasioni) e terminata di pagare il 29 dicembre 2006.\nSecondo gli accordi con l'URSS per il \"Lend-Lease\", tutti i sistemi di armamento dovevano essere restituiti agli USA alla fine delle ostilit\u00e0, oppure distrutti sotto supervisione statunitense. Un gran numero di aeromobili fu cos\u00ec distrutto. Numerosi mezzi navali furono invece restituiti agli Stati Uniti negli ultimi anni quaranta."}
{"id": "771615", "revid": "968255", "url": "https://it.wikipedia.org/wiki?curid=771615", "title": "Stelle principali della costellazione dell'Auriga", "text": "Segue un prospetto delle stelle principali della costellazione dell'Auriga, elencate per magnitudine decrescente."}
{"id": "771616", "revid": "85809", "url": "https://it.wikipedia.org/wiki?curid=771616", "title": "Parapsicologo", "text": ""}
{"id": "771619", "revid": "1456895", "url": "https://it.wikipedia.org/wiki?curid=771619", "title": "Joseph Gallagher", "text": "Biografia.\nNato da genitori irlandesi, Gallagher ha giocato per alcuni anni per l'Inghilterra nel circuito europeo di scacchi, poi si \u00e8 sposato ed ha deciso di trasferirsi, verso la fine degli anni '80, a Neuch\u00e2tel, in Svizzera, acquisendo dopo alcuni anni la nazionalit\u00e0 elvetica. Successivamente ha ottenuto il titolo di grande maestro internazionale e nel 2001 ha vinto il campionato assoluto del Regno Unito.\nHa vinto sette volte il campionato svizzero: nel 1997, 1998, 2004, 2005, 2007, 2012 e 2021.\nDal 1998 al 2008 ha partecipato a sei olimpiadi degli scacchi con la nazionale svizzera.\n\u00c8 un grande esperto della difesa est-indiana, sulla quale ha scritto alcuni libri, e del gambetto di re.\nRaggiunse il massimo Elo FIDE in gennaio del 2000, con 2563 punti."}
{"id": "771621", "revid": "1494169", "url": "https://it.wikipedia.org/wiki?curid=771621", "title": "Rocky VI", "text": ""}
{"id": "771622", "revid": "306856", "url": "https://it.wikipedia.org/wiki?curid=771622", "title": "Conservatorio di Santa Maria di Loreto", "text": "Il Conservatorio di Santa Maria di Loreto era uno dei quattro conservatori napoletani dalla quale fusione nacque l'attuale Conservatorio di San Pietro a Majella. Assieme alle altre tre scuole di musica, tale istituto fu tra il XVII e XVIII secolo il fulcro della gloriosa scuola musicale napoletana. \nEra il pi\u00f9 antico conservatorio napoletano.\nStoria.\nNel 1535 Maestro Francesco, un semplice artigiano, costru\u00ec una cappella nei pressi della Chiesa di Santa Maria di Loreto al fine di aiutare e raccogliere elemosine per i bambini orfani e poveri di ambo i sessi. Nel 1537 lo spagnolo Giovanni di Tapia vi costitu\u00ec un orfanotrofio, il quale nel 1560 fu trasferito dal Governo di Napoli in una sede pi\u00f9 grande sempre vicina a Santa Maria di Loreto. Alla direzione dell'istituto furono posti sei Governatori del Popolo di Napoli, i quali venivano eletti annualmente durante l'ultima domenica di agosto (quella dedicata appunto alla Madonna di Loreto); uno di loro assumeva la carica di Presidente del Sacro Consiglio. Successivamente le femmine furono trasferite in un'altra casa di cura.\nNel 1565 l'orfanotrofio fu affidato alle cure dei padri Somaschi, i quali si occuparono dell'insegnamento della grammatica, della filosofia, della religione e delle scienze. Non si sa per\u00f2 quando inizi\u00f2 lo studio della musica. Si ha notizia di un maestro di cappella che prest\u00f2 servizio nel 1633, quindi la trasformazione in conservatorio avvenne sicuramente fra queste due date. Invece il primo maestro noto lo si ha in un altro documento datato 1656, nel quale si parla di una cantata, intitolata \"Il fido campione della Divina Provvidenza\", musicata da don Andrea Marino.\nPer\u00f2 fu sotto Francesco Provenzale, \"primo maestro\" (direttore) dal 1664 al 1675, che la scuola inizi\u00f2 a riscuotere notevole successo. Alla direzione del conservatorio seguirono altri maestri come Gaetano Veneziano, Nicola Acerbo, Pietro Bartilotti e Giuliano Perugino. Anche il celebre Alessandro Scarlatti per un mese nel 1689 prest\u00f2 servizio come \"primo maestro\". Nel XVIII secolo si annoverano altri grandi maestri della scuola musicale napoletana: Francesco Mancini (1720\u201337), Giovanni Fischietti (1737\u201339), Nicola Porpora (1739\u201341 e 1758\u201360), Francesco Durante (1742\u201361), Gennaro Manna (1756\u201361), Pietro Antonio Gallo (1761\u201377) e Fedele Fenaroli (1777\u20131807).\nNel 1806 si fuse con il conservatorio della Piet\u00e0 dei Turchini e con il conservatorio di Sant'Onofrio a Porta Capuana dando origine al \"Real Collegio di Musica\" che, nel 1826, diverr\u00e0 l'attuale conservatorio di San Pietro a Majella.\nEra il conservatorio pi\u00f9 grande e frequentato di Napoli; si conta che in media ogni dieci anni accoglieva oltre 1500 allievi. Questi indossavano una divisa sottana, zimarra e berretto bianchi. Il conservatorio poteva svolgere la sua attivit\u00e0 grazie soprattutto alle numerose offerte degli abitanti di Borgo Loreto che si recavano spesso ad ascoltare i cori di fanciulli cantare durante le funzioni sacre."}
{"id": "771623", "revid": "339392", "url": "https://it.wikipedia.org/wiki?curid=771623", "title": "Divisione Corazzata M", "text": ""}
{"id": "771624", "revid": "197229", "url": "https://it.wikipedia.org/wiki?curid=771624", "title": "Madame Tussaud's (Londra)", "text": ""}
{"id": "771625", "revid": "339392", "url": "https://it.wikipedia.org/wiki?curid=771625", "title": "Divisione Corazzata Centauro II", "text": ""}
{"id": "771626", "revid": "129019", "url": "https://it.wikipedia.org/wiki?curid=771626", "title": "Madame Tussaud's (Amsterdam)", "text": ""}
{"id": "771627", "revid": "2202617", "url": "https://it.wikipedia.org/wiki?curid=771627", "title": "Lend Lease (azienda)", "text": "LendLease \u00e8 un gruppo multinazionale operante nel settore delle infrastrutture con sede a Sydney, in Australia.\nLa societ\u00e0 \u00e8 attiva in oltre 40 paesi in tutto il mondo e opera in diversi settori legati alle infrastrutture: costruzioni di opere pubbliche e private, sviluppi e gestioni immobiliari, rigenerazioni urbane, gestione degli investimenti di fondi immobiliari non quotati, e partenariati pubblico-privati (PPP) per lo sviluppo delle infrastrutture.\nStoria.\nLa societ\u00e0 \u00e8 stata fondata da Dick Dusseldorp nel 1958 con lo scopo di fornire finanziamenti per i contratti di costruzione. Nel 1961 ha acquisito Civil &amp; Civic da Bredero's Bouwbedrijf.\nNel 1999 \u00e8 stata costituita la societ\u00e0 Actus Lend Lease con l'acquisizione di Milcon Actus Corporation e business manageriale di servizi tecnici delle costruzioni, integrando questa attivit\u00e0 con i professionisti di Lend Lease Design e Lend Lease Development. Sempre nel 1999 ha acquisito Bovis da P &amp; O, che oggi costituisce Lend Lease Project Management &amp; Construction. Nel 2000 ha acquisito la finanziaria AMRESCO e nel 2001 il Gruppo Delfin Property (ora Lend Lease Communities) per $172 milioni. Ha seguito comprando Crosby Homes (ora Lend Lease Residential Development) per circa \u00a3240 milioni nel 2005.\nNel 2005 l'azienda trasferisce la sua sede da Australia Square a Sydney a The Bond, Hickson Road.\nNel 2009 acquisisce Babcock and Brown Community, rinominandola in Lend Lease PrimeLife. Al momento, questa acquisizione fa di Lend Lease il pi\u00f9 grande fornitore in Australia di villaggi per anziani.\nNel 2010 ha annunciato la sua prima incursione nel mercato dei consumatori con Lend Lease solare. La societ\u00e0 \u00e8 stata liquidata nei primi mesi del 2011, senza alcuna spiegazione sul perch\u00e9 la divisione avesse chiuso.\nA partire dal 17 febbraio 2011, ha annunciato cambiamenti pi\u00f9 ampi per il suo gruppo di marchi: il ritiro di Bovis, Delfin, Vivas, Catalyst, i marchi PrimeLife che ora sono contrassegnati dal marchio unificato Lend Lease.\nAlla fine di febbraio 2011 acquisisce DASCO al fine di posizionarsi per sfruttare l'imminente boom del settore della sanit\u00e0 sotto il governo di Obama. La societ\u00e0 \u00e8 stata subito ribattezzata Lend Lease DASCO, e funziona indipendentemente dai business di Lend Lease americani.\nNel marzo 2011 ha completato l'acquisizione di Valemus Group (precedentemente conosciuto come Bilfinger Berger Australia) da Bilfinger Berger Group. Le societ\u00e0 controllate da Valemus includono: Abigroup, Baulderstone e Conneq (gi\u00e0 Bilfinger Berger Services). Il marchio Valemus \u00e8 stato ritirato e sostituito con Lend Lease nel 2011."}
{"id": "771630", "revid": "123293898", "url": "https://it.wikipedia.org/wiki?curid=771630", "title": "Madame Tussauds Hong Kong", "text": "Il Madame Tussauds di Hong Kong \u00e8 una delle sedi del Madame Tussauds, il museo delle cere pi\u00f9 famoso del mondo."}
{"id": "771635", "revid": "197229", "url": "https://it.wikipedia.org/wiki?curid=771635", "title": "Madame Tussaud's (New York)", "text": ""}
{"id": "771637", "revid": "486946", "url": "https://it.wikipedia.org/wiki?curid=771637", "title": "Landlease", "text": ""}
{"id": "771644", "revid": "767487", "url": "https://it.wikipedia.org/wiki?curid=771644", "title": "Michael Romeo", "text": "Assieme al tastierista Michael Pinnella \u00e8 l'unico membro del gruppo che appare in tutti gli album.\nBiografia.\nNato a New York ma di chiare origini italiane (i nonni erano emigrati dalla Sicilia), Romeo si \u00e8 avvicinato al mondo della musica iniziando a studiare pianoforte quando aveva 10 anni. Studi\u00f2 poi anche il clarinetto, e infine pass\u00f2 alla chitarra dopo aver ascoltato un album dei Kiss. Influenzato, oltre che dai Kiss, da Led Zeppelin, Deep Purple, Rush, AC/DC, Black Sabbath, Iron Maiden ed Emerson, Lake &amp; Palmer, si dedic\u00f2 seriamente alla chitarra dopo aver ascoltato \"Blizzard of Ozz\", di Ozzy Osbourne. Oltre che da Randy Rhoads, il suo stile chitarristico neoclassico trae spunto da Ritchie Blackmore, Yngwie Malmsteen, Uli Jon Roth e Shawn Lane; in pi\u00f9, da compositori quali Wolfgang Amadeus Mozart, Johann Sebastian Bach, Ludwig Van Beethoven, Igor Stravinsky.\n\u00c8 un grande fan di \"Guerre stellari\" e ha registrato un arrangiamento dei temi musicali composti da John Williams, intitolato \"Star Wars Suite\". Il suo personaggio preferito \u00e8 Dart Fener.\nIl suo stile \u00e8 stato a sua volta fonte di ispirazione per altri chitarristi successivi, tra cui Herman Li dei Dragonforce.\nCarriera.\nHa debuttato nel 1994 con l'album (interamente strumentale) \"The Dark Chapter\", nel quale mostra notevoli capacit\u00e0 tecniche e compositive. Nel 1995 suon\u00f2 sul primo disco omonimo del gruppo AOR dei Phantom's Opera.\nNello stesso anno ha fondato, insieme al tastierista Michael Pinnella, i Symphony X, gruppo nel quale riprese il suo precedente interesse per il genere metal neoclassico (ispirato da Yngwie Malmsteen e Uli Jon Roth) e lo un\u00ec al progressive metal, genere portato alla ribalta qualche anno prima per merito dei Dream Theater.\nHa inoltre collaborato come arrangiatore sinfonico con i Redemption (solo per l'album omonimo), gruppo nel quale militava anche il batterista dei Symphony X Jason Rullo.\nOltre alla sua carriera con i Symphony X, ha rilasciato due album a proprio nome: il gi\u00e0 ricordato \"The Dark Chapter\" (1994) e \"War of the Worlds, pt. 1\" (2018), ispirato dall'omonimo romanzo di H. G. Wells.\nAspetti tecnici.\nLo stile di Michael Romeo \u00e8 caratterizzato da un frequente utilizzo dei legati e del tapping nelle sue varianti imitando lo stile solistico di una tastiera. Inoltre egli padroneggia con disinvoltura anche le forme avanzate dello sweep picking, utilizzandolo per eseguire gli arpeggi. Melodicamente si rif\u00e0 molto a Yngwie Malmsteen, da cui riprende le scale classicheggianti maggiori, minori armoniche e i vari arpeggi, coadiuvati anche dalle tecniche tipiche dello stile neoclassico. La particolarit\u00e0 dello stile melodico di Romeo consiste anche nell'utilizzo della scala esatonale, con riferimento al compositore francese Claude Debussy. La conoscenza armonica del chitarrista va comunque ben oltre l'utilizzo di tali scale e infatti molte delle sue composizioni sono formate da armonie complesse derivanti tanto dalla musica classica quanto dalla musica popolare modale."}
{"id": "771648", "revid": "197229", "url": "https://it.wikipedia.org/wiki?curid=771648", "title": "Madame Tussaud's (Las Vegas)", "text": ""}
{"id": "771661", "revid": "52076", "url": "https://it.wikipedia.org/wiki?curid=771661", "title": "National Gallery di Edimburgo", "text": ""}
{"id": "771664", "revid": "124779392", "url": "https://it.wikipedia.org/wiki?curid=771664", "title": "Linda Cardellini", "text": "Biografia.\nUltima dei quattro figli di Lorraine Hernan, casalinga e di Wayne David Cardellini, uomo d'affari, ha origini italiane, irlandesi, tedesche e inglesi. Si \u00e8 diplomata presso la vicina Catholic St Francis High School di Mountain View nel 1993, poi si \u00e8 trasferita a Los Angeles per cercare ruoli in televisione e film, e per studiare Arti teatrali alla Loyola Marymount University. Partecipa a una puntata del 1994 del game show \"The Price Is Right\" (\"Ok, il prezzo \u00e8 giusto!\"), vincendo un camino. Si laurea nel 1997. \nFamosa per l'interpretazione dell'infermiera Samantha Taggart, nella serie \"E.R. - Medici in prima linea\", precedentemente aveva lavorato in molte serie tv, tra cui \"Freaks and Geeks\". Debutta sul grande schermo in \"Strangeland\" del 1998, nel 2001 appare ne \"La rivincita delle bionde\", e in \"The Unsaid - Sotto silenzio\" con Andy Garc\u00eda. Interpreta Velma Dinkley in \"Scooby-Doo\" e nel successivo \"Scooby-Doo 2 - Mostri scatenati\". Nel 2005 recita nel pluripremiato \"I segreti di Brokeback Mountain\". Nel 2006 recita il ruolo della manager Samantha nel film \"Cocco di nonna\". Nel 2008 recita in \"Lazarus Project - Un piano misterioso\". \nNel 2015 recita nel film \"\", dove interpreta Laura Barton, moglie del supereroe Occhio di Falco. Nello stesso anno partecipa con il ruolo di Meg Rayburn alla serie televisiva statunitense \"Bloodline\", trasmessa dalla piattaforma Netflix, e al film \"Daddy's Home\" nei panni di Sara, che riprender\u00e0 nel 2017 con \"Daddy's Home 2\". Ha ricevuto una nomination agli Independent Spirit per la sua interpretazione nel film \"Return\". Nel 2018 prende parte alla pluripremiata pellicola \"Green Book\", nel ruolo di Dolores Vallelonga, al fianco di Viggo Mortensen.\nVita privata.\nNell'ottobre 2011, Cardellini e il suo fidanzato Steven Rodriguez hanno annunciato la sua gravidanza. Cardellini ha dato alla luce la figlia a febbraio 2012. Cardellini e Rodriguez si sono sposati nel giugno 2013.\nDoppiatrici italiane.\nNelle versioni in italiano dei suoi film, Linda Cardellini \u00e8 stata doppiata da:\nDa doppiatrice \u00e8 sostituita da:"}
{"id": "771678", "revid": "287204", "url": "https://it.wikipedia.org/wiki?curid=771678", "title": "Matamata", "text": "Matamata \u00e8 una piccola citt\u00e0 del distretto di Matamata-Piako, appartenente alla regione di Waikato, nell'Isola del Nord della Nuova Zelanda. La citt\u00e0 ha una popolazione di poco pi\u00f9 di 6.000 abitanti, anche se l'intero complesso urbano si stima arrivi ai 12.000.\nMatamata si trova alla base di una piccola catena montuosa, la Kaimai Range, ed \u00e8 una zona conosciuta per la produzione agricola e l'allevamento di cavalli di razza.\nIl suo territorio ospita la ricostruzione di Hobbiville per il set dei film Il Signore degli Anelli e Lo Hobbit."}
{"id": "771688", "revid": "52076", "url": "https://it.wikipedia.org/wiki?curid=771688", "title": "National Gallery di Londra", "text": ""}
{"id": "771697", "revid": "124123", "url": "https://it.wikipedia.org/wiki?curid=771697", "title": "Nicola Misasi", "text": "Biografia.\nSi dedic\u00f2 abbastanza precocemente all'attivit\u00e0 letteraria, con pubblicazione da autodidatta di opere letterarie di poco conto.Nel 1880 si trasfer\u00ec a Napoli, ed ebbe contatti con Matilde Serao, Edoardo Scarfoglio e Salvatore di Giacomo. Nel 1881 pubblic\u00f2 la raccolta di novelle \"Racconti Calabresi\", delle novelle di ispirazione verghiana che conservano tuttavia, per la ricerca eccessiva di effetti patetici e di colore locale, i toni romantici della letteratura della prima met\u00e0 dell'Ottocento.Nel 1882 si rec\u00f2 a Roma, su invito dell'editore Angelo Sommaruga e collabor\u00f2 alle riviste \"Cronaca bizantina\" e il Fanfulla della Domenica, entrando in contatto con Carducci, D'Annunzio, Fogazzaro, Capuana e Verga. L'anno successivo pubblic\u00f2 la raccolta di novelle \"In Magna Sila\", e il romanzo \"Marito e sacerdote\".Nel 1884 inizi\u00f2 la carriera di insegnante di lettere in licei della Calabria, dapprima a Monteleone, e dal 1892 a Cosenza. Inizi\u00f2 una imponente attivit\u00e0 pubblicistica, pubblicando romanzi e racconti a puntate, resoconti di viaggi e studi di carattere socio-economico e storico sulla Calabria. Dal 1915 si ritir\u00f2 in un piccolo paese, San Fili.\nCritica.\nSebbene le opere di Misasi non rientrino a pieno titolo nella narrativa verista, Nicola Misasi \u00e8 considerato il rappresentante verista della Calabria. Le sue storie, popolate da contadini, pastori e briganti calabresi e accomunati da un senso alquanto primitivo della giustizia e dell'onore, ottennero un giudizio positivo da Benedetto Croce e Francesco Flora, mentre a giudizio di Giulio Cattaneo, le trame macchinose e le forti accentuazioni nelle opere di Misasi spesso scadono nel convenzionale e non di rado generano monotonia.\nCinema.\nNel 1952 Raffaello Matarazzo port\u00f2 sullo schermo un suo romanzo su sceneggiatura di Aldo De Benedetti, \"Il tenente Giorgio\"."}
{"id": "771705", "revid": "287204", "url": "https://it.wikipedia.org/wiki?curid=771705", "title": "Il risveglio di Endymion", "text": "Il risveglio di Endymion \u00e8 un romanzo di fantascienza pubblicato nel 1997 dallo scrittore statunitense Dan Simmons. Si tratta del quarto capitolo della serie dei \"Canti di Hyperion\" (preceduto da \"Endymion\" e seguito dal romanzo breve \"Gli orfani di Helix\").\nLa narrazione comincia \"ex abrupto\" sviluppando in parallelo le storie gi\u00e0 iniziate in \"Endymion\" con la consueta tecnica utilizzata da Simmons in tutto il ciclo, ovvero di episodi che, partendo da presupposti e contesti molto diversi, pian piano iniziano a convergere fino a costruire un complicato gioco ad incastri da cui scaturisce il disegno finale.\nTrama.\nNel 3131 il nuovo papa Urbano XVI (il pellegrino Leonard Hoyt del primo romanzo del ciclo che \u00e8 sopravvissuto grazie al controllo delle risurrezioni) proclama la definitiva crociata contro i rinnegati Ouster, forte di una micidiale flotta spaziale messa a disposizione dalla Pax, braccio armato della Chiesa e costituita da incrociatori classe Arcangelo dotati del propulsore Gideon (che consente viaggi a velocit\u00e0 superiori a quella della luce, e praticamente spostamenti istantanei, possibilit\u00e0 andata persa con la caduta della rete dei Teleporter) ed equipaggiati con armamenti inimmaginabili anche ai tempi pi\u00f9 floridi della Rete dei Mondi.\nIn questo romanzo ritornano i personaggi di \"Endymion\" quali Raul Endymion, Aenea, il padre capitano Federico De Soya, lo Shrike, Rhadamant Nemes, e le vicende si dipanano fra dialoghi corposi e complessi.\nLa realt\u00e0 si rivela ben diversa da quella che sembrerebbe ovvia. Si scopre che il crucimorfo che rendeva possibile il \"miracolo\" della resurrezione di padre Hoyt e che aveva permesso ad una chiesa ormai moribonda di diventare il potere dominante, non aveva nulla di divino, essendo in realt\u00e0 un \"dono\" delle Intelligenze Artificiali del TecnoNucleo che tramano contro l'umanit\u00e0. Il crucimorfo \u00e8 dunque un simbionte tecno-organico che ha permesso alle IA di sopravvivere alla caduta dei teleporter e contemporaneamente di avviluppare i propri tentacoli sugli umani con il beneplacito di una religione corrotta dal patto faustiano per eccellenza.\nI passi finali vedono la protagonista Aenea che muore, immolandosi per gli uomini per mano di quella Chiesa che ha venduto l'anima al diavolo e parimenti la conclusione del viaggio di Raul Endymion che, proprio grazie a quello straziante epilogo, riesce a liberarsi della sua prigione (la scatola di Schr\u00f6dinger) e a valicare i confini dello spazio-tempo. La Pax si sgretola, la Chiesa ritorna alle sue origini, l'umanit\u00e0 trova nuovo slancio e tutto grazie ad Aenea (il nuovo messia), il cui messaggio di speranza ora risuona nei cuori dei miliardi di ex cristiani rinati per mezzo del Vuoto Legante.\nCon Raul ed Aenea, proiettati a ritroso negli anni della loro storia, sulla vecchia Terra, il Ciclo di Hyperion giunge al termine. Esso si chiude con un'occasione per ricominciare, ma con un tempo finito a disposizione, benedizione e condanna di tutti i mortali.\nI temi.\n\"Il primo passo \u00e8 capire il linguaggio dei morti; Il secondo passo \u00e8 capire il linguaggio dei vivi; Il terzo passo \u00e8 udire la musica delle sfere; Il Quarto passo \u00e8 muovere il primo passo\", cos\u00ec Aenea spiega ad Endymion la chiave di accesso al Vuoto che Lega, all'essenza ultima delle cose, alla materia di cui \u00e8 intessuto lo spazio-tempo e allo stesso modo i sentimenti e gli spiriti di tutti gli esseri che lo popolano.\nAnche in questo caso, forse ancor di pi\u00f9 che nei precedenti capitoli, si potrebbero trovare tantissimi temi e spunti di riflessione di livello molto elevato a fare, in apparenza, da corollari alla storia, costituendone in realt\u00e0 le colonne portanti. Il confronto fra una fede \"opportunista\" sintetizzata dalla scommessa di Pascal contro un approccio di ben altra portata, mistico ed olistico insieme alla Teilhard de Chardin. \nL'idea dell'esistenza di una fisica dello spirito come in Jean-\u00c9mile Charon, di un'immortalit\u00e0 delle idee possibile proprio e solo per la mortalit\u00e0 degli esseri viventi che con queste hanno cercato di andare oltre i loro limiti. \nL'empatia come valore supremo, al di l\u00e0 di tutte le possibili differenze, come unico strumento dell'uomo per la \"reductio ad unum\", per la comunione con il creato e come chiave per l'universo nel suo complesso per assurgere al rango di Dio, come \u00e8 tipico nel pensiero Zen e mistico in generale."}
{"id": "771709", "revid": "767487", "url": "https://it.wikipedia.org/wiki?curid=771709", "title": "The Dark Chapter", "text": "The Dark Chapter \u00e8 il primo album solista, pubblicato nel 1994, del chitarrista statunitense Michael Romeo, componente del gruppo progressive metal Symphony X."}
{"id": "771713", "revid": "78273", "url": "https://it.wikipedia.org/wiki?curid=771713", "title": "National Gallery di Washington", "text": ""}
{"id": "771714", "revid": "260676", "url": "https://it.wikipedia.org/wiki?curid=771714", "title": "Valli occitane", "text": "Le Valli occitane (\"Valadas occitanas\" in occitano, \"Valade ossitan-e\" in piemontese) sono una serie di vallate piemontesi, dove vi sono parlate autoctone di vivaro-alpino, ascritte dunque alla lingua occitana. Secondo i linguisti, esse si trovano nella citt\u00e0 metropolitana di Torino e nelle province di Cuneo e di Imperia.\nLa descrizione di tali valli \u00e8 duplice: quella risultante dalla legge 482 del 1999 \u00e8 basata sulle auto-dichiarazioni dei consigli comunali, mentre da alcune fonti scientifiche emerge un quadro ben diverso, frutto di ricerche linguistiche sul campo dall'Ottocento al Novecento.\nSecondo le statistiche dell'Ires Piemonte, l'occitano vivaro-alpino o provenzale alpino \u00e8 oggi conosciuto dal 49,4% della popolazione delle valli, cos\u00ec come definite dalla legge 482/99. Tale numero \u00e8 risultato da un sondaggio telefonico in lingua italiana, quindi non \u00e8 stato misurato l'effettivo livello di competenza linguistica provenzale. Tutti i valligiani conoscono comunque l'italiano e, secondo lo stesso sondaggio, il 65,1% di essi parla anche il piemontese.\nMolti canali radiofonici locali hanno programmi in occitano . Tra le radio che trasmettono quasi interamente in occitano ci sono\nRadio Lenga d'\u00d2c, Radio Occitania e Radio Albiges, tutte in territorio francese, ma con trasmissione anche in podcast. Radio Occitania \u00e8 una radio associativa tolosana creata nel 1981 per diffondere la cultura occitana a seguito della legalizzazione da parte di Fran\u00e7ois Mitterrand delle radio libere. Partecipa alla promozione della lingua e della cultura occitana.\nGeografia.\nLe valli occitane descrivono, fin dal nome, un territorio dall'orografia complessa. Si trovano sul versante occidentale delle Alpi, formato da numerose vallate parallele, intervallate da catene montuose che si sviluppano con andamento E-O. Se la comunicazione diretta tra le singole valli \u00e8 difficoltosa, le stesse sono facilmente accessibili dalla Pianura Padana. Grazie al Colle della Maddalena e al Colle del Monginevro, che comunicano con il versante ovest delle Alpi, gli abitanti delle alte valli hanno a lungo mantenuto contatti ultramontani, in termini di relazioni sia economiche, che sociali e linguistiche.\nControversie.\nI confini linguistici definiti dagli studi precedenti alla legge sopra citata erano di gran lunga meno generosi nell'assegnazione all'occitano delle vallate piemontesi, laddove riconoscevano tratti occitani solo nelle alte valli e non ne riconoscevano affatto nei centri pi\u00f9 popolosi adiacenti alla pianura, n\u00e9 tantomeno in Provincia di Imperia. Questi studi scientifici segnalavano, inoltre, come in alcune localit\u00e0 il patois fosse estremamente debilitato, a causa del declino delle comunit\u00e0 di alta montagna che lo tenevano vivo.\nLa legge prevedeva che venissero incluse nel programma di tutela quelle circoscrizioni amministrative, in cui la minoranza fosse \"stanziata storicamente\" (escludendo quindi le minoranze linguistiche originate da movimenti migratori recenti). L'individuazione dei territorio era deliberata dai consigli provinciali, sentiti i comuni interessati, su richiesta di almeno il 15% degli iscritti alle liste elettorali del comune o di un terzo dei consiglieri comunali o, ancora, con un pronunciamento favorevole della popolazione residente nel comune, consultata mediante referendum. Si dovevano quindi unire due elementi nel riconoscimento: il \"radicamento storico\" della lingua minoritaria nel territorio e la \"volont\u00e0\" da parte della popolazione locale o dei suoi rappresentanti.\nDi fatto, per le valli occitane, cos\u00ec come sono risultate, sono stati i consigli comunali a deliberare la richiesta di riconoscimento e i consigli provinciali hanno accolto tutte le richieste. Si noti che la popolazione residente nei comuni denominati occitani, cos\u00ec come tutti quelli citati nella legge 482/99, non conosce necessariamente, n\u00e9 \u00e8 tenuta ad apprendere, la lingua minoritaria. Con l'approvazione della legge \u00e8 emersa subito, in particolar modo tra i linguisti, una grossa contraddizione: dagli anni 70 del secolo scorso era stata condotta una capillare ricerca linguistica per individuare le aree in cui erano note e utilizzate le diverse parlate locali del Piemonte; ma molti comuni che sono stati riconosciuti come appartenenti a una minoranza linguistica in seguito alla legge del 1999 \"non\" risultavano tra quelli in cui tale lingua era utilizzata dalla popolazione alcuni decenni \"prima\", quando, si presume, le parlate locali dovevano risultare \"pi\u00f9\" diffuse. Il problema non riguarda solo le amfizone o \u00abzone grigie\u00bb, ove anche storicamente si potevano trovare frazioni di uno stesso comune in cui si usavano parlate diverse, ma anche comuni palesemente ed unicamente piemontofoni. In una prospettiva politologica, molti comuni hanno chiesto il riconoscimento della minoranza, pur in assenza del radicamento storico della lingua minoritaria, perch\u00e9, siccome la legge non impone di conoscere ed utilizzare la lingua a coloro che non lo desiderano, \u00e8 prevalso negli amministratori locali il desiderio di vedersi riconosciuta una qualche specificit\u00e0, lasciando intravedere l'appartenenza a una \u00abnazione virtuale\u00bb, oltre che ovviamente per poter accedere ai finanziamenti promessi dalla legge di tutela.\nL'opinione degli studi precedenti \u00e8 stata dichiarata \u00absuperata\u00bb da occitanisti. Un numero di linguisti, tra i quali Werner Forner, Fiorenzo Toso e Tullio Telmon, considerano del tutto arbitraria la denominazione di \"variet\u00e0 occitane\" in riferimento alle parlate di alcune localit\u00e0 montane prossime al Monte Saccarello (comune di Briga Alta e Ormea in provincia di Cuneo e comuni di Triora e Olivetta San Michele in provincia di Imperia). Controparti del dibattito sono stati Franco Bronzat, e l'associazione culturale occitanista brigasca \"A Vastera\", che sostengono con forza l'appartenenza \"culturale\" alle comunit\u00e0 alpine occitane, anche a prescindere dalle isoglosse linguistiche.\nElenco dei comuni \"occitani\".\nComuni con presenza patoisant accertata prima della legge 482/99.\nSi tratta dei comuni che fuori da ogni dubbio hanno ospitato o ospitano tuttora una minoranza autoctona di persone che parlano occitano accanto all'italiano e/o al piemontese.\nComuni con presenza patoisant locale estinta.\nIn questi comuni, al netto dell'italiano, la lingua dominante oggi \u00e8 il piemontese. Nei paesi della Val Chisone in passato erano maggioritarie le comunit\u00e0 valdesi. Chisone, Pellice e Germanasca erano chiamate le \"Valli Valdesi\" e la parlata locale di ceppo provenzale era un tempo chiamata \"lingua valdese\", contrapposta a quella dei cattolici, che parlavano piemontese. La Bassa Val Chisone ha vissuto un poderoso sviluppo industriale, in quanto luogo nativo della famiglia Agnelli, e nel corso del Novecento il \"valdese\" \u00e8 regredito dai comuni pi\u00f9 trafficati. \nComuni \"occitani\" soltanto per la legge 482/99.\nSi tratta dei paesi citati come \"occitani\" nella legge 482/99, o dall'agenzia per la tutela Chambra d'Oc, senza tuttavia un corpus di studi precedenti alla legislazione, che supportassero tale denominazione. Sono quindi i paesi la cui parlata non \u00e8 mai stata classificata in precedenza come occitana e nei quali non \u00e8 mai stato riscontrato il radicamento della minoranza linguistica occitana.\nIn questi casi la versione provenzale del toponimo talvolta non \u00e8 presente, oppure si tratta di un esonimo utilizzato dai patoisants delle alte valli in riferimento ai centri di bassa valle, o ancora si tratta della traslitterazione occitana del toponimo piemontese/ligure."}
{"id": "771716", "revid": "1543377", "url": "https://it.wikipedia.org/wiki?curid=771716", "title": "Profilassi post-esposizione ad HIV", "text": "La profilassi post-esposizione ad HIV \u00e8 una particolare profilassi post-esposizione o \"PEP\" (Post-Exposure Prophylaxis) da applicare in caso di possibile esposizione al virus HIV.\nLa profilassi consiste in un trattamento farmacologico simile alla \"HAART\" (Highly Active Antiretroviral Therapy), la terapia antiretrovirale seguita dalle persone gi\u00e0 contagiate da HIV, ma che, invece, ha lo scopo di ridurre la probabilit\u00e0 di contagio dopo una possibile esposizione.\nQuesto tipo di trattamento viene in genere operato dai reparti di infettivologia degli ospedali.\nProfilassi occupazionale e non occupazionale.\nCome ogni profilassi post-esposizione, pu\u00f2 essere \"occupazionale\", se viene applicata a operatori sanitari dopo un incidente con oggetti contaminati, come puntura con aghi precedentemente utilizzati per iniezioni a pazienti, oppure \"non occupazionale\", e in tal caso viene indicata con la sigla \"nPEP\", se viene applicata a persone che non siano operatori sanitari le quali per\u00f2 si siano trovate in situazioni a rischio, per esempio rottura del preservativo durante un rapporto sessuale con un'altra persona che risulti HIV-sieropositiva oppure ferimento con oggetti che potrebbero essere contaminati.\nTempi del trattamento.\nLa profilassi post-esposizione deve essere iniziata al pi\u00f9 presto possibile dopo l'esposizione all'HIV, possibilmente entro 4 ore dall'infortunio e, comunque, non oltre le 72 ore.\nSi stima che la probabilit\u00e0 di contagio si riduca dell'80% se la profilassi \u00e8 praticata correttamente e nei tempi stabiliti. La necessit\u00e0 di iniziare il trattamento al pi\u00f9 presto possibile \u00e8 legata al fatto che, in base a quanto si ritiene, occorre agire sul virus HIV prima che esso raggiunga il timo.\nSolitamente il trattamento viene attuato per 4 settimane. Grazie a esso vi \u00e8 una buona probabilit\u00e0 che il virus non riesca a diffondersi a sufficienza per sopravvivere e venga eliminato dall'organismo, purch\u00e9 abbia inizio nelle primissime ore in seguito all'infortunio.\nPossibili effetti sui tempi di sieroconversione.\nLe persone che si sottopongono a PPE devono ricevere un counseling, una visita medica, e il test per la ricerca degli anticorpi anti-HIV a tempo zero e successivamente a 6 settimane, 3 e 6 mesi.\nSe si verifica che, nonostante la profilassi post-esposizione, non si riesce a evitare il contagio, si pu\u00f2 osservare, in alcuni pazienti, un ritardo della sieroconversione, ossia un prolungamento del periodo finestra necessario affinch\u00e9 i test per la ricerca di anticorpi anti-HIV si positivizzino.\nCasi di sieroconversione ritardata sono stati descritti ma sono considerati eccezioni. Il prolungamento del follow up sierologico oltre i sei mesi non \u00e8 pertanto raccomandato e anche in questo caso \u00e8 considerato definitivo il test a 3 mesi.\nEfficacia.\nLe linee guida sulla PPE del Ministero della Sanit\u00e0 ribadiscono che nei pazienti con infezione da HIV il trattamento di combinazione con farmaci antiretrovirali ha dimostrato che \u00e8 possibile determinare sia nell'infezione acuta o recente sia nelle diverse fasi della malattia cronica una potente riduzione della carica virale e della diffusione del virus nel circolo, cos\u00ec come nelle strutture linfonodali e nei restanti \"santuari virali\", come il SNC, i testicoli e alcuni organi epiteliali, anche se non \u00e8 possibile raggiungere l'eradicazione dell'infezione.\nPer quanto riguarda l'efficacia degli antiretrovirali nella prevenzione della trasmissione dell'HIV a seguito di una esposizione occasionale, non esistono studi mirati che la dimostrino. Tuttavia, numerose e diverse evidenze concorrono nel suggerire che la somministrazione di farmaci antiretrovirali come PPE possa essere di beneficio dopo esposizione a materiale biologico infetto.\nStudi in vitro.\nNegli ultimi anni numerose evidenze hanno dimostrato l'importanza delle cellule macrofagiche/dendritiche nelle fasi iniziali dell'infezione da HIV, e da altri retrovirus animali quali il SIV, suggerendo che tali cellule rappresentino un primo bersaglio dell'HIV inoculato e svolgano un ruolo determinante nella diffusione di questo alle cellule T suscettibili. \nStudi in vitro hanno dimostrato che le cellule dendridiche della cute e delle mucose non possono essere infettate dal virus inoculato in presenza della zidovudina (AZT).\nEsperimenti su animali.\nNumerosi esperimenti sono stati condotti su diversi modelli animali al fine di dimostrare una possibile efficacia degli antiretrovirali nel prevenire l'infezione da retrovirus.\nIn generale, tali studi hanno dimostrato che la PPE \u00e8 in grado di prevenire l'infezione o almeno di ridurne le conseguenze. In alcuni studi l'efficacia della profilassi \u00e8 risultata inversamente correlata alla quantit\u00e0 dell'inoculo virale, suggerendo che l'effetto dei farmaci pu\u00f2 essere vanificato in presenza di una quantit\u00e0 elevata di virus. In altri studi il tempo trascorso tra l'inoculo e l'inizio del trattamento, e la durata di quest'ultimo, si sono dimostrati cruciali per prevenire l'infezione.\nGli esperimenti su animali hanno fornito importanti informazioni sull'efficacia della PPE che tuttora sono alla base di alcune delle raccomandazioni per la gestione, soprattutto per quanto riguarda inizio e durata del trattamento.\n\u00c8 stato ad esempio dimostrato tramite questi studi che SIV inoculato per via vaginale \u00e8 evidenziabile gi\u00e0 dopo 2 giorni nei linfonodi, 3 giorni nelle cellule T e 5 giorni nel sangue.\nIn due diversi esperimenti con macachi inoculati per via venosa o mucosa (vaginale e rettale), il trattamento con l'analogo nucleotidico tenofovir (VIREAD), iniziato a 4 e 24 ore dall'inoculo e protratto per 28 giorni, o con l'analogo nucleosidico 2,3'-dideossi-3'-idrossimetil citidina (BEA-005) entro 8 ore e protratto per 3 giorni, ha impedito l'infezione in tutti gli animali inoculati.\nNello studio con il tenofovir, solo la met\u00e0 degli animali risultava non infetta se il trattamento era iniziato 48 ore dopo l'inoculo e solo un quarto dopo 72 ore. Ancora, nessun animale risultava infetto se la PPE era protratta per 4 settimane, mentre il 50% si infettava se il trattamento era di 10 giorni e il 100% se di 3 giorni.\nIn un altro esperimento, al fine di verificare la possibilit\u00e0 di prevenzione della trasmissione materno fetale di SIV in macachi neonati, la somministrazione di una dose di tenofovir 4 ore prima (mimando la somministrazione pre-partum alla madre) e 24 ore dopo l'inoculo del virus, si \u00e8 dimostrata efficace nel prevenire l'infezione.\n\u00c8 importante per\u00f2 ricordare che in alcuni esperimenti la PPE ha fallito nella prevenzione dell'infezione. Ad esempio, in uno studio su macachi inoculati per via venosa con SIV/HIV (chimera SIV esprimente l'envelope dell'HIV), un trattamento con AZT-lamivudina (3TC)-indinavir (IDV) iniziato dopo 4 e 72 ore e protratto per 28 giorni non ha prevenuto l'infezione; tutti gli animali trattati comunque presentavano una migliore evoluzione virologica e immunologica. \u00c8 importante notare che la dose di virus inoculata in questo esperimento corrisponde a quella potenzialmente derivante da una puntura con ago cavo utilizzato per prelievo di sangue da paziente con elevata carica virale."}
{"id": "771717", "revid": "1776051", "url": "https://it.wikipedia.org/wiki?curid=771717", "title": "Symphony X (album)", "text": "Symphony X \u00e8 l'album d'esordio dell'omonimo gruppo progressive metal statunitense."}
{"id": "771719", "revid": "1782831", "url": "https://it.wikipedia.org/wiki?curid=771719", "title": "Pesca in porto", "text": "La pesca nei porti \u00e8 la pesca sportiva praticata dai porti o dai moli.\n\u00c8 molto diffusa in Italia per la quantit\u00e0 di pesce che si pu\u00f2 pescare ed anche per la variet\u00e0 di fauna presente nei porti.\nPer praticare la pesca nei porti bisogna avere un'autorizzazione del comandante del porto.\nSi possono usare diverse tecniche di pesca in funzione dal tipo di pesce che si vuol pescare. La pi\u00f9 diffusa attualmente \u00e8 la tecnica alla bolognese, che consiste in una canna abbastanza lunga (circa 6/7 metri), molto leggera e correlata di un mulinello molto leggero, anche perch\u00e9 in questa tecnica la maggior parte del tempo la canna si tiene in mano.\nGeneralmente in questa pesca si usa come esca il bigattino con l'aiuto del pasturatore per insidiare delle spigole o altri pesci predatori utilizzando una montatura con galleggiante e piombata a dovere.\nLa pesca nei porti \u00e8 anche molto frequentata perch\u00e9 a causa degli spostamenti dei pescherecci e delle barche il fondale \u00e8 sempre in continuo movimento, ci\u00f2 fa s\u00ec che il pesce trovi sempre di cui cibarsi senza difficolt\u00e0, ed \u00e8 per questo che nei porti si possono trovare tante razze diverse di pesce, come: spigole, orate, mormore, granchi, pesci serra, saraghi, cefali, polpi, ecc.\nLa bolognese non \u00e8 l'unica pesca che si pu\u00f2 fare nei porti, molto diffusa \u00e8 anche la pesca a fondo, che consiste in una canna da lancio abbastanza robusta con un mulinello sempre dello stesso calibro. Si prepara la montatura con un filo di nylon che varia dal 23/45, in funzione delle pesca e dal tipo di pesce che si vuol catturare, un piombo a palla scorrevole in modo tale da resistere alle forti correnti presenti nel molo ed infine uno o due ami che variano dal 10 all'1.\nLe esche pi\u00f9 adatte sono: arenicola, americano, bigattino, sardina, saltarello coreano."}
{"id": "771720", "revid": "110157", "url": "https://it.wikipedia.org/wiki?curid=771720", "title": "Distretto di Waipa", "text": "Il distretto di Waipa \u00e8 un'autorit\u00e0 territoriale della Nuova Zelanda che si trova entro i confini della regione di Waikato, nell'Isola del Nord. La sede del Consiglio distrettuale \u00e8 situata nella citt\u00e0 di Te Awamutu.\nIl distretto si trova a sud della citt\u00e0 di Hamilton; le due citt\u00e0 maggiori sono Te Awamutu e Cambridge, che raggruppano circa il 35% dell'intera popolazione distrettuale.\nL'economia si basa soprattutto sull'agricoltura (cereali) e sulla produzione e lavorazione del latte."}
{"id": "771722", "revid": "124123", "url": "https://it.wikipedia.org/wiki?curid=771722", "title": "Vanja Ge\u0161eva", "text": "Alle Olimpiadi di Seoul 1988 ha vinto un oro nel K1\u00a0500\u00a0m, un argento nel K2\u00a0500\u00a0m e un bronzo nel K4\u00a0500\u00a0m. Aveva vinto anche un altro argento nel K1\u00a0500\u00a0m 8 anni prima, a Mosca 1980."}
{"id": "771725", "revid": "1776051", "url": "https://it.wikipedia.org/wiki?curid=771725", "title": "The Damnation Game", "text": "The Damnation Game \u00e8 il secondo album del gruppo progressive metal statunitense Symphony X."}
{"id": "771728", "revid": "74801", "url": "https://it.wikipedia.org/wiki?curid=771728", "title": "Ognjana Petkova", "text": "Alle Olimpiadi di ha vinto il bronzo nel ."}
{"id": "771729", "revid": "1776051", "url": "https://it.wikipedia.org/wiki?curid=771729", "title": "The Divine Wings of Tragedy", "text": "The Divine Wings of Tragedy \u00e8 il terzo album del gruppo progressive metal statunitense Symphony X.\nTracce.\n(*) La marcia con cui si apre \"The Divine Wings of Tragedy\", dopo il coro introduttivo, \u00e8 una citazione di \"Mars, The Bringer Of War\", tratto da \"I pianeti\" di Gustav Holst.\n(**) La prima strofa di \"Candlelight Fantasia\" \u00e8 basata sulla Toccata e Fuga in Fa Maggiore BWV 540 di Johann Sebastian Bach."}
{"id": "771733", "revid": "287204", "url": "https://it.wikipedia.org/wiki?curid=771733", "title": "Madian", "text": "Nella Bibbia, Madian (ebraico: \u05de\u05b4\u05d3\u05b0\u05d9\u05b8\u05df, \"Midyan\" ; arabo \u0645\u062f\u064a\u0646; \"conflitto; giudizio\") \u00e8 un figlio di Abramo e della sua seconda moglie Chetura (che, invece, secondo il midrash, \u00e8 Agar).\nI suoi discendenti, i \"Madianiti\" occuparono la regione nord-occidentale del selvaggio e disabitato deserto d'Arabia. Durante il periodo dell'Esodo il loro territorio includeva anche l'area del deserto di Paran nella penisola del Sinai.\nNella Bibbia, il territorio madianita nel Sinai fu il luogo dove Mos\u00e8 trascorse i 40 anni tra il momento in cui lasci\u00f2 l'Egitto dopo aver ucciso un egiziano che stava picchiando un ebreo e il suo ritorno per condurre alla Terra promessa gli Israeliti. Durante questi anni spos\u00f2 Sefora, figlia di Ietro, sacerdote di Madian. afferma che l'apparizione di Dio nel cespuglio ardente sull'Horeb (altro nome del monte Sinai) sia accaduta in Madian. \nMentre i discendenti di Ietro, i keniti, si unirono agli ebrei, le altre trib\u00f9 madianite ebbero violenti contrasti con gli israeliti\nOggi l'originario territorio di Madian \u00e8 diviso tra l'ovest dell'Arabia Saudita, il sud della Giordania, il sud di Israele e il Sinai.\nAnche nel Corano figura l'antico e storico popolo di Madian, che \u00e8 menzionato col nome arabo \"Madyan\". La tomba di Ietro sarebbe oggi la moschea e la tomba del profeta Shu'ayb (V sec. d.C. cfr. Sura XI, 95), che sono situate presso la citt\u00e0 giordana di Mahis, in un'area chiamata W\u0101d\u012b Shu\u02bfayb\nPosizione geografica.\nNel libro della Genesi Madian era uno dei figli di Abramo e Chetura. I suoi cinque figli Efa, Efer, Anoc, Abida ed Eldaa, furono i progenitori dei Madianiti. Il termine \"Madian\", che potrebbe derivare dalla radice semitica che significa \"giudizio\", denota anche la nazione dei Madianiti; il plurale ricorre solo in e in , . \nLa loro posizione geografica \u00e8 indicata in Genesi ad est di Canaan: Abramo manda i figli della sua concubina, tra cui Madian, verso est. Ma, dall'affermazione che Mos\u00e8 portava il gregge di Ietro (il sacerdote di Madian) al Monte Sinai, sembrerebbe che i Madianiti risiedessero nella penisola del Sinai, essendo o emigrati l\u00e0 o avendo conquistato e colonizzato quell'area in aggiunta ai loro possedimenti pi\u00f9 a est. Pi\u00f9 tardi, nel periodo del Regno di Israele, Madian sembra che occupasse un tratto di terra tra Edom e Paran, sulla via per l'Egitto. Madian \u00e8 anche descritta come in prossimit\u00e0 di Moab: i Madianiti furono sconfitti dal re edomita Hadad ben Bedad \"nel territorio di Moab\", bench\u00e9 questa - come evidenziato dagli studiosi dell'interconfessionale Bibbia TOB - sia un'incongruenza perch\u00e9 i due popoli \"in realt\u00e0 abitavano regioni assai lontane tra loro\".\nDurante l'Esodo e nel periodo dei Giudici.\nI Madianiti e Mos\u00e8.\nIn Esodo la terra di Madian \u00e8 introdotta come il posto dove Mos\u00e8 si diresse mentre fuggiva dal Faraone. Qui egli incontr\u00f2 Reuel o Ietro, un sacerdote madianita che in seguito divent\u00f2 suo suocero. Verso la fine della peregrinazione durata quarant'anni dei figli di Israele nel deserto, i Madianiti si allearono con i Moabiti contro gli Israeliti, bench\u00e9 tale alleanza non sia considerata storica ma unicamente redazionale, stante anche la distanza tra i due popoli. Questa alleanza, supposta dal testo biblico, chiese a Balaam, il figlio di Beor, di maledirli (Numeri 22). Invece Balaam si rifiut\u00f2 e profetizz\u00f2 futura grandezza per Israele (Numeri 24), ed in conseguenza di ci\u00f2 gli Israeliti in seguito coesistettero pacificamente con i Moabiti e i Madianiti (Numeri 25). E comunque soffrirono il fatto di essere coinvolti nella religione locale dalle donne madianite. Questo provoc\u00f2 la collera divina che port\u00f2 la peste sugli Israeliti e Mos\u00e8, secondo l'ordine del Signore, ordin\u00f2 di punirli subito: Pincas - nipote di Aronne - uccise, trafiggendoli nel basso ventre con una lancia, una coppia costituita da una madianita e un ebreo, e con tale gesto ottenne il sacerdozio perenne per la stirpe di Aronne; il Signore ferm\u00f2 allora il flagello, che aveva portato alla morte di 24.000 Israeliti. Mos\u00e8 costitu\u00ec contro di loro un esercito di 12.000 uomini, comandato da Pincas il sacerdote; questa forza armata sconfisse i Madianiti e uccise tutti gli uomini, inclusi i loro cinque re, Evi, Rechem, Sur, Cur, e Reba. Questi cinque re possono essere stati i governanti dei cinque clan discendenti dai loro eponimi antenati.\n\u00c8 da sottolineare che questi cinque re di Madian sono chiamati da Giosu\u00e8 come \"i vassalli di Sicon,\" il re amorreo di Chesbon. \u00c8 possibile che Sicon avesse precedentemente conquistato Madian e l'avesse resa vassalla, e che dopo la sua morte il popolo avesse riconquistato la propria indipendenza. I soldati israeliti misero a ferro e fuoco tutte le citt\u00e0 e le fortezze dei Madianiti, sterminando questo popolo, ma risparmiando le donne e i bambini e questo fece infuriare Mos\u00e8 che ordin\u00f2 di ucciderli tutti, tenendo come bottino solo le donne vergini. Dallo stesso racconto sembra che i Madianiti fossero ricchi di bestiame e di oro. Dal racconto biblico si deduce che ciascuna delle cinque trib\u00f9 era governata dal suo proprio re, ma che tutte agivano di comune accordo contro un comune nemico. Mentre una parte di ogni trib\u00f9 risiedeva nelle citt\u00e0 e fortezze in prossimit\u00e0 di Moab, un'altra parte conduceva una vita nomade, vivendo nelle tende e in apparenza lontana dalla guerra. Il racconto della guerra di Mos\u00e8 contro i Madianiti, e in particolare il suo ordine di sterminio, \u00e8 messo in discussione dagli storici, poich\u00e9 alcune generazioni dopo, ai tempi di Gedeone, i Madianiti riappaiono come popolo molto potente. Anche gli esegeti del \"Nuovo Grande Commentario Biblico\" ritengono che la narrazione biblica non sia un evento storico reale e \"l'orrore che proviamo oggi di fronte al genocidio descritto in questo capitolo \u00e8 in parte attenuato dalla consapevolezza che questi fatti non accaddero realmente\"; infatti \"la conclusione conferma lo scetticismo provocato dagli elementi non realistici all'interno del racconto stesso: l'enorme quantit\u00e0 di bottino, l'impossibilit\u00e0 di conciliare l'annientamento dei Madianiti con la loro invasione di Israele solo poche generazioni pi\u00f9 tardi (Gdc6,1-6), e il contrasto con tradizioni pi\u00f9 antiche circa la buona armonia esistente tra Mos\u00e8 e Madian (Es18,1-27; Nm10,28-32)\".\nOreb e Zeeb.\nAi tempi dei Giudici, i Madianiti, guidati dai principi Oreb (ebraico: \u05e2\u05b9\u05e8\u05b5\u05d1, \"Orev\") e Zeeb (ebraico: \u05d6\u05b0\u05d0\u05b5\u05d1, \"Z'ev\"), razziavano Israele utilizzando i cammelli, finch\u00e9 non furono definitivamente sconfitti da Gedeone, che cattur\u00f2 i due giovani condottieri e li fece condannare a morte tramite decapitazione.\nIl racconto biblico della battaglia tra Madianiti e Gedeone afferma che gli Israeliti pativano il dominio dei Madianiti da 7 anni (Giudici 6.1). I Madianiti si allearono con gli Amaleciti e i Figli dell'Oriente ed oppressero gli Israeliti cos\u00ec duramente che molti di essi furono costretti a cercare rifugio nelle caverne; i predoni madianiti avevano distrutto le coltivazioni e ridotto gli agricoltori in estrema povert\u00e0. L'esercito alleato dei Madianiti e degli Amaleciti si accamp\u00f2 nella valle di Izreel dopo aver attraversato il Giordano; Gedeone invece radun\u00f2 i suoi uomini presso la fonte di Harod, avendo dunque l'esercito madianita a nord. Attacc\u00f2 quindi i nemici, che si dettero alla fuga facendo un disordinato ritorno verso casa attraverso il Giordano. \nNel Libro dei Giudici sono nominati anche due re madianiti, Zebac e Zalmunna. Questo potrebbe dimostrare che ormai solo due trib\u00f9 portavano il nome di \"Madianiti\", mentre le rimanenti tre probabilmente si erano mescolate con altri popoli, inclusi anche gli Israeliti. Si dice che \"Madian fu umiliato davanti agli Israeliti e non alz\u00f2 pi\u00f9 il capo\" Infatti, al di l\u00e0 dei riferimenti a questa vittoria, Madian non verr\u00e0 pi\u00f9 menzionato nella Bibbia, tranne che nel , dove il termine \"Madianiti\" sembra essere stato scritto per errore, in luogo di \"Arabi\".\nI Keniti e il popolo di Efa.\nLa prima notizia certa di una trib\u00f9 madianita che perde la propria identit\u00e0 fondendosi con un'altra popolazione compare nel Libro dei Giudici 1:16. In questa situazione, collocata temporalmente durante il periodo dei Giudici, i Keniti, che discendevano da Ietro il Madianita, si fusero con gli Israeliti nella zona desertica della Giudea, a sud di Arad. In seguito, ai tempi di Tiglat-Pileser III (745-727 a.C.), \u00e8 citata una trib\u00f9, chiamata nelle iscrizioni cuneiformi \"Haypapa\" e identificata da Friedrich Delitzsch con la trib\u00f9 di Efa, che si dice avesse abitato la parte nord del \u1e24ij\u0101z. parla di Madian e Efa come di due popolazioni diverse. Il secondo figlio di Madian, Efa, \u00e8 identificato da Knobel come capostipite dei Ban\u016b Ghif\u0101r, una trib\u00f9 araba che ai tempi di Maometto si era insediata presso Medina. Esistono tracce dell'esistenza dei Madianiti in tempi post-biblici. Tolomeo cita un luogo chiamato Modiana sulla costa dell'Arabia; stando a questa affermazione, questo luogo pu\u00f2 essere identificato con il Madyan dei geografi arabi, nelle vicinanze di \u02bfAyn \u02bfUna, di fronte all'estremit\u00e0 della penisola del Sinai, ed ora conosciuto con il nome di \"Magh\u0101\u02beir Shu\u02bfayb\" (\"Le grotte di Ietro\").\nNel Corano.\nIl popolo di Madian \u00e8 menzionato nel Corano arabo per dieci volte, inoltre spesso ci si riferisce a questo popolo attraverso la locuzione \"quelli del boschetto\" 'a\u1e63\u1e25abu l-'aykah (Arabo: \u0623\u0635\u0640\u062d\u0640\u0627\u0628\u064f \u0627\u0644\u0623\u064a\u0640\u0643\u0640\u0629). \nEsso \u00e8 menzionato assieme agli altri popoli pagani che hanno ricevuto degli Inviati da parte di Dio, ma non li hanno accolti e per questo sono stati puniti con la distruzione, come il popolo di No\u00e8, sommerso dal diluvio, gli Ad e i Thamudeni, e le citt\u00e0 di Sodoma e Gomorra avvertite da Lot.\nNella successione del discorso questo popolo \u00e8 menzionato per ultimo. \nIl popolo di Madian sarebbe stato avvertito dal profeta monoteista Shu'ayb di pentirsi delle sue frodi nei commerci usando falsi pesi e misure e attendendo i viandanti lungo la via carovaniera, ed esortato a rinnegare la propria religione idolatra e ad abbracciare la rettitudine e il monoteismo. Ma il popolo avrebbe rifiutato l'inviato di Dio e conseguentemente sarebbe stato distrutto con uno sterminio (rajfa), preceduto da un grido di guerra. \nLa successione dei fatti descritta dal testo coranico indicherebbe una iniziale predicazione da parte dell'inviato di Dio, cui sarebbe seguita una divisione del popolo di Madian in due fazioni, una credente l'altra idolatra, la successiva cacciata del clan minoritario dei credenti da parte dei notabili del popolo, fedeli alle tradizioni pagane con la minaccia di sterminare i ribelli. \nIn conseguenza di questa divisione irrimediabile, il gruppo minoritario degli eletti di Dio si sarebbe rivoltato contro la maggioranza pagana del popolo manifestando il giudizio di Dio attraverso un'ordalia che risulta nello sterminio del popolo miscredente. \nA proposito di questo grido, il commentatore Abdullah Yusuf Ali (1934) osserva che la sorte del popolo di Madian \u00e8 descritta negli stessi termini di quella dei Thamudeni (cfr. Sura IX:95): un evento terribile (rajfa), preceduto da un grido (cfr. Sura IX:67), li avrebbe colpiti di notte nelle loro tende, come vendetta da parte di Dio per essere stati disobbedienti al suo Inviato. \nIl riferimento a un'oscurit\u00e0 avvolgente ha fatto anche pensare a una pioggia di polvere e sabbia di origine forse vulcanica, accompagnata da un terremoto (Sura XXVI:189). Il commentatore islamico medievale \u1e6cabar\u012b, praticando il principio della pia esegesi, interpreta al contrario questo evento come un cataclisma naturale effetto della vendetta divina contro gli infedeli, narrando che in un giorno torrido i Madianiti uscirono dalle loro case per cercare un po' di conforto, dirigendosi verso una grande nuvola che aveva oscurato il sole e che prometteva frescura, ma furono al contrario investiti da una pioggia incandescente che li stermin\u00f2. \nDalla comparazione con l'analogo episodio occorso al popolo dei Thamudeni, l'evento sarebbe avvenuto nel V secolo d.C.\nRelazioni storiche con l'Egitto.\nI Madianiti sono stati ricollegati, da alcuni ricercatori, agli Hyksos, popoli semiti seminomadi originari della penisola del Sinai che controllarono buona parte dell'Egitto durante il secondo periodo intermedio. Secondo altri potrebbero essere identificati (o coincidere in parte) con un popolo chiamato \"Shasu\" nelle iscrizioni egizie.\nReligione.\nNella Bibbia i Madianiti sono descritti come seguaci di una moltitudine di d\u00e8i, inclusi Baal-peor e Asherah. Un tempio egizio dedicato ad Hathor a Timna continu\u00f2 ad essere usato durante l'occupazione madianita del luogo, ma non \u00e8 chiaro se Hathor e le altre divinit\u00e0 fossero oggetto di devozione durante questo periodo.\nI Madianiti sembrano inoltre essere connessi al sito di culto del monte Sinai. Questo ha portato alcuni ricercatori ad ipotizzare che il culto di YHWH possa aver avuto origine fra essi, per essere in seguito adottato dagli Israeliti. Tra questi Max Weber parla esplicitamente di Jahv\u00e8 come di un dio particolare dell'associazione politica, in quanto tale condiviso da pi\u00f9 \"comprensive sociazioni\" di clan: \u00ab[...] secondo la tradizione in origine un dio confederale dell'alleanza tra gli Ebrei e i Madianiti\u00bb poi venerato con esclusivit\u00e0 dal popolo ebraico. Un'iscrizione egiziana si riferisce a \"Yhw nella terra di Shasu\", trib\u00f9 quindi o persone che vivevano in quello che successivamente sarebbe stato il territorio madianita.\nSecondo la Bibbia i Madianiti, cos\u00ec come gli Israeliti, praticavano la circoncisione."}
{"id": "771734", "revid": "1543377", "url": "https://it.wikipedia.org/wiki?curid=771734", "title": "Bathory (album)", "text": "Bathory \u00e8 il primo album in studio del gruppo musicale black metal svedese Bathory, pubblicato nel 1984 dalla Tyfon Grammofon. \u00c8 ritenuto, da molti fan e critici musicali, il primo album pienamente di genere black metal ad essere stato pubblicato.\nIl disco.\nAntefatto e registrazione.\nI Bathory si erano formati nel 1983. Il frontman della band, Quorthon, lavorava part-time per una piccola etichetta discografica di nome Tyfon. Alla fine del 1983 e all'inizio del 1984, l'etichetta stava preparando una compilation di brani di gruppi metal scandinavi. Tuttavia, all'ultimo minuto, una delle band diede forfait. La Tyfon accett\u00f2 che venisse sostituita dai Bathory nella compilation, e quindi il gruppo in gennaio registr\u00f2 appositamente due canzoni, \"Sacrifice\" e \"The Return of the Darkness and Evil\". L'album, \"Scandinavian Metal Attack\", venne pubblicato nel marzo 1984 e fu la prima apparizione su disco dei Bathory. Con grande sorpresa di tutti, oltre il 95% delle lettere inviate dai fan alla Tyfon dopo l'uscita della compilation, erano dedicate ai Bathory. Cos\u00ec la Tyfon chiese alla band di incidere un album completo. Dato che nel frattempo i suoi compagni di gruppo se ne erano andati, Quorthon reclut\u00f2 Rickard Bergman come bassista e Stefan Larsson alla batteria. Il 22 maggio 1984, la band si ritrov\u00f2 per la prima ed unica volta in studio per provare insieme prima della registrazione dell'album. Qui incisero i brani \"Satan My Master\" e \"Witchcraft\", che sarebbero apparsi in seguito nella raccolta \"Jubileum Volume III\".\nIl 14 giugno la band entr\u00f2 negli Heavenshore Studio, ovvero il garage della casa di Quorthon a Stoccolma, per incidere l'album di debutto. Lo studio era equipaggiato con un banco di missaggio a otto piste realizzato in maniera amatoriale. A causa delle ristrettezze di budget, il gruppo dovette registrare alla svelta\u00a0\u2013 e il tutto, compreso il missaggio, fu terminato in 32-56 ore.\nCopertina.\nOriginalmente stampato con un pentacolo sulla copertina e chiamato \"Pentagrammaton\" o \"Pentagon\", questo venne spostato sulla copertina posteriore e l'illustrazione principale divenne un disegno ritoccato di un caprone satanico, originariamente realizzato da Joseph A. Smith nel 1981 per il libro \"Streghe (Witches)\" di Erica Jong, e stampato in sole 1000 copie in vinile. Nel 1990 venne ristampato con l'attuale copertina e l'attuale lista tracce. Infatti nell'edizione in vinile non comparivano le canzoni \"Storm of Damnation (Intro)\" e \"Outro\" pur essendo presenti nel disco.\nIl caprone sulla copertina, preso dal disegno di Joseph Smith, avrebbe dovuto essere stampato in color oro, tuttavia, a causa della scarsit\u00e0 di fondi, si opt\u00f2 per un semplice giallo. Secondo quanto riportato nel libro \"Swedish Death Metal\", Quorthon pensava fosse \"orribile\", e dopo le prime 1000 copie si pass\u00f2 al semplice bianco e nero. La copertina con il disegno stampato con inchiostro giallo \u00e8 diventata un ricercato oggetto per collezionisti, ed \u00e8 conosciuta con il nome \"Gula Geten\" (\"Il caprone giallo\").\nStile musicale.\nDaniel Ekeroth, autore del libro \"Swedish Death Metal\", descrisse lo stile dell'album \"fondamentalmente un misto del satanismo rock dei Venom e dell'energia del thrash metal di San Francisco\". Mentre il leader dei Bathory Quorthon afferma di non aver mai ascoltato i Venom prima della registrazione dell'album e di essersi ispirato invece a Black Sabbath, Mot\u00f6rhead e GBH, l'ex batterista Jonas \u00c5kerlund dichiar\u00f2 che i Bathory agli inizi si ispiravano \"esclusivamente\" ai Venom."}
{"id": "771736", "revid": "1318789", "url": "https://it.wikipedia.org/wiki?curid=771736", "title": "Twilight in Olympus", "text": "Twilight in Olympus \u00e8 il quarto album del gruppo progressive metal statunitense Symphony X.\n\"Sonata\" \u00e8 basata sulla \"Patetica\" di Beethoven.\nUna strofa di \"Orion - The Hunter\" riprende fedelmente la melodia delle strofe di \"The Raging Seasons\", contenuta nel primo album della band."}
{"id": "771739", "revid": "1573940", "url": "https://it.wikipedia.org/wiki?curid=771739", "title": "\u00c9va Rakusz", "text": "Ha vinto un bronzo nel K2\u00a0500\u00a0m alle Olimpiadi di Mosca 1980 e un argento nel K4\u00a0500\u00a0m a Seul 1988."}
{"id": "771743", "revid": "6923", "url": "https://it.wikipedia.org/wiki?curid=771743", "title": "Distretto di South Waikato", "text": "Il distretto di South Waikato \u00e8 un'autorit\u00e0 territoriale della Nuova Zelanda che si trova entro i confini della regione di Waikato, nell'Isola del Nord. La sede del Consiglio distrettuale \u00e8 situata nella citt\u00e0 di Tokoroa. Il Distretto si trova a sudest della citt\u00e0 di Hamilton.\nLa citt\u00e0 principale \u00e8 senza dubbio il suo capoluogo, Tokoroa, in cui vive il 65% dei 22.000 abitanti del Distretto; altre citt\u00e0 sono Putaruru, Tirau e Arapuni. Durante gli anni novanta si \u00e8 registrato un forte movimento di emigrazione verso altre zone della Nuova Zelanda: in 15 anni gli abitanti sono diminuiti di oltre 4.000 unit\u00e0.\nL'economia del Distretto di South Waikato si basa principalmente sull'industria legata al legname; nella parte occidentale si trovano diverse centrali idroelettriche."}
{"id": "771744", "revid": "1632387", "url": "https://it.wikipedia.org/wiki?curid=771744", "title": "The Return......", "text": "The Return... (titolo completo The Return of Darkness and Evil) \u00e8 il secondo album in studio del gruppo musicale black metal svedese Bathory, pubblicato nel 1985 dalla Tyfon Grammofon.\nTracce.\nNota: alcune versioni hanno le tracce 1-2 e 7-8 unite."}
{"id": "771745", "revid": "1305887", "url": "https://it.wikipedia.org/wiki?curid=771745", "title": "V - The New Mythology Suite", "text": "V - The New Mythology Suite \u00e8 il quinto album della progressive metal band statunitense Symphony X."}
{"id": "771746", "revid": "62004", "url": "https://it.wikipedia.org/wiki?curid=771746", "title": "Ogniana Dusheva", "text": ""}
{"id": "771749", "revid": "1573940", "url": "https://it.wikipedia.org/wiki?curid=771749", "title": "Erika G\u00e9czi", "text": "Ha vinto un argento nel K4\u00a0500\u00a0m a ."}
{"id": "771750", "revid": "36426", "url": "https://it.wikipedia.org/wiki?curid=771750", "title": "Tempio di Giano (Foro Romano)", "text": ""}
{"id": "771752", "revid": "1632387", "url": "https://it.wikipedia.org/wiki?curid=771752", "title": "Down by Law (gruppo musicale)", "text": "I Down by Law sono un gruppo musicale abbastanza famoso nella scena skate punk/pop punk californiana. Nati all'inizio degli anni novanta, hanno esordito nel 1991 con la casa discografica indipendente pi\u00f9 famosa della scena underground punk americana (la Epitaph Records), per poi passare nel 1999 con la Go Kart Records ed ancora nel 2003 con la Union Label Group.\nBiografia.\nGli inizi.\nI Down By Law nascono grazie all'idea di Dave Smalley, che, dopo aver abbandonato i DYS, i Dag Nasty e gli All, decide di formare un nuovo gruppo e usare il materiale scritto da lui che gi\u00e0 aveva.\nInizia a suonare a Los Angeles, California, con il suo amico Dave \"Naz\" Nazworthy, membro dei Chemical People, alla batteria.\nDai Chemical People arrivano anche Ed Urlik al basso e Jamie Pina alla chitarra.\nIl gruppo inizia a fare qualche concerto ma non si spingono mai oltre le serate nei locali dal momento che Dave si deve concentrare sulla sua laurea in scienze politiche e gli altri tre componenti ritengono che i Chemical People siano molto pi\u00f9 importanti dei Down By Law.\nIl gruppo per\u00f2 riesce a far colpo su Brett Gurewitz, chitarrista dei Bad Religion, che decide di farli entrare in uno studio e produrre il loro primo album.\nPoco dopo, per\u00f2, Jamie lascia la band, viene prontamente sostituito da Chris Bagarozzi dei Claw Hammer, l'album \u00e8 pronto nel 1991 e viene chiamato con lo stesso nome del gruppo, \"Down by Law\".\nSuccessivamente, la band parte per un tour promozionale che passer\u00e0 anche per l'Europa e l'anno successivo torna in studio per registrare un secondo lavoro, \"Blue\", che esce per la Epitaph Records nel 1992.\nMa Urlik e Bagarozzi lasciano il gruppo e cos\u00ec l'unico membro originario \u00e8 Smalley, il quale recluta subito Mark Phillips alla chitarra, Pat Hoed al basso e Colins Sears alla batteria, presto sostituito da Hunter Oswald.\nCon questa nuova formazione il gruppo \u00e8 pronto per registrare, esce nel 1993 l'EP \"D.C. Guns\" per la Selfless Records, lo stesso anno registrano uno split con i Gigantor, i tre brani dei Down By Law contenuti nello split saranno ristampati sotto forma di EP, \"Yellow Rat Bastards\".\nI successi e i giorni nostri.\nIntanto ci sono dei nuovi cambi di formazione, Mark viene sostituito da Sam Williams III e Pat da John DiMambro.\nCon questa formazione i Down By Law tornano in sala di registrazione. Ne esce, nel 1994, il terzo full-length, \"Punkrockacademyfightsong\", uno dei migliori della band. Pi\u00f9 tardi Hunter abbandona e viene rimpiazzato da Danny Westman.\nNell'estate del 1995 il gruppo torna in studio a registrare \"All Scratched Up\", che uscir\u00e0 un anno dopo, e successivamente si reca alle Hawaii per suonare davanti a una folla di 7.000 persone. Dopo la tappa di Honolulu, il gruppo passer\u00e0 ancora un po' di tempo in tour.\nNel maggio del 1996 suonano al Dynamo Open Air di Eindhoven, Paesi Bassi, dove suonano davanti a un pubblico di pi\u00f9 di 100.000 insieme a gruppi come Slayer e Exploited; qualche mese dopo suoneranno anche al Warped Tour della Vans, inoltre alcuni dei loro video vengono passati su MTV.\nDopo molte difficolt\u00e0 nel trovare un batterista fisso, viene arruolato Milo Todesco nel 1997.\nPartecipano nuovamente al Warped Tour e il loro nuovo album, \"Last of the Sharpshooters\", vende 60.000 copie, meno dei precedenti che erano arrivati tutti a quota 100.000. Per questo motivo nel 1998 la Epitaph rompe il contratto con il gruppo, che riesce per\u00f2 a firmare un nuovo contratto, questa volta con la Go Kart Records. Con Keith Devis al posto di John, la band registra \"Fly the Flag\".\nI Down By Law dopo alcuni concerti, tra i quali il Full Force Festival con i Mot\u00f6rhead, registrano un nuovo full-length, \"Windwardtidesandwaywardsails\", che esce nel 2003 per la Union 2112 Records, sottocasa della Union Label Group."}
{"id": "771754", "revid": "729019", "url": "https://it.wikipedia.org/wiki?curid=771754", "title": "Under the Sign of the Black Mark", "text": "Under the Sign of the Black Mark \u00e8 il terzo album in studio del gruppo musicale black metal svedese Bathory, pubblicato nel 1987 dalla Black Mark Production. Ritenuto uno dei dischi chiave nello sviluppo del genere black metal in assoluto, ebbe grande influenza sulla scena black metal norvegese dei primi anni novanta. \u00c8 stato inserito in 1\u00aa posizione nella lista dei \"Migliori album Black Metal secondo Decibel\".\nIl disco.\n\"Under the Sign of the Black Mark\" ha dato ai sintetizzatori un ruolo significativo all'interno dell'heavy metal, altrimenti genere conservatore per sua stessa natura, assorbendo le influenze della musica classica che sarebbero diventate pi\u00f9 evidenti negli album successivi. Quorthon stesso menzion\u00f2 l'utilizzo di un sintetizzatore per dare una primitiva profondit\u00e0 ai pezzi, e di un sintetizzatore Roland per l'introduzione operistica \"Nocternal Obeisance\". Nella traccia \"Call from the Grave\" \u00e8 inclusa una citazione della \"Marcia funebre\" di Fr\u00e9d\u00e9ric Chopin tratta dal terzo movimento della sua seconda sonata per pianoforte. Il pezzo \"Woman of Dark Desires\" \u00e8 un omaggio all'ispiratrice del nome della band, la sanguinaria contessa Erzs\u00e9bet B\u00e1thory. \"Enter the Eternal Fire\" \u00e8 il primo brano \"epico\" del gruppo, con una durata di sette minuti circa, e con un testo che parla di un patto con il Diavolo. La traccia \"Equimanthorn\" si riferisce agli Inferi ma anche alla mitologia norrena, incluso Sleipnir, il leggendario stallone nero a otto zampe di Odino. Il suono della chitarra elettrica \u00e8 ancora poco chiaro e sporco, e il cantato \"screaming\" in brani come \"Equimanthorn\" \u00e8 pi\u00f9 veloce di quello presente nell'album \"Hell Awaits\" degli Slayer. La versione originale dell'album in formato LP \u00e8 divisa in due facciate, intitolate \"Darkness\" ed \"Evil\", rispettivamente.\nCopertina.\nL'immagine di copertina, che mostra un sinistro e muscoloso essere caprino che sembra minacciare l'osservatore dall'alto di una rocca, \u00e8 opera di Gunnar Silins, ed \u00e8 una rielaborazione di una fotografia di una scenografia della Royal Swedish Opera di Stoccolma, scattata senza autorizzazione durante l'intervallo tra due atti della \"Carmen\" di Bizet. Il modello utilizzato per la foto \u00e8 Leif Ehrnborg, un culturista svedese dell'epoca.\nAccoglienza.\nIl sito Rocktimes ha scritto: \"Mai prima d'ora, e mai pi\u00f9 in seguito, il Black Metal \u00e8 stato interpretato in modo pi\u00f9 diabolico, sublime e devastante, senza sacrificare i \"successi\", in quanto tali deve offrire questo capolavoro assoluto, e ciascuno di questi nove inni black metal ha una melodia speciale e appartiene alla Hall of Fame nera come la pece\". Il sito consiglia anche \"di procurarsi la stampa originale del 1987 [...] perch\u00e9 la rimasterizzazione ha distrutto tutta la maestosit\u00e0 e il fascino del disco\". Vorskaath degli Zemial scrisse che fino ad allora non aveva mai sentito nulla di cos\u00ec oscuro e inquietante nel Metal e da allora non ha pi\u00f9 trovato un album cos\u00ec intriso di oscurit\u00e0 come in questo capolavoro. Vorskaath aggiunse: \"Questa \u00e8 la base dell'intera seconda ondata di Black Metal. Come unica altra band significativa di veri visionari, solo i Celtic Frost meritano di essere menzionati\". Mirai Kawashima dei Sigh ha citato \"Under the Sign of the Black Mark\" insieme a \"Into the Pandemonium\" dei Celtic Frost come modello per il black metal moderno.\nEduardo Rivadavia di Allmusic ha scritto: \"In breve, come opera di chiara transizione (ma quale dei loro album non lo era?), \"Under the Sign of the Black Mark\" rimane un punto culminante nella carriera dei Bathory e un LP crudele per tutti gli amanti del metal estremo\". Rivadavia assegn\u00f2 al disco un punteggio di 4,5 stelle su 5. Sargon the Terrible di \"The Metal Crypt\" scrisse nella sua recensione dell'album che solo ascoltando questo disco emerge la vera natura e il senso del Black Metal; la realizzazione dell'EP \"Deathcrush\" dei Mayhem un anno dopo \"Under the Sign of the Black Mark\" [in realt\u00e0 i due dischi uscirono entrambi nello stesso anno], rese palese l'origine del movimento. Tuttavia, Sargon critic\u00f2 la produzione ritenendola troppo rumorosa e confusa, soprattutto in tracce come \"Massacre\"; anche se in generale, concluse scrivendo che \"non ci sono canzoni davvero brutte in questo album\". Circa l'impatto dell'album, Daniel Ekeroth, autore del libro \"Swedish Death Metal\", ha dichiarato in un'intervista del 2012 alla rivista \"Decibel\": \u00abAnche per gli standard dei Bathory, \"Under the Sign of the Black Mark\" era un capolavoro, legato a doppio filo con \"Bonded by Blood\" (Exodus) e \"Reign in Blood\" (Slayer). Le canzoni sono maggiormente sviluppate e il suono \u00e8 pi\u00f9 suggestivo e misterioso che mai. I Bathory erano allo stesso tempo i pi\u00f9 estremi e uno dei migliori gruppi metal dell'epoca\u00bb. Francesco Reinerio del sito web Ondarock definisce il disco \"uno degli album pi\u00f9 importanti degli anni 80\", nel quale \"Quorthon inventa tutto un nuovo modo di suonare e raggiunge la piena maturit\u00e0 musicale\", anche se \"bisogner\u00e0 attendere i seguenti dischi per un'ideologia coerente\". Fenriz dei Darkthrone defin\u00ec \"Under the Sign of the Black Mark\" la \"quintessenza dell'album black metal\". Inoltre, egli lo cit\u00f2 come una delle ispirazioni musicali per il disco \"Panzerfaust\" del 1995 dei Darkthrone, insieme a \"Morbid Tales\" dei Celtic Frost e al demo \"Necrolust\" dei Vader.\nLa rivista tedesca \"Visions\" ha inserito \"Under the Sign of the Black Mark\" nella lista dei 55 migliori album rock svedesi da loro redatta. Nell'autunno del 2010 \"Under the Sign of the Black Mark\" \u00e8 stato inserito in 1\u00aa posizione nella lista dei \"Migliori album Black Metal secondo Decibel\"."}
{"id": "771760", "revid": "110157", "url": "https://it.wikipedia.org/wiki?curid=771760", "title": "Distretto di Otorohanga", "text": " \nIl distretto di Otorohanga \u00e8 un'autorit\u00e0 territoriale della Nuova Zelanda che si trova entro i confini della regione di Waikato, nell'Isola del Nord. La sede del Consiglio distrettuale \u00e8 situata nella citt\u00e0 di Otorohanga, la pi\u00f9 popolosa dell'intero Distretto con 2.500 abitanti.\nL'economia locale si basa in grandissima parte sulla produzione e lavorazione del latte. Altre citt\u00e0, oltre ad Otorohanga, sono Te Kawa e Kawhia.\nOtorohanga si trova a circa 50 chilometri a sud di Hamilton e si pu\u00f2 raggiungere con la SH3 direttamente da Hamilton oppure con la SH39. Vi \u00e8 anche una stazione ferroviaria lungo la linea ferroviaria Auckland Wellington.\nOtorohanga Kiwi house and Native bird park.\nA pochi minuti dal centro della citt\u00e0 sorge la Otorohanga Kiwi house and Native Bird park, un centro ornitologico dove in un padiglione isolato \u00e8 stato ricostruito l'habitat ideale per i Kiwi. Essendo il Kiwi animale notturno il ciclo giorno-notte \u00e8 stato invertito per dar modo ai visitatori di intravedere nel buio questo uccello non volatore.\nDopo la visita alla Kiwi house, si prosegue lungo un itinerario di voliere fra diversi tipi di uccelli tra cui i Kea, un volatile colorato alquanto dispettoso. \nNel piccolo negozio presente alla fine del percorso si pu\u00f2 sovvenzionare la cura dei piccoli Kiwi adottandone uno oppure effettuando una donazione al centro."}
{"id": "771764", "revid": "122536", "url": "https://it.wikipedia.org/wiki?curid=771764", "title": "Italia medioevale", "text": ""}
{"id": "771766", "revid": "201394", "url": "https://it.wikipedia.org/wiki?curid=771766", "title": "Blood Fire Death", "text": "Blood Fire Death \u00e8 il quarto album in studio del gruppo musicale black metal svedese Bathory, pubblicato nel 1988 dalla Tyfon Grammofon. Il disco, sebbene ancora classificabile nel genere black metal, include alcuni dei primi esempi di viking metal. Secondo il libro \"Black Metal: Evolution of the Cult\" di Dayal Patterson, \"Blood Fire Death\" diede inizio a una seconda trilogia dei Bathory, dedicata a un'epoca remota che Quorthon descrisse \"era vichinga svedese pre-cristiana\".\nIl disco.\nSegna il passaggio del \"sound\" della band dal black propriamente detto all'introduzione di nuovi stilemi che caratterizzeranno il nascituro genere viking metal, di cui la band comincia a dettare le coordinate a partire da questo album.\nLa nona traccia non \u00e8 contenuta nella versione in musicassetta.\nCuriosit\u00e0.\nLe prime lettere di ogni verso della traccia \"The Golden Walls of Heaven\" formano la parola \"\"SATAN\", cos\u00ec come quelle di \"Dies Irae\" formano la frase \"CHRIST THE BASTARD SON OF HEAVEN\"\".\nL'artwork deriva dal dipinto \"\u00c5sg\u00e5rdsreien\" di Peter Nicolai Arbo."}
{"id": "771767", "revid": "985522", "url": "https://it.wikipedia.org/wiki?curid=771767", "title": "Lettorato", "text": ""}
{"id": "771769", "revid": "63661286", "url": "https://it.wikipedia.org/wiki?curid=771769", "title": "Mano Nera (Crna Ruka)", "text": ""}
{"id": "771773", "revid": "125567393", "url": "https://it.wikipedia.org/wiki?curid=771773", "title": "Panajot Pano", "text": "Biografia.\nNel 2000 \u00e8 stato premiato dalla UEFA come \"Il Giocatore del Secolo\" albanese.\nNel 2009 \u00e8 stato premiato con l'ordine \"Onore della Nazione\" da Bamir Topi, l'allora Presidente della Repubblica d'Albania, divenendo Pano il primo sportivo moderno a conseguire questa alta onorificenza..\n\u00c8 deceduto negli Stati Uniti nel 2010 all'et\u00e0 di 70 anni a causa di un attacco cardiaco. Anche suo figlio Ledio \u00e8 stato un calciatore.\nCaratteristiche tecniche.\n\u00c8 stato noto come fantasista (fu definito \"genio dei piedi\") e per la sua velocit\u00e0 (\"veloce come una saetta\"), seppur al tempo stesso robusto di fisico, tanto da garantirgli una grande forza.\nCarriera.\n\u00c8 stato una bandiera del Partizani Tirana con la quale ha vinto 4 campionati nazionali, 6 Coppe d'Albania ed una Coppa dei Balcani per club in quindici anni. \u00c8 stato capocannoniere del campionato nazionale in quattro occasioni.\nIn carriera ha giocato pi\u00f9 di 700 partite segnando 450 reti (50 delle quali in campo internazionale). Negli anni ottanta suo figlio Ledio Pano gioc\u00f2 nel Partizani Tirana e nella Nazionale albanese senza per\u00f2 eguagliare le gesta del padre.\nNel novembre 2003, in occasione del giubileo dell'UEFA, \u00e8 stato scelto miglior calciatore albanese di tutti i tempi dalla Federazione calcistica dell'Albania, vincendo il \"Golden Player\"."}
{"id": "771775", "revid": "1632387", "url": "https://it.wikipedia.org/wiki?curid=771775", "title": "Hammerheart", "text": "Hammerheart \u00e8 il quinto album in studio del gruppo musicale black metal svedese Bathory, pubblicato nel 1990 dalla Tyfon Grammofon.\nIl disco.\nContinua il processo di passaggio dallo stile black al viking metal cominciato con \"Blood Fire Death\" due anni prima, lasciando comunque spazio all'incisivit\u00e0 musicale.\n\u00c8 stato realizzato un videoclip per la traccia \"One Rode to Asa Bay\", il cui video divent\u00f2 uno dei pi\u00f9 lunghi trasmessi su MTV. Diversi artisti - tra cui Fearbringer, Opera IX e Mystic Circle - hanno inciso una cover di questa canzone.\nVarg Vikernes della one man band Burzum lo ha definito in assoluto, come il miglior lavoro dei Bathory.\nTracce.\nNella versione rimasterizzata del 2003 le tracce 5 e 6 sono state unite"}
{"id": "771776", "revid": "767487", "url": "https://it.wikipedia.org/wiki?curid=771776", "title": "Gay for Johnny Depp", "text": "I Gay for Johnny Depp sono un gruppo hardcore/metal costituitosi a New York nel 2004. I suoi componenti sono: Sid Jagger (chitarra), Marty Leopard(cantante), Fabrizio Coxboi (basso) e JJ Samanen (batteria).\nSono conosciuti soprattutto per i testi delle loro canzoni, incentrate esclusivamente sull'ossessione omoerotica del gruppo per l'attore Johnny Depp.\nStoria.\nFondato da due ex componenti dei gruppi post-hardcore Garrison e Instruction nel 2004, i Gay for Johnny Depp pubblicano, il 12 luglio 2004, il loro primo EP: \"Erotically Charged Dance Songs for the Desperate\". L'EP, comprendente cinque tracce musicali, riceve recensioni positive in cui i Gay for Johnny Depp vengono accostati e paragonati a gruppi hardcore come The Blood Brothers e The Locust.\nIl gruppo registra, nell'estate del 2005, il secondo EP, \"\", composto da sei tracce audio e una video, che, il 19 settembre 2005, esce, come il precedente, sotto l'etichetta inglese Captains of Industry. Pubblicizzato con un breve tour nel Regno Unito, il secondo EP porta il gruppo all'attenzione dei media. Il 9 giugno 2006 i Gay for Johnny Depp suonano al Download Festival al Donington Park.\nIl gruppo lavora attualmente al primo album che sar\u00e0 intitolato: \"The Politics of Cruelty\".\nStile.\nLo stile dei Gay for Johnny Depp \u00e8 stato variamente classificato come spazzcore, screamo, e metal.\nIl gruppo \u00e8 noto soprattutto per la volgarit\u00e0 e l'aggressivit\u00e0 dei testi, dai titoli inusuali, focalizzati sull'attrazione sessuale per Johnny Depp; ad esempio, in \"Kill the Cool Kids\", Leopard canta: \u00ab\"Perch\u00e9 voglio che il mio Johnny sanguini, scopalo nel culo!\"\u00bb.\nL'impianto vocale \u00e8 caratterizzato da urla acute che evocano gruppi grindcore come gli Ed Gein. Tipici del gruppo: uno stile frenetico, estremamente ritmato e la breve durata delle canzoni (quasi sempre inferiori ai 3 minuti)."}
{"id": "771778", "revid": "1310927", "url": "https://it.wikipedia.org/wiki?curid=771778", "title": "Braunschweiger Turn- und Sportverein Eintracht von 1895", "text": "Il Braunschweiger Turn- und Sportverein Eintracht von 1895 e.V., meglio conosciuto come Eintracht Braunschweig, \u00e8 una societ\u00e0 calcistica tedesca con sede a Braunschweig, nella Bassa Sassonia . Milita nella 3. Liga, la terza divisione del calcio tedesco, e disputa le partite casalinghe nell'Eintracht-Stadion. La parola \"Eintracht\" in tedesco significa \"concordia\".\nNella sua storia ha vinto un campionato tedesco, nella stagione 1966-1967. A livello europeo raggiunse quale miglior risultato i quarti di finale della Coppa dei Campioni 1967-1968, dove venne eliminato dalla Juventus.\nL'Eintracht pu\u00f2 essere considerato un club storico: \u00e8 stato infatti il primo club ad apporre uno sponsor sulle proprie divise da gioco nel 1973. Il marchio in questione fu il liquore J\u00e4germeister.\nStoria.\nDagli inizi al titolo nazionale.\nIl club fu fondato nel 1895 con il nome di \"FuCC Eintracht\" (\"FuCC\" significa \"Football and Cricket Club\"), nel 1906 fu rinominato FC Eintracht 1895 e.V., e nel 1920 prese il nome di \"Eintracht Braunschweig\" che \u00e8 anche il nome attuale. Nel 1945 l'Eintracht, come tutti gli altri club sportivi fu sciolto, pertanto prese il nome di \"TSV Braunschweig \" ed infine, nel 1949 prese il nome attuale.\nIl club ha avuto una storia movimentata e fin dagli inizi \u00e8 una delle squadre pi\u00f9 amate della Germania settentrionale. Vinse il campionato della Germania del Nord nel 1908 e nel 1913 e riusc\u00ec a fare convocare tre giocatori in nazionale nel 1914. Sotto il Terzo Reich la squadra gioc\u00f2 in Gauliga (un raggruppamento regionale) e fece un'apparizione nel turno finale. Nel dopoguerra la squadra continu\u00f2 a giocare nella massima serie (a parte nel 1952-53). Il team per\u00f2 fu scosso da una tragedia nel 1949, quando Faehland, portiere dell'Eintracht mor\u00ec di un'emorragia interna in seguito ad uno scontro con un attaccante del durante una partita di calcio. Il club fece un'altra apparizione al turno finale nella stagione 1958 finendo al terzo posto.\nL'Eintracht durante gli anni '60 visse un periodo di prosperit\u00e0 grazie anche all'ammissione in Bundesliga, la neonata massima serie della BRD, nel 1963. Il culmine del decennio lo ha raggiunto nella stagione 1966-67 vincendo lo scudetto subendo solamente 27 goal (il record verr\u00e0 battuto dal solamente nel 1988). Il club manc\u00f2 per un soffio lo scudetto nella stagione 1976-77, quando giunse al terzo posto dietro al Borussia M\u00f6nchengladbach per un punto, e allo per la differenza reti. La societ\u00e0 inoltre riusc\u00ec a fare convocare altri dieci giocatori nelle file della nazionale tedesca durante questo ventennio.\nLa prima storica sponsorizzazione.\nFino agli anni Settanta, l'unico modo per i vari marchi di ottenere una certa visibilit\u00e0 nel calcio era limitata ai cartelloni presenti all'interno degli stadi; le sponsorizzazioni su maglia erano vietate, in quanto si temeva che gli intenti commerciali avrebbero alienato l'agonismo sportivo calcistico.\nNel 1972 Ernst Fricke, presidente del club, e G\u00fcnter Mast, presidente della Mast-J\u00e4germeister (famosa azienda di liquori), trovarono un accordo: l'azienda avrebbe versato 100.000 Marchi nelle casse del Braunschweig se questo avesse apposto il marchio del liquore - il cervo Hubertus - sulle proprie divise. Per aggirare l'ostacolo della DFB, che permetteva alle maglie da gioco di sfoggiare unicamente lo stemma del club, l'8 gennaio 1973 la societ\u00e0 vot\u00f2 a larga maggioranza il cambio dello stemma societario, che dal leone rosso rampante pass\u00f2 ad essere identico a quello della J\u00e4germeister; l'unica differenza fu l'inserimento delle iniziali della squadra, E.B. L'esordio del nuovo logo venne fissato il 24 marzo 1973, nella gara contro lo Schalke 04.\nL'affare rischi\u00f2 di saltare poco prima dell'inizio della gara: lo stemma societario sulla divisa misurava 18\u00a0cm di diametro, ma la DFB imponeva come misura massima 14\u00a0cm; dopo una prima esitazione, l'arbitro chiuse un occhio e permise alle squadre di giocare: la maglia sponsorizzata fece cos\u00ec il suo esordio. Anni dopo vi fu addirittura il tentativo di rinominare la societ\u00e0 in Eintracht J\u00e4germeister, ma stavolta l'iniziativa non ebbe successo. L'Eintracht Braunschweig retrocesse in Zweite Bundesliga nel 1985; due anni dopo scadde l'accordo con la J\u00e4germeister, e lo stemma societario torn\u00f2 ad essere quello originario.\nDagli anni ottanta al presente.\nDalla stagione 1985-86 l'Eintracht ha militato solamente in Zweite Bundesliga, la seconda serie, e in Regionalliga, la terza serie. Nella stagione 2007-2008 \u00e8 stata ammessa in Dritte Bundesliga. \nNella stagione 2010-2011, vincendo il campionato di Dritte Bundesliga, \u00e8 promossa con 3 giornate d'anticipo in Zweite Bundesliga. Il 26 aprile 2013 batte per 1-0 l' e viene promossa con tre giornate d'anticipo in Bundesliga. Al termine della stagione 2013-14 retrocede in seconda serie dopo essere arrivata in ultima posizione. Nella stagione 2016-2017 perde lo spareggio per la promozione-retrocessione con il , che dunque ottiene la salvezza in Bundesliga. Nel 2017-2018 arriva, invece, una clamorosa retrocessione in Dritte Liga, a causa del penultimo posto finale. Nella stagione 2019-2020 ottiene la promozione in 2. Bundesliga a seguito del terzo posto ottenuto in campionato.\nColori e simboli.\nColori.\nI colori della maglia dell'Eintracht Braunschweig sono il blu e il giallo, che sono disposti in strisce verticali, mentre i pantaloncini sono blu e i calzettoni sono gialli. In passato la maglia \u00e8 stata spesso completamente gialla.\nSimboli ufficiali.\nStemma.\nIl simbolo dell'Eintracht Braunschweig \u00e8 composto da un quadrato appoggiato su uno spigolo con due tratti, uno blu esterno e uno giallo pi\u00f9 interno. Dentro c'\u00e8 un leone rosso.\nStrutture.\nStadio.\nDal 1923 il club disputa le proprie gare interne nell'Eintracht-Stadion, che sorge a Braunschweig e che pu\u00f2 ospitare 25.000 spettatori.\nEssendo dotato anche di una pista d'atletica ha ospitato pi\u00f9 volte i Campionati tedeschi di atletica leggera nonch\u00e9 i Campionati europei a squadre di atletica leggera 2014.\nAllenatori e presidenti.\nTutti gli allenatori a partire dal 1963, anno di nascita della Bundesliga:\nStatistiche e record.\nPartecipazione ai campionati e ai tornei internazionali.\nCampionati nazionali.\nNella sua storia il club ha vinto la Bundesliga 1966-1967, inoltre in passato aveva partecipato ai tornei di massima divisione che sono susseguiti, ad esempio la Gauliga Niedersachsen e l'Oberliga Nord. Nel 1963 \u00e8 stato inoltre uno dei partecipanti alla prima edizione della Bundesliga.\nDalla stagione 1963-1964 alla 2020-2021 compresa il club ha ottenuto le seguenti partecipazioni ai campionati nazionali:\nTornei internazionali.\nNei tornei internazionali il club ha raggiunto come massimo traguardo i quarti nella Coppa dei Campioni 1967-1968 dove \u00e8 stato eliminato dalla , vittoriosa per 1-0 nella terza gara di spareggio.\nAlla stagione 2020-2021 il club ha ottenuto le seguenti partecipazioni ai tornei internazionali:\nOrganico.\nRosa 2020-2021.\n\"Aggiornata al 2 gennaio 2021.\"\nRosa 2018-2019.\nAggiornata al 19 gennaio 2019."}
{"id": "771780", "revid": "124790054", "url": "https://it.wikipedia.org/wiki?curid=771780", "title": "Fussball Club Erzgebirge Aue", "text": "Il Fussball Club Erzgebirge Aue e.V. (abbreviato Erzgebirge Aue o anche semplicemente Aue) \u00e8 una societ\u00e0 calcistica tedesca con sede nella citt\u00e0 di Aue, in Sassonia. Milita in 2. Bundesliga, il secondo livello del calcio tedesco.\nStoria.\nLa societ\u00e0 fu fondata col nome di \"BSG Pneumatik Aue\" il 4 marzo 1946, mutuando il nome da una societ\u00e0 produttrice di pneumatici della Sassonia. Nel 1949, a seguito di un cambio di sponsor, il nome mut\u00f2 in \"Zentra Wismut Aue\". Nel 1951, a seguito dello spostamento della sede (deciso dal governo tedesco orientale) da Aue a Karl-Marx-Stadt (l'attuale Chemnitz), la societ\u00e0 assunse il nome di \"SC Wismut Karl-Marx-Stadt\". Con questa denominazione il club inanell\u00f2 una lunga serie di successi: nel 1955 vinse la coppa nazionale, mentre nel 1956, nel 1957 e nel 1959 si aggiudic\u00f2 la DDR-Oberliga, massimo campionato nazionale della Germania Est.\nNel 1963-64 con l'arrivo in Oberliga dell'SC Karl Marx Stadt il Wismut pot\u00e9 \"tornare\" a ad Aue e denominarsi \"BSG Wismut Aue\"..\nA seguito della riunificazione tedesca (con susseguente integrazione del sistema calcistico orientale in quello della Germania Ovest) il club fu rinominato dapprima \"FC Wismut Aue\" e infine, nel 1993, \"FC Erzgebirge Aue\" (in onore dei Monti Metalliferi, il cui nome tedesco \u00e8 appunto \"Erzgebirge\").\nNel calcio tedesco unificato il club violetto si ritrov\u00f2 ben presto a militare nelle categorie inferiori: al di l\u00e0 di tre vittorie nella coppa regionale della Sassonia, il massimo risultato fu costituito, nel 2003, dal raggiungimento della 2. Bundesliga, ove l'Erzgebirge milit\u00f2 fino al 2008, anno in cui retrocedette in 3. Liga; il secondo posto ottenuto nella stagione 2009-2010 consent\u00ec un'immediata risalita in seconda serie, dando inizio ad una permanenza durata fino all'annata 2014-2015, conclusasi con una nuova retrocessione in terza serie, ritornando in seconda serie immediatamente l'anno dopo.\nOrganico.\nRosa 2021-2022.\n\"Rosa aggiornata al 4 Agosto 2021.\""}
{"id": "771781", "revid": "37401", "url": "https://it.wikipedia.org/wiki?curid=771781", "title": "Terremoto della Calabria meridionale del 1783", "text": "Con terremoto della Calabria meridionale del 1783 (anche denominato \"terremoto di Reggio e Messina del 1783\") si designa un'intensa sequenza sismica che colp\u00ec l'area dello stretto di Messina e la Calabria meridionale, culminando con 5 forti scosse, superiori a Mw 5,9, tra il 5 febbraio e il 28 marzo 1783. Fu la pi\u00f9 grande catastrofe che colp\u00ec il Mezzogiorno nel XVIII secolo.Oltre a causare danni immensiradendo al suolo le citt\u00e0 di Reggio e Messina e provocando maremotiil terremoto ebbe effetti duraturi sia a livello politico (l'istituzione della cassa sacra e il primo regolamento antisismico d'Europa), sia a livello economico e sociale.\nL'evento.\nSecondo Giovanni Vivenzio la prima scossa avvenne il 5 febbraio \"all'ore diciannove, ed un quarto d'Italia, che corrispondevano in detto giorno a tre quarti d'ora circa dopo il mezzod\u00ec dell'Oriuolo Francese... La notte di detto giorno venendo il sei all'ore sette, e mezza d'Italia replic\u00f2 altra forte scossa...\".\nNicola Leoni racconta:\nLa prima scossa dur\u00f2 2 minuti, ed ebbe come epicentro Oppido Mamertina. La citt\u00e0 venne completamente rasa al suolo e ricostruita dopo pochi anni qualche chilometro pi\u00f9 a valle.Oppido,come si chiamava allora,perse quasi 5.000 dei suoi abitanti. L'INGV ha stimato la magnitudo di questo primo, forte evento sismico, in 7.1 (uno dei terremoti pi\u00f9 forti della storia sismologica italiana). All'evento principale si attribuisce un'intensit\u00e0 pari all'undicesimo grado della scala Mercalli. Alla scossa del 5 febbraio ne segu\u00ec una il 6 febbraio con epicentro a nord di Messina, stavolta con magnitudo 5.9.\nFra il 5 ed il 7 febbraio furono contate ben 949 scosse alle quali segu\u00ec alle ore 20 del 7 febbraio una nuova scossa, di magnitudo 6.7 con epicentro nell'attuale comune di Soriano Calabro. Nel mese successivo, si susseguirono scosse di intensit\u00e0 sempre decrescente, ma le pi\u00f9 forti furono quelle del 1\u00ba marzo 1783, di magnitudo 5.9 con epicentro nel territorio di Polia, e quella ancora pi\u00f9 forte del 28 marzo, di magnitudo 7.0 con epicentro fra i comuni di Borgia e Girifalco. Il numero dei morti \u00e8 stimato intorno alle 50.000 persone e i danni furono incalcolabili.\nLe scosse si succedettero spostando l'epicentro dal sud della Calabria risalendo lungo l'appennino verso il nord della regione. Questa devastante sequenza sismica caus\u00f2 danni elevatissimi in una vasta area comprendente tutta la Calabria centro-meridionale dall'istmo di Catanzaro allo Stretto, e, in Sicilia, Messina e il suo circondario. Il quadro cumulativo dei danni \u00e8 di gravit\u00e0 straordinaria: agli effetti distruttivi sugli edifici si accompagnarono estesi sconvolgimenti dei suoli e del sistema idrogeologico. Oltre 180 centri abitati risultarono distrutti totalmente o quasi totalmente; gravi distruzioni interessarono anche centri urbani importanti per la vita politico-economica e militare dei Regni di Napoli e di Sicilia, quali Messina, Reggio, Monteleone e Catanzaro. Secondo le stime ufficiali, nella Calabria meridionale le vittime furono circa 30.000 su una popolazione di quasi 440.000 abitanti (6,8%). Nel Messinese i morti furono circa 630.\nLa successione delle 5 scosse pi\u00f9 violente mostra uno spostamento degli epicentri lungo la catena dell'Appennino Calabro dalla regione dell'Aspromonte all'istmo di Catanzaro con ampie aree di sovrapposizione degli effetti distruttivi. Questo elemento ha reso molto complesso, e a volte impossibile, distinguere gli effetti di danno relativi ai singoli eventi sismici. Va inoltre tenuta presente l'alta vulnerabilit\u00e0 di un patrimonio edilizio, non solo di scarsa qualit\u00e0 costruttiva, ma anche fiaccato dalle frequenti scosse.\nSi pu\u00f2 dedurre che la gravit\u00e0 del fenomeno, non sta nell'elevato grado delle scosse, quanto nella rapidit\u00e0 con cui si sono succedute, che non permise agli abitanti di provvedere alla riparazione dei danni, perch\u00e9 gli edifici che rimanevano in piedi ad una prima scossa, spesso crollavano con la seconda. Nel maggio dello stesso anno venne quindi emanata sia dal Regno di Sicilia che dal Regno di Napoli una normativa con la quale si imponeva l'inserimento di un'intelaiatura in legno all'interno della muratura.\nDanni.\nI danni del sisma furono immensi. Tra i luoghi pi\u00f9 colpiti vi fu la citt\u00e0 di Palmi, che venne completamente rasa al suolo e ricostruita con un disegno nuovo. In alcuni paesi costieri come Scilla il tasso di mortalit\u00e0 raggiunse il 70%, lo stesso tasso si registr\u00f2 a Terranova (oggi Terranova Sappo Minulio), centro pre-aspromontano che si affaccia sulla piana di Gioia Tauro. A Polistena, altro paese pre-aspromontano della piana, su una popolazione di circa 4.600 abitanti, ne perirono 2.261, e la testimonianza del geologo francese D\u00e9odat de Dolomieu, che si rec\u00f2 in Calabria per studiare gli effetti disastrosi del sisma, riporta proprio in merito a Polistena: \nLe vittime globali stimate tra Calabria e Sicilia furono tra 30.000 e pi\u00f9 probabilmente 50.000 persone. Giovanni Vivenzio nel 1783 conta 29.451 morti su una popolazione di 439.776, pari al 6,7% circa della popolazione, per la provincia di Calabria Ulteriore.\nIn Calabria.\nTutta la Calabria meridionale fu colpita dal terremoto, ma la fascia tirrenica da Reggio a Maida fu devastata, mentre un maremoto colp\u00ec Scilla.\nLa regione sub\u00ec stravolgimenti anche dal punto di vista geomorfologico:\nAlcuni centri distrutti non furono pi\u00f9 ricostruiti, come nel caso di Borrello, antica sede di ducato, del vecchio abitato di Oppido e di Mileto Vecchio (prima capitale normanna). I danni furono talmente ingenti che per trovare fondi il governo borbonico decise l'esproprio dei beni ecclesiastici della Calabria Ulteriore, istituendo la Cassa sacra.\nIn Sicilia.\nL'unica zona della Sicilia ad essere colpita dal terremoto fu Messina, dove rest\u00f2 in piedi solo la Cittadella, e . Riporta una relazione del tempo:\nGoethe a quattro anni di distanza dall'evento durante il suo \"Viaggio in Italia\" giunge a Messina raccontando di una citt\u00e0 ancora in rovina con gli abitanti costretti a vivere nelle baracche site nella parte settentrionale della citt\u00e0. \nConseguenze.\nPer intervenire celermente fu nominato il 15 febbraio \"Vicario generale delle Calabrie\", con 100.000 ducati per le necessit\u00e0 immediate, \u00abcon autorit\u00e0 e facolt\u00e0 ut alter ego sopra tutti li pr\u00e9sidi, tribunali, baroni, corti regie e baronali e quals\u00edsiano altri uffiziali politici di qualunque ramo qualit\u00e0 e carattere, come altres\u00ec sopra tutta la truppa tanto regolare quanto di milizie\u00bb il conte Francesco Pignatelli che stabil\u00ec il proprio quartier generale a Monteleone e risiedette nella regione colpita fino al 10 settembre 1787.\nL'intero aspetto del territorio fu sconvolto nei tracciati e i sistemi di viabilit\u00e0, nella topografia dei siti, nelle strutture orografiche e nella sua struttura idraulica tanto che in molte localit\u00e0 si inaridirono antiche fonti, ne sorsero di nuove, alcuni fiumi abbandonarono l'antico letto, si produssero crepacci e talvolta succedeva che l'acqua scaturisse da certe conche circolari, che si formavano sul terreno.\nIl disordine idraulico causato dagli sconvolgimenti geologici e le condizioni igieniche del periodo, favorirono una persistente epidemia di malaria.\nL'istituzione della Cassa sacra ebbe un effetto contrario a quello desiderato dal governo borbonico, aumentando le propriet\u00e0 fondiarie dei nobili in grado di accaparrarsi le terre ecclesiastiche all'incanto.\nA seguito del terremoto fu istituito, grazie ai Borbone, il primo regolamento antisismico d'Europa, con l'istituzione di un sistema costruttivo di notevole efficacia, tanto che nel 2013 il CNR di San Michele all'Adige e l'Universit\u00e0 della Calabria (gruppo di ricerca Ceccotti, Polastri, Ruggieri, Zinno) hanno effettuato una campagna sperimentale al fine di comprenderne la vulnerabilit\u00e0 ad azioni di tipo ciclico simulanti il terremoto.\nDal punto di vista culturale, moltissimi studiosi e letterati stranieri si interessarono all'evento, fatto che in un certo senso apr\u00ec la Calabria al mondo: dal francese D\u00e9odat de Dolomieu all'inglese Norman Douglas, fino al grande Johann Wolfgang Goethe che vi giunse, passando per Messina, di ritorno da Palermo."}
{"id": "771786", "revid": "339392", "url": "https://it.wikipedia.org/wiki?curid=771786", "title": "SC Wismut Karl-Marx-Stadt", "text": ""}
{"id": "771788", "revid": "438678", "url": "https://it.wikipedia.org/wiki?curid=771788", "title": "La luna (film 1979)", "text": "La luna \u00e8 un film del 1979 diretto da Bernardo Bertolucci.\nTrama.\nBrooklyn: l'adolescente Joe vive assieme alla madre Caterina, cantante lirica, e il di lei compagno, che muore improvvisamente, stroncato da un infarto. I due si trasferiscono a Roma e la donna apprende che il figlio \u00e8 molto distante dagli affetti, \u00e8 tossicodipendente e pu\u00f2 contare solo sulla sua ragazza Arianna e su Mustafa, un giovane marocchino che gli procura l'eroina.Madre e figlio iniziano cos\u00ec un viaggio lungo l'Italia alla riscoperta del loro passato, onde ricostruire la loro sfera affettiva improvvisamente vuota. Tra i due nasce una breve intesa incestuosa. Joe torna a Roma e incontra Giuseppe, al quale parla della morte d'un suo coetaneo. L'uomo, sconvolto, si reca alle Terme di Caracalla, dove trova Caterina, tornata sulle scene. I due si riconoscono e un'antica coppia si ricompone. Il tormento del ragazzo sembra finito. Mustafa \u00e8 tornato in Marocco.\nProduzione.\nCast.\nBrevi apparizioni di attori e caratteristi: Renato Salvatori, Franco Citti, Alida Valli, un irriconoscibile Tomas Milian, Carlo Verdone agli esordi e Roberto Benigni, quest'ultimo ad irrompere in maniera comica in una lunga scena drammatica.\nCollegamenti esterni.\nLa Luna, tutte le location del film su Davinotti: https://www.davinotti.com/index.php?option=com_content&amp;task=view&amp;id=447&amp;Itemid=79"}
{"id": "771790", "revid": "1431409", "url": "https://it.wikipedia.org/wiki?curid=771790", "title": "Fernando Forestieri", "text": "Caratteristiche tecniche.\nGiocatore tecnico e molto duttile, \u00e8 un trequartista, ma pu\u00f2 agire anche da seconda punta o da attaccante esterno in un 4-3-3. Rapido e dotato di un ottimo dribbling e di un ottimo tiro, \u00e8 in grado di creare superiorit\u00e0 numerica grazie alla sua capacit\u00e0 nell'uno contro uno. Nel corso della carriera ha sviluppato una grande capacit\u00e0 nell'adattarsi a giocare in diversi ruoli. Lo si \u00e8 visto difatti schierato anche come trequartista, ala su entrambe le fasce e sporadicamente come punta, doti che lo rendono un vero e proprio jolly offensivo. Buon rigorista, \u00e8 dotato di un buon tiro dalla distanza. Dal baricentro basso, \u00e8 in grado di sgusciare facilmente nell'uno contro uno. Per questa ragione l'allenatore Jos Luhukay nelle sue stagioni allo Sheffield Wednesday lo ha schierato spesse volte come ala destra in un 4-2-3-1 o come centrocampista laterale in un 4-4-2. Abbandonando quindi un suo iniziale schieramento in ruoli centrali salvo qualche eccezione, talvolta \u00e8 schierato come seconda punta in un 4-4-2 per fungere da raccordo intorno ad un centravanti fisico.\nCarriera.\nClub.\nGli esordi.\nNato a Rosario, in Argentina, da genitori italiani originari della Sicilia. Esordisce calcisticamente nel , storica societ\u00e0 della sua citt\u00e0 natale. Al Newell's Old Boys resta pochi anni e viene acquistato nel 2003 dal , squadra di Buenos Aires ed una delle societ\u00e0 pi\u00f9 prestigiose del Sud America. Nel Boca Juniors vi milita per alcune stagioni nelle squadre giovanili.\nGenoa.\nA inizio 2006 il si interessa al calciatore ed il presidente Enrico Preziosi raggiunge un accordo formale con la famiglia, mettendo sotto contratto il giocatore. Ormai legalmente di propriet\u00e0 del Genoa, non potr\u00e0 giocare con la societ\u00e0 ligure fino alla stagione seguente in quanto il Boca Juniors, ricorrendo a vari tribunali sportivi, rimanda l'invio del transfer definitivo.\nNell'estate del 2006 diventa ufficialmente un giocatore della squadra Primavera del Genoa, ma godendo della fiducia del mister Gian Piero Gasperini, viene pi\u00f9 volte convocato in prima squadra, con la quale esordisce in una partita di Coppa Italia. Il 13 gennaio 2007, al suo esordio in Serie B, Forestieri segna il suo primo gol con i \"grifoni\", in -Genoa (2-1). In quella stagione, vince con la Primavera il Torneo di Viareggio.\nPresiti a Siena e Vicenza.\nNella stagione 2007-2008 viene ceduto in compropriet\u00e0 al . Il 26 settembre, a 17 anni, esordisce in Serie A in Siena- (1-1). Realizza il suo primo gol nella massima serie il 13 gennaio 2008, in Siena- (2-3), con un tiro di destro dal limite dell'area che finisce all'incrocio dei pali. Termina la stagione con 17 presenze ed un gol, subentrando spesso a gara iniziata.\nIl 25 giugno 2008 viene riscattato dal Genoa, che decide comunque di lasciarlo al Siena in prestito. Nella prima parte della stagione il tecnico Marco Giampaolo lo impiega in 2 occasioni, quindi il 15 gennaio 2009 passa in prestito al in Serie B, dove realizza 5 gol in 19 presenze.\nMalaga.\nIl 26 luglio 2009 viene ceduto in prestito al ; il 28 luglio successivo viene formalizzato il passaggio della met\u00e0 del suo cartellino all'. Il 20 dicembre sigla la sua prima e finora unica nella Liga spagnola contro il .\nUdinese, Genoa, Empoli e Bari.\nDopo la stagione passata in Spagna, torna all'Udinese ma nel gennaio 2011, dopo mezza stagione senza presenze con la prima squadra, viene ceduto in prestito all', in Serie B, dove realizza 3 gol in 17 presenze.\nIl 24 giugno 2011, alla scadenza degli accordi riguardanti le compartecipazioni, Genoa ed Udinese non si accordano andando cos\u00ec alle \"buste\", all'apertura delle quali, nel giorno successivo, il cartellino del giocatore risulta interamente riscattato dalla societ\u00e0 ligure che se lo aggiudica per 120 mila euro contro i 20.000 euro offerti dai friulani. Tuttavia il successivo 7 luglio viene depositato un nuovo trasferimento, questa volta a titolo definitivo, nuovamente a favore dell'Udinese. Nella stessa giornata viene ceduto in prestito con diritto di riscatto al .\nWatford.\nIl 31 agosto 2012 passa in prestito al e dopo aver segnato 7 reti in 25 presenze nella seconda divisione inglese, viene riscattato dalla societ\u00e0 londinese.\nSheffield Wednesday.\nNell'agosto 2015 firma un quadriennale con lo Sheffield Wednesday, squadra inglese militante in Championship (seconda serie), che lo acquista per una cifra vicina ai 4 milioni di euro. Nella sua prima stagione si rivela un'autentica sorpresa, tanto da realizzare 15 gol ed 8 assist in 38 partite, che non sono tuttavia sufficienti per la conquista della promozione: lo Sheffield Wednesday perde la finale play-off contro l'. Il 9 gennaio 2017 prolunga il contratto con lo Sheffield Wednesday fino al 2020. In cinque stagioni totalizza 134 presenze e 40 gol tra campionato e coppe.\nRitorno all'Udinese.\nL'8 settembre 2020 fa ritorno all'. Debutta con i friulani il 27 settembre seguente nella sconfitta per 1-0 contro il , tornando a giocare nella massima serie dopo 12 anni.. Il 28 ottobre segna la prima marcatura con i friulani, nel successo sul L.R. Vicenza per 3-1 nel terzo turno di Coppa Italia. Il 29 novembre trova anche il primo gol in campionato, firmando il terzo gol friulano nel successo per 3-1 in casa della Lazio, tornando in rete nella massima serie italiana dopo quasi 13 anni dalla sua unica precedente realizzazione. Il 30 dicembre successivo rescinde con i friulani, dopo 27 presenze e 4 reti totali.\nJohor.\nIl 14 gennaio 2022 firma per il .\nNazionale.\nQuando \u00e8 arrivato in Italia all'et\u00e0 di 16 anni, era in possesso sia della cittadinanza italiana che di quella argentina. Nelle Nazionali giovanili, esordisce con l'Under-17 italiana: la sua convocazione fa gridare allo scandalo la stampa argentina per la perdita di una grande promessa.\nPassa poi all'Under-19, con la quale nel luglio 2008, sotto la direzione del tecnico Francesco Rocca, partecipa all'Europeo U-19 in Repubblica Ceca, segnando un gol decisivo in semifinale.\nNel 2008 esordisce nella Nazionale Under-20, venendo poi inserito nella lista preliminare di 30 giocatori per i Mondiali Under-20 del 2009, senza poi essere convocato.\nIl 13 aprile 2011 esordisce nella Nazionale Under-21 guidata da Ciro Ferrara, entrando nel secondo tempo della partita amichevole contro la disputata a Padova.\nStatistiche.\nPresenze e reti nei club.\n\"Statistiche aggiornate al 30 dicembre 2021.\""}
{"id": "771796", "revid": "108212", "url": "https://it.wikipedia.org/wiki?curid=771796", "title": "Giuseppe Leonardo Albanese", "text": "Biografia.\nInfanzia e giovent\u00f9.\nNacque il 30 gennaio 1759 a Noci, \"universitas\" della terra di Bari, figlio del dottore in \"utroque iure\" e cassiere regio Pietro Antonio e di Maria Solome di Putignano, esponente di una delle pi\u00f9 ricche e celebri famiglie borghesi della citt\u00e0, detentrice di un ingente patrimonio fondiario e numerose masserie. Negli atti notarili la famiglia si fregia del titolo \"Castriota\", in virt\u00f9 della vantata discendenza dal principe albanese Giorgio Castriota Scanderbeg, eroe albanese del XV secolo.\nDopo aver trascorso l'infanzia nel paese natale, rimasto orfano (il padre muore nel 1770) e sotto la tutela del fratello, si trasfer\u00ec a Napoli dove studi\u00f2 presso il seminario arcivescovile. A poco pi\u00f9 di vent'anni, interrotti gli studi giuridici, si avvicina alle idee illuministiche e riformatrici europee. Frequenta il giurista Mario Pagano, il medico Domenico Cirillo, formandosi alla scuola riformatrice di Antonio Genovesi e Gaetano Filangieri (eredi della tradizione di Giovambattista Vico e Pietro Giannone). A Napoli Albanese inizi\u00f2 a cogliere i mutamenti e le novit\u00e0 che la Rivoluzione francese aveva irradiato in tutta Europa. Estimatore di quei principi di libert\u00e0, uguaglianza e fraternit\u00e0 che prepotentemente erano entrati anche in Italia.\nAdesione alla massoneria e militanza nei circoli illuministi.\nAderisce giovanissimo alla massoneria napoletana, fedele alla Prima gran loggia d'Inghilterra, divenendo cultore del pensiero libero-muratorio. In seguito all'arrivo a Napoli di Friederich M\u00fcnter (1785), esponente dell'Ordine degli Illuminati di Baviera, col quale intess\u00e9 un fitto sodalizio, Albanese segue le orme di questi, sconfessando l'adesione alla loggia londinese. Nacque cos\u00ec assieme ad altri esponenti del muratorismo napoletano la loggia illuminata \"La Philantropia\", di cui Albanese fu Primo sorvegliante e Pagano maestro venerabile.\nOrmai \u00e8 attivo esponente dei circoli illuministi napoletani. Al tramonto \u00e8 l'assolutismo illuminato di Ferdinando IV, iniziato gi\u00e0 dal padre Carlo III, e del suo ministro Bernardo Tanucci (anche quest'ultimo in rapporti con Filangeri e Pagano). \nCon lo scoppio della rivoluzione (1789) in Francia si crea un clima di allarme nel Regno. Il sovrano decide la stretta verso i circoli massoni e illuministi a partire dal 1792. L'avvento in Napoli dell'ammiraglio francese Latouche-Tr\u00e9ville comporta un processo di radicalizzazione e inasprimento delle agitazioni massonico-progressiste.\nAlbanese, ufficiale della guardia del corpo del sovrano, segue da vicino i fatti e conosce l'ambiente reale (abita infatti in Via Toledo, vicinissima al Palazzo reale). La guardia del corpo reale diventa in effetti un focolaio di agitazione giacobina. Albanese aderisce alla Societ\u00e0 Patriottica Napoletana presieduta da Carlo Lauberg (nata nel 1793 dopo che in Francia in gennaio re Luigi era stato ghigliottinato), organizzazione modellata sui clubs giacobini marsigliesi. Sul finire del Settecento \u00e8 alto dirigente del movimento giacobino napoletano i cui obiettivi sono il rovesciamento della monarchia e l'instaurazione di un governo democratico.\nLa rivoluzione.\nIl moto rivoluzionario dilaga nella penisola e tra il 1796 e il 1798 sorgono diverse repubbliche. Ferdinando IV aggredisce la Repubblica romana nel 1798, ma i francesi contrattaccano e riescono a invadere il Regno di Napoli.\nNel 1798 si costituisce a Napoli un Comitato centrale rivoluzionario, di cui fa parte Albanese, con lo scopo di coordinare le agitazioni rivoluzionarie con i movimenti delle truppe francesi.\nA seguito della vittoria militare ottenuta sulle truppe borboniche comandate dal generale Karl Mack nella battaglia di Civita Castellana, il 23 gennaio 1799 le truppe francesi comandate dal generale Jean \u00c9tienne Championnet entrano a Napoli e ne prendono il controllo con la presa di Castel Sant'Elmo (la famiglia reale \u00e8 gi\u00e0 fuggita a Palermo a dicembre). Due giorni prima in Sant'Elmo i patrioti avevano proclamato la Repubblica Napoletana o \"Partenopea\".\nDopo aver piegato la resistenza dei lazzari fedeli ai Borbone, Championnet conferma la proclamazione della Repubblica con legge del 4 piovoso anno VII (23 gennaio 1799).\nL'esperienza al governo.\nIl 27 gennaio si insedia il governo provvisorio presso Palazzo nazionale (ex reale) su provvedimento diretto di Championnet. Albanese viene chiamato a far parte del governo provvisorio della Repubblica, costituito da venticinque membri, e svolse inizialmente un ruolo importante nel Comitato di legislazione (o Commissione legislativa) con Pagano, Domenico Forges Davanzati e Giuseppe Logoteta. Fu promotore dell'approvazione del provvedimento che condusse alla soppressione dei fedecommessi, promulgata il 10 febbraio 1799 (22 piovoso anno VII) e fu autore della legge feudale (pi\u00f9 radicale rispetto alla proposta temperata di Pagano), inizialmente avversata da Macdonald (subentrato a Championnet destituito il 25 febbraio) nella versione del 17 ventoso (7 marzo), approvata infine dal commissario Abrial il 6 fiorile (25 aprile) che sopprime del tutto la feudalit\u00e0.\nA seguito della riforma istituzionale del 25 germile (14 aprile) voluta da Abrial che porta alla separazione dell'esecutivo (Commissione esecutiva) dal legislativo (Commissione legislativa), Albanese divenne uno dei cinque componenti della Commissione esecutiva (gabinetto del Governo), nella quale svolse un ruolo preminente; per breve tempo ricopr\u00ec le cariche di Ministro della Guerra, Marina, e Affari esteri (in vece di Gabriele Manthon\u00e9). In questa posizione di membro del governo tratt\u00f2 con i francesi sulla questione dei contributi esatti dal Direttorio e della gestione del patrimonio regio. Collabor\u00f2 (indirettamente, in quanto ormai fuori dal comitato di legislazione) alla redazione del progetto di Costituzione.\nLa Repubblica Napoletana tuttavia, non avendo riscosso il consenso popolare al di fuori della capitale, ebbe vita breve: dopo appena sei mesi dalla sua nascita, subiva i contraccolpi delle rivolte nella capitale e nelle province. Il 7 maggio l'armata francese, spinta dall'emergenza militare in nord Italia, lascia Napoli sola a gestire la ribellione delle province. Il 14 maggio Albanese assiste al giuramento di un reparto di cavalleria di 1.200 uomini destinato a gestire le agitazioni in Puglia.\nVenne rovesciata a causa anche delle sconfitte ad opera dell'esercito sanfedista del cardinale Fabrizio Ruffo (vicario del re) formate da masse popolari animate dai pi\u00f9 biechi istinti (frequenti anche i criminali liberati) che difendevano il re Ferdinando IV e che si macchiarono di efferati fatti di sangue (saccheggio di Altamura). Il 15 giugno le bande di Ruffo erano gi\u00e0 a Napoli.\nLa fine.\nAlbanese e gli altri repubblicani, asserragliati in Castel Nuovo, falliscono la fuga verso la Francia, complice il voltafaccia di Orazio Nelson, che straccia i patti, sottoscritti inizialmente anche da Ruffo, bloccando i patrioti quando erano gi\u00e0 in mare.\nDopo il ritorno sul trono dei Borbone e la ricostruzione della monarchia, fu attuata una feroce e sistematica repressione. Albanese dopo la tentata fuga fu arrestato, incarcerato a Castel Nuovo con Pagano e Cirillo e il 20 ottobre condannato alla morte con confisca dei beni della famiglia dalla Giunta di stato: la sentenza di morte venne eseguita a Napoli in piazza del Mercato il 28 novembre 1799 su impiccagione (ore due del pomeriggio). Il corpo fu collocato in Sant'Eligio Maggiore.\nFamiglia.\nAlbanese ebbe tre fratelli: Francescantonio, Agostino e Giovanni Battista, canonico, e tre sorelle monache benedettine. A questi si aggiunsero un fratello e una sorella quando il padre, rimasto vedovo, si spos\u00f2 con Maria Teresa Martucci. Pietro Antonio muore nel 1770.\nMorendo, Albanese lasci\u00f2 un bambino di due anni di nome Fabio, morto a nove, e la moglie Maddalena Vestini di Portici in attesa di una figlia alla quale fu dato il nome di Silvia, come un'altra figlia morta prematuramente.\nUn ramo della famiglia Albanese \u00e8 stata presente fino all'800 in Tolve (Basilicata), fra i cui discendenti si annovera il sacerdote e giurista Oronzo Albanese, anche costui dottore in \"utroque iure\" e sostenitore della Repubblica Partenopea; vicario del Vescovo di Potenza, fu condannato a morte nel 1799. Nel piccolo centro lucano \u00e8 tuttora esistente la casa ove visse (Via Albanese n. 8)."}
{"id": "771803", "revid": "203575", "url": "https://it.wikipedia.org/wiki?curid=771803", "title": "Artem Milevsky", "text": ""}
{"id": "771804", "revid": "92723", "url": "https://it.wikipedia.org/wiki?curid=771804", "title": "Aristotle Kristatos", "text": "Aristotle \"Aris\" Kristatos, \u00e8 un personaggio immaginario creato da Ian Fleming, esistente nel racconto \"Risico\", dal libro Anthology \"Solo per i tuoi occhi\", pubblicato nel 1960. \u00c8 un nemico di James Bond, e il principale antagonista del film (1981). Il personaggio \u00e8 interpretato dall'attore britannico Julian Glover.\nCaratteristiche.\nKristatos \u00e8 nato sull'isola di Cefalonia in Grecia e, nonostante sia considerato un eroe dagli inglesi, che lo hanno decorato, \u00e8 stato anche una doppia spia per i nazisti durante la seconda guerra mondiale. Apparendo un uomo d'affari rispettabile negli anni del dopoguerra, \u00e8 in realt\u00e0 un ladro senza scrupoli che \u00e8 diventato un contrabbandiere di eroina e una spia nell'ovest del KGB sovietico. Agendo con il sostegno di ex simpatizzanti nazisti, durante la guerra ha contrabbandato oro, diamanti e forniture dalla Gran Bretagna e mantiene ancora i contatti con questi uomini, che lo aiutano nelle sue attivit\u00e0 criminali. \nNel corso degli anni, ha sviluppato una rivalit\u00e0 mortale con Columbo, un altro contrabbandiere greco, che nel film, al contrario di Kristatos, si allea con Bond. Lavorando per il KGB, Kristatos viene assunto dal generale Gogol per trovare e rubare per i russi l'ATAC, un dispositivo che controlla i missili Polaris britannici, e che era affondato insieme a una nave spia vicino alla costa greca. \nNel film.\nBond e Kristatos si ritrovano prima nella casa del cattivo nelle Alpi, dove Bond incontra la sua protetta, Bibi Dahl, una skater virtuosa, che \u00e8 pronta a diventare campionessa olimpica di questo sport. Bibi si innamora di 007, che non le presta attenzione a causa della giovane et\u00e0 del personaggio. L\u00ec, Kristatos cerca di uccidere Bond per la prima volta, tramite alcuni scagnozzi su motoslitte, ma il tentativo fallisce. Bond non immagina che dietro l'attacco ci sia Kristatos, e crede invece che sia opera di Columbo, e ritiene che sia lui il suo vero nemico. \nIn un secondo incontro in un casin\u00f2 di un hotel, Bond e il cattivo ancora una volta conversano a una cena, e ancora una volta Kristatos cerca di fargli credere che Columbo sia il nemico di 007. Solo il giorno dopo, dopo che altri scagnozzi hanno tentato di ucciderlo su una spiaggia, dove la contessa Lisl von Schlaf, amante di Colombo - con cui Bond aveva dormito - viene investita e uccisa, Bond scopre che il suo vero nemico \u00e8 Kristatos, dopo essersi incontrato personalmente con Columbo che gliene ha dato le prove. \nI due si incontrano di nuovo in mare, quando Bond e Melina Havelock trovano l'ATAC nella nave affondata e vengono catturati da Kristatos e dai suoi uomini, che si impossessano del congegno. Kristatos cerca di uccidere la coppia, trascinandoli in acqua e cercando di farli azzannare dagli squali, ma i due riescono a scappare. Lo scontro finale si svolge nella fortezza del malvagio, in cima a una monastero sulle Meteore in Grecia dove si introducono Bond, Melina, Columbo e un gruppo di suoi uomini. Dopo aver distrutto l'ATAC prima che cadesse nelle mani del Generale Gogol - che era andato a prenderlo, in accordo con Kristatos - Bond, insieme agli uomoni di Columbo, ha la meglio sulla banda di Kristatos e cerca di convincere Melina di non uccidere Kristatos con la sua balestra (Kristatos aveva fatto uccidere i genitori di lei all'inizio del film e lei cercava vendetta), ma, nell'apparente esitazione di Melina, Kristatos tira fuori un coltello e cerca di uccidere Bond di sorpresa, ma viene pugnalato alle spalle dal suo eterno nemico e rivale, Columbo."}
{"id": "771809", "revid": "599013", "url": "https://it.wikipedia.org/wiki?curid=771809", "title": "Tku", "text": ""}
{"id": "771812", "revid": "1762751", "url": "https://it.wikipedia.org/wiki?curid=771812", "title": "Christian Gross", "text": "Carriera.\nGiocatore.\nClub.\nHa iniziato la sua carriera nel Grasshoppers, che ha lasciato nel 1975. Dopo tre anni al Losanna e due al Neuch\u00e2tel Xamax, si \u00e8 trasferito nel 1980 in Germania per giocare nel , team della Bundesliga, con cui ha disputato 29 gare segnando 4 reti. Nel 1982 \u00e8 tornato in Svizzera, giocando per tre anni al San Gallo ed al Lugano.\nNazionale.\n\u00c8 stato selezionato una sola volta per la Nazionale di calcio svizzera.\nAllenatore.\nHa iniziato la sua carriera da manager nel Wil, team della Seconda Lega del campionato di calcio svizzero (quarto livello), dove agiva da giocatore-allenatore. Durante il suo periodo, tra il 1988 ed il 1993, il Wil ha raggiunto la Prima Lega e in seguito la Lega Nazionale B, l'attuale Challenge League. Passato al Grasshoppers nel 1993, il club di Zurigo sotto la sua guida vince due campionati e la Coppa Svizzera.\nPassato al Tottenham Hotspur, inizia il periodo a Londra con il Tottenham nella zona retrocessione. Termina la stagione 1997-98 a 4 punti dalle retrocesse. La stagione 1998-99 dura solo tre gare, dopo due sconfitte il presidente degli \"Spurs\" Alan Sugar lo licenzia.\nDopo essere stato cacciato dal Tottenham, torna nella nativa Svizzera, trovando lavoro come manager del . Mentre i \"tabloids\" inglesi lo descrivevano come un incompetente, ricostruisce la squadra renana con cui raggiunge in seguito grandi successi.\nSotto la sua guida il Basilea vince quattro campionati svizzeri, quattro Coppe Svizzere e disputa un'ottima Champions League nella stagione 2002-03, superando la prima fase a gironi ed arrivando al terzo posto nella seconda fase a gironi, sconfiggendo anche la Juventus, dopo aver battuto il Celtic, pareggiato con il Liverpool due volte e con il Manchester United. Queste vittorie gli hanno permesso di rivalutare la sua figura nelle opinioni dei giornalisti inglesi.\nIl 28 maggio 2009 il Basilea decide di licenziarlo perch\u00e9 non ha raggiunto i traguardi stagionali.\nIl 6 dicembre 2009 firma per lo Stoccarda, rilevando l'esonerato Markus Babbel, licenziato per il disastroso avvio di campionato della squadra. Riconfermato ai nastri di partenza della stagione successiva, viene esonerato il 13 ottobre 2010.\nL'8 maggio 2011 firma un contratto con la societ\u00e0 Young Boys e sieder\u00e0 sulla panchina dalla stagione calcistica 2011-2012.\nIl 27 dicembre 2020 viene nominato nuovo allenatore dello Schalke 04. Il 28 febbraio 2021, in seguito alla sconfitta(5-1) contro lo Stoccarda viene sollevato dall\u2019incarico."}
{"id": "771815", "revid": "1428919", "url": "https://it.wikipedia.org/wiki?curid=771815", "title": "Kurt R\u00f6thlisberger", "text": "Biografia.\nVanta una carriera ricca di blasone, giunta ad altissimi livelli a partire dal 1988, quando venne designato per le Olimpiadi di Seul (diresse Svezia-Germania Ovest e il quarto di finale Brasile-Argentina) e per la finale degli Campionato europeo di calcio Under-21. Nel 1990 partecip\u00f2 per la prima volta al Campionato mondiale di calcio, dove diresse anche il quarto di finale Argentina-Jugoslavia (oltre a Stati Uniti-Cecoslovacchia e Inghilterra-Egitto). Vanta anche la direzione di una semifinale di Coppa delle Coppe (Juventus-Barcellona nella stagione 1990-1991), mentre nel 1992 fu agli europei di calcio in Svezia dove arbitr\u00f2 Scozia-CSI e svolse le funzioni di IV Ufficiale nella finale Danimarca-Germania, diretta dal connazionale Bruno Galler. Nel 1993 dirige la finale di Coppa dei Campioni tra Olympique Marsiglia e Milan e la finale di Supercoppa Europea tra e Milan. Nel 1994 fu scelto per il Campionato mondiale di calcio 1994, dove gli toccarono Messico-Irlanda e l'ottavo di finale Germania-Belgio.\nEpisodi controversi.\nUsa '94.\nAgli Usa 1994, nell'ottavo di finale Germania-Belgio a Chicago, R\u00f6thlisberger balz\u00f2 agli onori della cronaca per non aver concesso ai belgi un netto rigore per un fallo da ultimo uomo di Helmer (che, gi\u00e0 ammonito, avrebbe dovuto essere espulso); l'arbitro lasci\u00f2 correre tra le proteste dei giallorossi, salvo poi ammettere pubblicamente l'errore due giorni pi\u00f9 tardi, col Belgio ormai eliminato.\nPubblicit\u00e0 col marchio FIFA.\nNel 1995 venne sospeso dai massimi organismi calcistici, poich\u00e9 sorpreso ad utilizzare il marchio della FIFA nella campagna pubblicitaria a sostegno della sua candidatura al Parlamento elvetico.\nRadiazione per corruzione.\nNel 1996 venne accusato, e per questo radiato dall'UEFA, in seguito al caso di corruzione che lo coinvolse: in particolare, R\u00f6thlisberger cerc\u00f2 di convincere l'arbitro bielorusso Vadzim \u017duk, suo amico anch'egli sospeso, ad accomodare il risultato della partita di Coppa dei Campioni 1996-1997 tra Auxerre e Grasshoppers, a favore di questi ultimi."}
{"id": "771816", "revid": "599013", "url": "https://it.wikipedia.org/wiki?curid=771816", "title": "Tkv", "text": ""}
{"id": "771819", "revid": "599013", "url": "https://it.wikipedia.org/wiki?curid=771819", "title": "Tkw", "text": ""}
{"id": "771821", "revid": "125413914", "url": "https://it.wikipedia.org/wiki?curid=771821", "title": "Ipertensione polmonare", "text": "L'ipertensione polmonare \u00e8 una condizione patologica in cui la pressione arteriosa polmonare media, misurata tramite catetere ventricolare destro, supera i 25 mmHg a riposo.\nClassificazione.\nL'ipertensione polmonare pu\u00f2 essere \"acuta\" o \"cronica\". La forma acuta deriva quasi sempre da embolia polmonare o da sindrome da distress respiratorio. Quando si parla di ipertensione polmonare, se non altrimenti specificato, si intende \"ipertensione arteriosa polmonare cronica\".\nL'ipertensione polmonare cronica pu\u00f2 essere \"primitiva\" e \"secondaria\".\nLa forma primitiva \u00e8 caratterizzata da un'alterazione dei vasi polmonari che porta a un cospicuo aumento delle resistenze del letto vascolare e, di conseguenza, all'insufficienza del ventricolo destro.\nLa forma familiare (idiopatica) \u00e8 trasmessa per via autosomica dominante ed \u00e8 in parte causata da mutazione del meccanismo di trasmissione del segnale del \"Recettore di tipo 2 della Proteina Morfogenica dell'Osso\" anche conosciuto come BMPR2, accompagnato da altri danni genetici, non individuati, o da danno ambientale.\nAlterazioni a carico di BMPR2 sono state osservate nel 25% dei casi sporadici e nel 50% dei casi familiari di ipertensione polmonare.\nNella forma familiare l'assenza del segnale mediato da BMPR2 (dovuto all'inattivazione di BMPR2) causa proliferazione di cellule endoteliali, muscolari lisce ed intimali, nonch\u00e9 fibrosi della tonaca intima.\nLe forme secondarie possono derivare da:\nLa diagnosi di ipertensione polmonare primitiva (a eziologia ignota) viene posta solo per esclusione: bisogna escludere pertanto tutte le cause riconoscibili elencate sopra.\nEpidemiologia.\nL'ipertensione polmonare primitiva \u00e8 una malattia rara. Non si rilevano differenze fra i sessi prima della pubert\u00e0, mentre fra i 10 e i 40 anni prevalgono i soggetti di sesso femminile con un rapporto maschi:femmine di 1:2,8.\nDiagnosi.\nSi basa su tre tipi di evidenza:\nEziologia.\nNell'ipertensione polmonare primitiva si verifica una modificazione dell'endotelio delle arterie di piccolo calibro, con proliferazione dell'intima che, invece di presentarsi a unico strato di cellule, si presenta a pi\u00f9 strati impilati che riducono il calibro del lume vascolare. L'ispessimento pu\u00f2 essere di tipo concentrico per tutta la circonferenza del vaso, od eccentrico ed occupare solo una parte della parete.\nInsieme alla proliferazione intimale, compare un'ipertrofia della tonaca media dei vasi interessati.\nNon si sa quale sia la lesione che innesca questa modificazione vascolare. Sono state formulate varie ipotesi:\nManifestazioni cliniche.\nAllo stadio iniziale la malattia presenta sintomi aspecifici: stanchezza, debolezza, affaticabilit\u00e0 e talvolta dolore toracico.Pi\u00f9 raramente l'ipertensione polmonare pu\u00f2 presentarsi con tosse oppure nausea e vomito dopo esercizio fisico. \nLa radiografia del torace pu\u00f2 rivelare una modificazione dell'ombra cardiaca.\nL'ECG pu\u00f2 essere completamente aspecifico o pu\u00f2 presentare delle anomalie come: le onde P polmonari, la deviazione destra dell'asse cardiaco, l'ipertrofia del ventricolo destro, allungamento del QTc. \nL'ecocardiogramma conferma l'ipertrofia del ventricolo destro, mentre le attivit\u00e0 quotidiane vengono via via limitate per la comparsa di progressiva dispnea. Pi\u00f9 di rado pu\u00f2 verificarsi raucedine per compressione del nervo laringeo inferiore (detto anche \"nervo ricorrente\") da parte dell'arteria polmonare dilatata.\nTerapia.\nFino a dieci anni fa il trattamento si basava sulla somministrazione di vasodilatatori che diminuivano le resistenze polmonari determinando un alleggerimento del carico del ventricolo destro.\nOggi si pu\u00f2 scegliere tra diverse opzioni, anche se nessuna \u00e8 risolutiva e tutte sono accompagnate da pesanti effetti collaterali:\nIpertensione polmonare neonatale.\nDurante la vita intrauterina la circolazione polmonare \u00e8 esclusa dalla ventilazione in quanto lo scambio di ossigeno avviene attraverso la placenta. In alcuni casi dopo la nascita il letto arterioso polmonare mantiene lo stesso stato ipertensivo che \u00e8 incompatibile con la vita."}
{"id": "771822", "revid": "767487", "url": "https://it.wikipedia.org/wiki?curid=771822", "title": "Heli\u00f3polis (San Paolo)", "text": "Heli\u00f3polis, o Vila Heli\u00f3polis, \u00e8 una favela di San Paolo, la seconda per grandezza dopo quella di Rocinha, a Rio de Janeiro. Si trova nel distretto di Sacom\u00e3, subprefettura di Ipiranga, nella zona sud-orientale della citt\u00e0. Divisa in 14 zone, conta circa 125\u00a0000 abitanti in un'area di circa 1\u00a0km quadrato. Negli anni novanta il governo le ha riconosciuto lo status di sobborgo. Nonostante ci\u00f2, Heliopolis ha ancora le apparenze di una favela."}
{"id": "771826", "revid": "125006457", "url": "https://it.wikipedia.org/wiki?curid=771826", "title": "Seagram Building", "text": "Il Seagram Building \u00e8 un grattacielo di New York, situato al 375 di Park Avenue, tra la 52\u00aa e la 53\u00aa Strada, nella Midtown Manhattan. Fu progettato dall'architetto tedesco Ludwig Mies van der Rohe in collaborazione con l'americano Philip Johnson e completato nel 1958. \u00c8 alto 156,9 metri e ha 38 piani. Rappresenta uno dei massimi esempi di estetica del Funzionalismo e uno dei principali manifesti del Movimento Moderno. Fu progettato come quartier generale delle distillerie canadesi \"Joseph E. Seagram's &amp; Sons\", grazie alla preveggenza di Phyllis Lambert, la figlia di Samuel Bronfman, direttore generale di Seagram.\nArchitettura.\nL'interno del fabbricato venne progettato per creare una sensazione di continuit\u00e0 con la struttura a vista delle finiture esterne in vetro e bronzo.\nMa il Seagram building stesso ebbe un'enorme influenza sull'architettura americana e sul Movimento Moderno nel suo complesso. Una delle caratteristiche principali dello stile \u00e8 la struttura all'esterno del fabbricato: gli elementi strutturali, secondo il pensiero di Ludwig Mies van der Rohe, dovevano essere visibili. Il Seagram Building, come la maggior parte degli edifici del tempo, era costituito da una struttura a scheletro in acciaio portante, a cui erano appesi i pannelli in vetro a chiusura esterna (il cosiddetto sistema \"curtain wall\").\nLa visibilit\u00e0 della struttura a scheletro per\u00f2 si scontrava con le norme americane, che richiedevano che le strutture in acciaio fossero ricoperte di materiale antincendio, (vista la bassa resistenza dell'acciaio alle alte temperature) di solito calcestruzzo. Cos\u00ec Mies van der Rohe decise di usare travi non strutturali in bronzo, che, correndo verticalmente sulla facciata dell'edificio, rivestissero e delineassero esternamente la struttura in acciaio, fungendo da divisori delle larghe finestre in vetro fum\u00e9.\nIl metodo, che richiese un guscio interno di calcestruzzo rinforzato a supporto della pi\u00f9 larga parte non strutturale dell'edificio, divenne comune nella costruzione dei grattacieli. La costruzione richiese la fornitura di 1,451 milioni di kg di bronzo. Ad esso furono aggiunti i preziosi materiali usati per i rivestimenti interni, che inclusero, tra altro, oltre allo stesso bronzo, travertino e marmo.\nParticolare \u00e8 inoltre la modellazione delle imposte di chiusura delle finestre. Mies, estremizzando i canoni dell\"'International Style\", desiderava che la visione prospettica della facciata fosse sempre il pi\u00f9 possibile omogenea ed uniforme. Per questo progett\u00f2 delle tapparelle con posizioni di chiusura ed apertura ridotte. Le chiusure delle finestre potevano avere solo tre collocazioni: completamente aperte, aperte per met\u00e0, completamente chiuse.\nCuriosit\u00e0.\nNel 1958 Ludwig Mies van der Rohe commission\u00f2 a Rothko di dipingere una serie di murales per il ristorante Four Seasons al piano terra del grattacielo, un progetto su cui il pittore lavor\u00f2 per pi\u00f9 di un anno. Una volta ultimato, Rothko non fu felice di vedere le sue pitture come sfondo ad una sala da pranzo, quindi ne consegn\u00f2 nove di quelle marroni e nere alla Tate Gallery, dov'\u00e8 tuttora presente un'installazione permanente progettata dallo stesso Rothko.\n\u201cMies raccont\u00f2 della sua difficolt\u00e0 a ottenere che venisse prodotto il vetro color marrone per il Seagram Building \u2013 non ne esisteva alcun tipo sul mercato. Una notte a New York, alle tre in punto, gli venne l\u2019idea di chiedere chi facesse il vetro colorato per le bottiglie del whisky Seagram\u2026\u201d (ricordo di un racconto di Mies, 1958)"}
{"id": "771827", "revid": "614011", "url": "https://it.wikipedia.org/wiki?curid=771827", "title": "Alleanza Anticomunista Argentina", "text": "L'Alleanza Anticomunista Argentina (AAA), conosciuta come Tripla A, fu un'organizzazione di estrema destra, che oper\u00f2 in Argentina negli anni settanta, uccidendo diversi rappresentanti della sinistra. L'organizzazione era guidata da Jos\u00e9 L\u00f3pez Rega, segretario personale del presidente Juan Domingo Per\u00f3n.\nStoria.\nLa prima strage eseguita dalla Tripla A \u00e8 il cosiddetto massacro di Ezeiza, avvenuto il 20 giugno 1973, in occasione del ritorno di Juan Domingo Per\u00f3n dall'esilio, in cui membri di tale organizzazione assassinarono 13 persone e ne ferirono 365.\nIl primo attentato, registrato, ebbe luogo il 21 novembre 1973, quando fu messa una bomba nell'automobile del senatore radicale Hip\u00f3lito Solari Yrigoyen. L'attentato era stato organizzato come rappresaglia per l'uccisione del sindacalista conservatore, Jose Ignacio Rucci.\nDurante i due anni seguenti, la Tripla A port\u00f2 a termine molteplici attentati contro figure governative, giudiziali e poliziesche considerate permissive. La lista include Silvio Frondizi, fratello dell'ex presidente Arturo, l'ex impiegato della Polic\u00eda Julio Troxler, il difensore di prigionieri politici Alfredo Curutchet, l'ex vice-governatore cordovano Atilio L\u00f3pez ed il sacerdote Carlos Mugica.\nLa CONADEP ha provato l'intervento della Tripla A in 19 omicidi nel 1973, 50 nel 1974 e 359 nel 1975; si sospetta, inoltre, della sua partecipazione in centinaia di altri. Secondo le investigazioni pi\u00f9 citate, solo tra i mesi di luglio, agosto e settembre 1974 il movimento della Tripla A avrebbe realizzato 220 attentati, dei quali risulterebbero 60 morti e 44 feriti gravi, oltre a 20 sequestri. La stima globale \u00e8 nell'ordine di 1500 crimini, alcuni dei quali si inquadrano come crimini contro l'umanit\u00e0.\nLopez Rega era membro della loggia massonica Propaganda Due, diretta da Licio Gelli, la quale ebbe un ruolo importante nell'operazione Gladio. Dopo la morte di Per\u00f3n, il potere pass\u00f2 alla vicepresidente, sua moglie Isabel Mart\u00ednez de Per\u00f3n. Il generale Jorge Rafael Videla che succedette a Isabel con un colpo di Stato, era un simpatizzante dell'organizzazione. Il 19 luglio 1975 i granatieri scoprirono, perlustrando la sede del gruppo di L\u00f3pez Rega, caduto in disgrazia e costretto all'esilio, un arsenale composto da armi da guerra, mitragliatrici, granate e fucili.\nL'arresto di Isabel Per\u00f3n nel 2007.\nIl 12 gennaio 2007 \u00e8 stata arrestata in Spagna l'ex presidente Isabel Mart\u00ednez de Per\u00f3n, nei confronti della quale un giudice argentino aveva emesso un mandato di cattura, accusandola di essere coinvolta nella sparizione di un giovane avvenuta a Mendoza nel 1976, durante il suo governo. Infatti, due giorni prima della morte del marito, Juan Domingo Per\u00f3n, la moglie l'aveva sostituito, mantenendo il potere per due anni, tra il 1974 e il 1976."}
{"id": "771828", "revid": "1234826", "url": "https://it.wikipedia.org/wiki?curid=771828", "title": "Rocinha", "text": "Rocinha \u00e8 una favela situata nella Zona Sud della citt\u00e0 di Rio de Janeiro, in Brasile. Si distingue per essere la pi\u00f9 grande baraccopoli del paese, con circa 70.000 abitanti. La regione \u00e8 ormai considerata un quartiere ed \u00e8 stato definito dalla legge n. 1995 del 18 giugno 1993, con i cambiamenti dei suoi limiti tra i quartieri di G\u00e1vea, Vidigal e S\u00e3o Conrado.\nSi trova tra i quartieri di G\u00e1vea, Sao Conrado (due dei distretti con l'imposta sul valore dei terreni (tassa di propriet\u00e0) pi\u00f9 alta della citt\u00e0) e Vidigal. La vicinanza delle residenze di classe alta dei primi due quartieri e la classe bassa di Rocinha segna un profondo contrasto urbano nel paesaggio della regione, che viene spesso citato come simbolo di disuguaglianza sociale in Brasile. Il suo indice di sviluppo umano (HDI), nel 2000 \u00e8 stato 0,732, al 120\u00ba posto tra le 126 regioni analizzate nella citt\u00e0 di Rio de Janeiro.\nRocinha ha caratteristiche peculiari: attualmente, si trova nel quartiere Barcelos, una vasta gamma di commerci e servizi, cos\u00ec come molti immobili residenziali di qualit\u00e0. Gi\u00e0 in altre aree, come ad esempio a Macega Vila, si trovano case di legno a rischio e senza infrastrutture, dove molte famiglie vivono in condizioni di estrema povert\u00e0. La sua popolazione \u00e8 stimata in 120.000 abitanti per i registri della Light S.A., in 62.000 per l'ultimo censimento ufficiale e pi\u00f9 di 150.000 secondo i residenti.\nStoria.\n\u00c8 una delle 700 favelas che fanno parte della citt\u00e0 di Rio de Janeiro. \u00c8 la favela pi\u00f9 grande del mondo e conta circa 70.000 abitanti ufficiali. Come capita spesso ai quartieri poveri, essa \u00e8 preda di lotte tra diverse gang di trafficanti (Amigos dos Amigos o Comando Vermelho) per prendere il controllo della favela.\nNel 2010, il distretto ha acquisito una passerella pedonale progettata dall'architetto Oscar Niemeyer, che collega il quartiere di baracche al complesso sportivo situato di fronte all'autostrada Lagoa-Barra.\nIl 13 novembre 2011, Rocinha \u00e8 stata teatro di una grande operazione condotta dalle forze armate del Brasile e dalle forze dell'ordine brasiliane. L'obiettivo era la ripresa del territorio dalle mani dei trafficanti di droga, al fine di preparare il terreno per la futura installazione della ventottesima Unit\u00e0 di Polizia di Pacificazione della citt\u00e0. In data 20 settembre 2012, la comunit\u00e0 ha cominciato ad essere frequentata dalla 28\u00aa UPP con un effettivo di 700 agenti di polizia. La comunit\u00e0 dispone di 80 telecamere di sorveglianza per aiutare la polizia alla sicurezza della comunit\u00e0.\nAmministrazione.\nRocinha fu istituito il 18 giugno 1993 come unico \"bairro\" dell'omonima Regione Amministrativa XXVII del comune di Rio de Janeiro.\nTubercolosi.\nIl quartiere \u00e8 uno dei focolai di tubercolosi del paese, con un tasso di incidenza di 372 casi di malattia ogni 100.000 abitanti. Questo tasso \u00e8 di 11 volte superiore rispetto alla media nazionale. L'alta concentrazione della malattia nel quartiere ha diverse cause, come ad esempio strade strette, che ostacolano la penetrazione della radiazione solare e la ventilazione nelle case; l'alta densit\u00e0 di popolazione; la povert\u00e0; e la mancanza di servizi igienico-sanitari. Tutti questi elementi stimolano la proliferazione dei batteri che causano la malattia. "}
{"id": "771829", "revid": "320578", "url": "https://it.wikipedia.org/wiki?curid=771829", "title": "Vfl Bochum", "text": ""}
{"id": "771833", "revid": "203463", "url": "https://it.wikipedia.org/wiki?curid=771833", "title": "Hull classification symbol", "text": " \nHull classification symbol, letteralmente \"simbolo di classificazione di scafo\", \u00e8 un sistema di sigle adottato dalla Marina, dalla Guardia costiera e dalla Amministrazione oceanica ed atmosferica degli Stati Uniti per la classificazione delle unit\u00e0 navali. \nAd esempio la sigla CVN (che deriva da \"Cruiser Voler Nuclear\") identifica le portaerei a propulsione nucleare. Talvolta gli \"hull classification symbol\" sono semplicemente indicati come \"hull code\" od \"hull numbers\", codici di scafo.\nAssieme al numero di scafo (\"hull number\"), assegnato dal Dipartimento della Marina, consente l'immediata ed univoca identificazione di una nave della US Navy. Ad esempio CVN-72, che sta per portaerei a propulsione nucleare N\u00b072, identifica la USS \"Abraham Lincoln\".\nSebbene l'identificazione sia univoca, una nave che sia stata sottoposta a significative modifiche, o che ne sia stato riconsiderato l'utilizzo in un diverso ruolo pu\u00f2 vedersi riassegnare una nuova sigla ed un nuovo numero: ad esempio la USS \"Patoka\" (AO-9) nella sua carriera vide assegnarsi in diversi periodi le sigle \"AV-6\" e \"AG-125\".\nInoltre il sistema, dalla sua introduzione nel 1907, \u00e8 stato modificato e riorganizzato numerose volte. Pertanto talvolta una nave pu\u00f2 vedersi riassegnata una nuova sigla, nell'ambito della riorganizzazione del sistema, nonostante non abbia subito modifiche di sorta. Ad esempio la USS \"Midway\", nata come CVB-41, nell'ambito della riorganizzazione degli \"hull classification symbol\" per le portaerei, nel 1952 si vide assegnare la sigla CVA-41, e nel 1975, la sigla CV-41, mantenuta poi fino alla dismissione.\nI paesi della NATO ed i membri del Commonwealth adottano i pennant number, un sistema analogo, basato su quello introdotto dalla Royal Navy nel 1910."}
{"id": "771845", "revid": "26891", "url": "https://it.wikipedia.org/wiki?curid=771845", "title": "Simbolo di classificazione di scafo", "text": ""}
{"id": "771849", "revid": "599013", "url": "https://it.wikipedia.org/wiki?curid=771849", "title": "Tkx", "text": ""}
{"id": "771851", "revid": "547034", "url": "https://it.wikipedia.org/wiki?curid=771851", "title": "Tempio di Giano (Foro Olitorio)", "text": "Il tempio di Giano al Foro Olitorio \u00e8 il secondo tempio dedicato al dio di cui si abbia notizia, oltre al tempio omonimo situato nel Foro Romano. \nFu costruito da Gaio Duilio nel III secolo a.C., all'epoca della prima guerra punica, dopo la vittoria romana alla battaglia di Milazzo; venne restaurato da Tiberio nel 17. Si sa che era \"iuxta theatrum Marcelli\" ed \"extra Portam Carmentalem\" e che vi si svolgevano feste in agosto e ottobre. \u00c8 altamente probabile che sia uno dei tre templi contigui di epoca repubblicana nell'area dell'antico Foro Olitorio, dove ora sorge la chiesa di S.Nicola in Carcere, pi\u00f9 precisamente quello pi\u00f9 settentrionale, a destra guardando la facciata della chiesa. \nIl tempio era esastilo, di ordine ionico e presentava un'altra fila di sei colonne dietro il fronte e una di nove sul lato lungo. Era tuttavia privo di postico, ossia del colonnato posteriore, poich\u00e9 la peristasi di colonne non copriva anche quel lato. Il tempio era interamente rivestito di peperino, come quello utilizzato per la costruzione del tempio di Adriano, e poggiava su una base in cementizio ricoperta di travertino. Anche le colonne e i capitelli erano costituite da marmo, a differenza del vicino tempio di Portuno che presentava una copertura in stucco. Misurava circa 26 metri in lunghezza e 15 in larghezza.\nDel tempio restano sette colonne in tufo - materiale tipico dell'epoca originaria di costruzione e della tradizione romana - inglobate con il relativo architrave nel fianco destro della chiesa e due colonne rialzate sul basamento del tempio vicino al teatro di Marcello."}
{"id": "771854", "revid": "599013", "url": "https://it.wikipedia.org/wiki?curid=771854", "title": "Tky", "text": ""}
{"id": "771856", "revid": "7", "url": "https://it.wikipedia.org/wiki?curid=771856", "title": "Valli Occitane", "text": ""}
{"id": "771858", "revid": "6923", "url": "https://it.wikipedia.org/wiki?curid=771858", "title": "Distretto di Rotorua", "text": "Il distretto di Rotorua \u00e8 un'autorit\u00e0 territoriale della Nuova Zelanda che si trova entro i confini delle regioni di Waikato e della Baia dell'Abbondanza, nell'Isola del Nord. La sede del Consiglio distrettuale \u00e8 situata nella citt\u00e0 di Rotorua.\nRotorua \u00e8 la maggiore citt\u00e0 del distretto, con 53.000 abitanti dei quali oltre il 30% di etnia M\u0101ori. "}
{"id": "771860", "revid": "203463", "url": "https://it.wikipedia.org/wiki?curid=771860", "title": "Rotorua", "text": "Rotorua \u00e8 una citt\u00e0 dell'Isola del Nord della Nuova Zelanda, capoluogo dell'omonimo distretto.\nGeografia fisica.\nE' situata nella regione della Baia dell'Abbondanza, sulla sponda meridionale del lago Rotorua, circa 280 \nkm a sud est di Auckland. La citt\u00e0 \u00e8 molto popolare per le attivit\u00e0 legate alla geotermia, sia per quanto riguarda le strutture termali sia i geyser (il pi\u00f9 famoso \u00e8 il Pohutu, il cui getto arriva fino a 20 metri d'altezza).\nStoria.\nIl nome Rotorua deriva da un'espressione m\u0101ori: \"Te Rotorua-nui-a-Kahumatamomoe\"; in quella lingua, solitamente \"roto\" significa lago, mentre \"rua\" \u00e8 il numero \"2\", quindi \"Rotorua\" sarebbe il \"secondo lago\". Kahumatamomoe era lo zio di un capo trib\u00f9 maori, Ihenga. In pratica, il capo trib\u00f9 volle dedicare allo zio il secondo lago da lui scoperto, il maggiore di una numerosa serie di laghi presenti nella zona.\nA met\u00e0 del XIX secolo, durante le cosiddette \"Guerre m\u0101ori\", le rive del lago Rotorua furono terreno di aspri scontri fra queste popolazioni e l'esercito britannico. Nel 1880 venne creato un \"distretto speciale\", con capoluogo Rotorua, per sfruttarne le potenzialit\u00e0 termali. Con la costruzione della ferrovia nel 1894 la citt\u00e0 cominci\u00f2 un rapidissimo sviluppo, grazie soprattutto al turismo proveniente dalla regione di Auckland.\nRotorua ai giorni nostri.\nL'attivit\u00e0 termale \u00e8 al centro del turismo che affolla le strade della citt\u00e0. Nei pressi della citt\u00e0 si trovano stabilimenti termali, geyser e un intero villaggio (Te Wairoa) sepolto da una grande eruzione vulcanica del passato.\nData la presenza della cittadina in una caldera vulcanica, la caldera di Rotorua, nei dintorni sono presenti alcune pozze di fango caldo, che a scadenze pi\u00f9 o meno regolari eruttano. Tutto questo, se da un lato ha portato un grande turismo nella regione, ha anche fatto nascere un soprannome ironico con cui la citt\u00e0 \u00e8 conosciuta fra le comunit\u00e0 vicine: Rottenrua, un gioco di parole in inglese col significato della parola \"rotten\", cio\u00e8 \"marcio\", dovuto all'odore pungente di zolfo che ristagna spesso nell'aria della citt\u00e0.\nA Rotorua si trovano anche alcuni edifici storici dell'epoca coloniale. La citt\u00e0 \u00e8 poi molto popolare fra gli appassionati di mountain bike, che nelle foreste vicine hanno una gran quantit\u00e0 di percorsi loro dedicati. Nel mese di agosto del 2006 Rotorua ha ospitato i Campionati del mondo di mountain bike, organizzati dall'UCI.\nCriminalit\u00e0.\nPer molti anni Rotorua \u00e8 stata afflitta dal grave problema delle gang malavitose, dove gli opposti gruppi criminali (composti in gran parte di giovani M\u0101ori) si davano battaglia per le strade della citt\u00e0. Sotto questo aspetto Rotorua \u00e8 seconda, in Nuova Zelanda, solo alla parte meridionale dell'area metropolitana di Auckland, anche se questo aspetto \u00e8 spesso invisibile al turista: le forze dell'ordine tendono a scoraggiare in ogni modo le attivit\u00e0 che possano interferire col turismo, la maggior fonte di reddito per l'intera regione."}
{"id": "771861", "revid": "6923", "url": "https://it.wikipedia.org/wiki?curid=771861", "title": "Primo impero francese", "text": ""}
{"id": "771862", "revid": "6923", "url": "https://it.wikipedia.org/wiki?curid=771862", "title": "Primo Impero Francese", "text": ""}
{"id": "771871", "revid": "6066", "url": "https://it.wikipedia.org/wiki?curid=771871", "title": "Il pastore di Erma", "text": ""}
{"id": "771872", "revid": "7", "url": "https://it.wikipedia.org/wiki?curid=771872", "title": "Lingua franco-provenzale", "text": ""}
{"id": "771873", "revid": "287204", "url": "https://it.wikipedia.org/wiki?curid=771873", "title": "Cratere Maksutov", "text": "Maksutov \u00e8 un cratere lunare intitolato all'astronomo russo Dmitrij Dmitrijevich Maksutov. Si trova sulla faccia nascosta della Luna, a sud-sudovest del cratere Oppenheimer. A sudovest si trova il cratere Nishina e ad ovest-nordovest i due crateri Devisson e Leibnitz, fusi assieme.\nIl cratere mostra un bordo esterno ben definito e non significativamente eroso da impatti successivi. La cosa pi\u00f9 notevole del cratere \u00e8 il fondale, che ha un'albedo molto bassa, caratteristica tipica delle superfici ricoperte di lava basaltica. Le pareti interne dell'orlo sono di varie altezze; la regione pi\u00f9 bassa si trova a sudest, mentre le altre parti della parete sono pi\u00f9 alte, in particolare a nordest e a nordovest.\nCrateri correlati.\nAlcuni crateri minori situati in prossimit\u00e0 di Maksutov sono convenzionalmente identificati, sulle mappe lunari, attraverso una lettera associata al nome."}
{"id": "771881", "revid": "53588", "url": "https://it.wikipedia.org/wiki?curid=771881", "title": "Propiziazione", "text": ""}
{"id": "771886", "revid": "7336", "url": "https://it.wikipedia.org/wiki?curid=771886", "title": "Crescenti", "text": ""}
{"id": "771892", "revid": "1970900", "url": "https://it.wikipedia.org/wiki?curid=771892", "title": "Vincenzo De Filippis", "text": "Biografia.\nNato in Calabria in una famiglia di piccoli proprietari terrieri, fu allievo del \"Real Collegio\" gesuita di Catanzaro dove ricevette una buona istruzione nelle scienze matematiche. Nel 1769 si rec\u00f2 a Napoli dove fu allievo del grande economista Antonio Genovesi. Nella citt\u00e0 partenopea ebbe modo di frequentare gli ambienti illuministici entrando in contatto fra gli altri con la poetessa Eleonora Pimentel Fonseca e il giurista Mario Pagano.\nProsegu\u00ec in seguito gli studi in matematica e filosofia presso il collegio Ancarano dell'Universit\u00e0 di Bologna, dove fu discepolo del matematico Sebastiano Canterzani.\nNel 1787 ottenne la cattedra di matematica al Real Collegio di Catanzaro ed ebbe, fra i suoi discepoli, Giuseppe Poerio\u02d0 tuttavia, le cattive condizioni di salute lo spinsero ad abbandonare l'insegnamento nel 1793.\nNel 1799 fu fra i principali artefici della Repubblica Napoletana\u02d0 infatti il 25 febbraio 1799, con la nomina di Ignazio Ciaia alla guida della Repubblica napoletana in sostituzione di Carlo Lauberg, Vincenzo De Filippis entr\u00f2 nel governo come ministro degli Interni, succedendo a Francesco Conforti.\nCon la caduta della Repubblica, venne messo a morte per impiccagione in Piazza Mercato (28 novembre 1799) assieme ad altri sette patrioti.\nOpere.\nConseguito il dottorato, nel 1777 De Filippis era ritornato al paese natale, dove rimase in relazione epistolare con gli studiosi di Napoli e di Bologna, e scrisse importanti opere di filosofia e matematica, quali il \"Corso di etica\", gli \"Scritti filosofici e metafisici\", \"Statica e dinamica\", \"Scritti di fisica e di meccanica\". Appartengono anche a questo periodo gli scritti \"Appunti di matematica e meccanica\", \"Meccanica\", \"Problemi di matematica, meccanica, dinamica\".\nGli scritti di De Filippis sono andati, tuttavia, dispersi, tranne una relazione sui terremoti del 1783 e del 1789 inviata al Canterzani."}
{"id": "771904", "revid": "287204", "url": "https://it.wikipedia.org/wiki?curid=771904", "title": "Cratere Malapert", "text": "Malapert \u00e8 un cratere lunare intitolato all'astronomo belga Charles Malapert. Dalla Terra questa formazione \u00e8 visibile solo di taglio, e dunque mostra un numero limitato di dettagli. Il cratere \u00e8 inoltre illuminato con un angolo molto basso, dunque la maggior parte del fondale \u00e8 costantemente al buio. I crateri pi\u00f9 vicini sono Cabeus ad ovest e Shoemaker a sud-sudest, verso il Polo Sud lunare.\nIl bordo di Malapert forma un anello irregolare di picchi attorno al fondale interno. Il lato occidentale \u00e8 ricoperto da crateri successivi. Se ne osservano anche lungo l'orlo sudorientale. La maggior parte del fondale e dei dettagli del bordo sono nascosti dall'oscurit\u00e0.\nLa parte sudoccidentale del bordo esterno \u00e8 parte di un'altura di oltre cinque chilometri chiamata ufficiosamente Montagna Malapert. Pare che questa formazione sia pi\u00f9 alta lungo la direzione est-ovest, sebbene i dettagli restino nascosti nell'ombra. La vetta si trova a longitudine 0\u00b0, ed ha la caratteristica di essere sempre visibile dalla Terra, cos\u00ec come il cratere Shackleton al Polo Sud.\nA causa della sua posizione, la Montagna Malapert \u00e8 stata proposta come sito di una trasmittente per una spedizione al polo sud lunare. Il lato posteriore della montagna, inoltre, si trova sempre nell'ombra radio della Terra, ed \u00e8 stato proposto come sito ottimale per un radiotelescopio.\nCrateri correlati.\nAlcuni crateri minori situati in prossimit\u00e0 di Malapert sono convenzionalmente identificati, sulle mappe lunari, attraverso una lettera associata al nome."}
{"id": "771907", "revid": "1149807", "url": "https://it.wikipedia.org/wiki?curid=771907", "title": "Alone in the Dark (videogioco 2008)", "text": "Alone in the Dark (inizialmente dotato del sottotitolo \"Near Death Investigation,\" poi eliminato) \u00e8 un videogioco survival horror sviluppato da Eden Games. Il gioco, quinto capitolo della serie omonima, \u00e8 uscito nel mese di giugno 2008 per PlayStation 2, Xbox 360, Nintendo Wii e Microsoft Windows, mentre la versione PlayStation 3 (con il nome di Alone in the Dark: Inferno) \u00e8 stata pubblicata il 13 novembre 2008 e al suo interno ha degli episodi esclusivi aggiuntivi.\nTrama.\nA differenza degli altri episodi, che si svolgevano in sobborghi sinistri e ville spettrali, l'avventura \u00e8 questa volta ambientata a New York, nell'immenso Central Park deturpato da alcune entit\u00e0 malefiche.\nIl protagonista Edward Carnby \u00e8 ancora una volta alle prese con le creature delle tenebre, e alle sue costole si ritrova una misteriosa setta di fanatici che lo vuole morto capitanata da un certo Crowley, che vuole dominare il mondo con questo esercito di mostri. Il gioco inizia con Edward che si risveglia senza memoria in una stanza sconosciuta. Dopo aver assistito a un interrogatorio posto ad un anziano signore, Carnby viene scortato sul tetto del edificio per essere eliminato da un membro dei \"Neo Alchimisti\". Ma poco prima che il mercenario possa ultimare il suo dovere, una \"crepa vivente\" lo circonda e lo \"divora\" nel sottosuolo, dando a Carnby la possibilit\u00e0 di fuggire. Si inoltra nella tromba di un ascensore in cui sono presenti Crowley, un giovane adepto e l'anziano ostaggio visto prima. Edward assiste dal tetto dell'ascensore al discorso tra i due anziani ma all'improvviso una Crepa compare e uccide il giovane. La Crepa causa delle scosse che spezzano i cavi dell'ascensore e costringono il protagonista a saltare via per salvarsi.\nDopo essersi calato nuovamente nella tromba dell'ascensore raggiunge un corridoio in cui incontra Anna, una giovane donna, e il suo compagno intrappolato nel suo ufficio. Carnby spegne l'incendio che blocca l'uscita e sfonda la porta con un estintore. Ma andando avanti nell'edificio il protagonista e i due sono costretti a separarsi, cos\u00ec Carnby si trova da solo in una stanza che inizia a sgretolarsi e a crollare. Edward scala la parete del palazzo, insieme al ritrovato compagno di Anna, che in seguito cadr\u00e0 gi\u00f9 dal palazzo, sinch\u00e9 non incontra quest'ultima, che viene per\u00f2 in breve inghiottita da una crepa. Dopo aver continuato a scalare la parete, si inoltra nell'edificio, dove Carnby si ritrova a combattere contro Anna, tramutatasi in un Umaniz (delle persone inghiottite dalle Crepe e poi possedute da misteriose entit\u00e0) che parla con Carnby, definendolo come il suo \"miglior burattino\". Dopo averlo sconfitto, il protagonista si inoltra ulteriormente e incontra, in un ascensore sospeso a 20 piani d'altezza, Sara Flores, una gallerista che lavora presso l'edificio.\nCarnby e Sara sono rinchiusi, e le urla della ragazza attirano degli Umaniz che fanno precipitare l'ascensore. Arrivati al piano terra, dopo essere usciti dall'ascensore, un Umaniz li attacca, ma Carnby riesce a sconfiggerlo. I due riescono cos\u00ec ad uscire dalla hall dell'albergo e ad arrivare al parcheggio dove incontrano Theophile Paddyington, l'anziano con il quale Carnby era tenuto in ostaggio, e che sembra conoscere molto bene quest'ultimo. Cos\u00ec i tre, usciti dal parcheggio, si trovano costretti fuggire in auto mentre numerose Crepe molto profonde isolano Central Park dal resto della citt\u00e0, ma infine, dopo un incidente stradale, riescono a rifugiarsi nel parco, dove il vecchio da un ciondolo a Carnby e dopo avergli raccomandato di recarsi al Museo di Central Park e di cercare la \"stanza 943\", si spara un colpo in testa. Carnby per\u00f2 \u00e8 rimasto ferito a un braccio durante l'incidente in auto e Sara si divide in cerca di un'ambulanza. Cos\u00ec, il protagonista \u00e8 costretto a cercare da solo un modo per curarsi e giunge presso un bagno pubblico dove sono presenti dei kit di pronto soccorso ma, mentre ci si dirige, viene attaccato da numerosi \"vampiriz\" (delle creature simili a pipistrelli).\nDopo essersi curato come meglio poteva, Edward comincia a scendere gi\u00f9 in un crepaccio, sino a quando non raggiunge le fogne. Dentro queste Carnby riceve una telefonata da Crowley, che gli rivela il cognome. Dopodich\u00e9 Carnby si addentra nelle fogne per cercare un'uscita, trovata questa, finalmente libero, si ritrova per\u00f2 costretto ad affrontare alcuni nemici e diverse difficolt\u00e0 per raggiungere l'ambulanza in cui sono presenti Sara e li dottor Hartford. Qui Carnby, grazie al database del computer di Hartford, scopre il suo passato: Egli, Edward Carnby, era un investigatore del paranormale che operava agli inizi del Novecento, diventato famoso in seguito alla risoluzione del suicidio dell'artista Jeremy Hartwood, avvenuto nel 1923. Scompare misteriosamente all'et\u00e0 di trentatr\u00e9 anni nel 1938 mentre lavorava a un caso, e da allora non si hanno pi\u00f9 sue tracce.\nCarnby conviene allora che deve fare ulteriore luce sul suo passato, quindi lascia il dottor Hartford e, dopo varie peripezie con Sara giunge al museo, dove \u00e8 costretto ad affrontare una enorme creatura. Presso i sotterranei del museo, Carnby trova la \"stanza 943\", dove Carnby, scopre quello che tanti anni prima era stato il suo ufficio.\nPersonaggi.\nPrincipali.\nPersonaggio protagonista del gioco. Vittima di un'amnesia, si risveglia nella New York del 2008 dove si trova a combattere contro entit\u00e0 misteriose e a indagare per scoprire il proprio passato.\nAiutante di Edward. \u00c8 una gallerista che durante il gioco diventa una buona amica di Carnby.\nPazzo a capo della setta dei Neo alchimisti e responsabile del risveglio dell'entit\u00e0 maligna che ha liberato le creature che infestano il Central Park. Appare come uno degli antagonisti principali del gioco, visto che perseguita Edward per tutto il gioco dove nell'ultimo incontro prende in ostaggio Sara, ma viene ucciso da Edward con un colpo alla testa. Nelle versioni Wii e PS2 ha un ruolo decisamente pi\u00f9 secondario.\nCuratore del museo di Central Park, conosce il maligno segreto del parco lo studia nella sala 943 del museo insieme al suo allievo. Si suicider\u00e0.\nAllievo del signor Paddyington. Appare solo nelle versioni PS2 e Wii, incontra Edward sull'elicottero e lo accompagner\u00e0 per l'ultima parte del gioco. Viene ucciso da Crowley: arrivati all'entrata del \"Cammino della Luce\" si fa prendere dalla codardia e, decide di abbandonare Edward non entrando al suo interno; arriver\u00e0 Crowley con i suoi scagnozzi e lo uccideranno.\nL'entit\u00e0 maligna che \u00e8 imprigionata nel Central Park, e la stessa che ha liberato gli Umaniz e le crepe dagli Inferi. Ora ha un unico scopo, conquistare il pianeta, usando gli umani come marionette. Nelle versioni Wii e PS2 ha un ruolo leggermente pi\u00f9 importante\nMedico che aiuta Edward e Sara ospitandoli nella sua ambulanza. \u00c8 grazie a lui se Edward scopre il suo passato.\nSecondari.\nAntico filosofo greco. \u00c8 imprigionato nel Central Park, alla fine del \"Cammino della Luce\". Pare essere la \"Chiave\" di Edward, chiamandolo anche il Prescelto che salver\u00e0 o distrugger\u00e0 il mondo.\nSi tratta di un enorme mostro dalle fattezze di un pipistrello. Ne esistono solo due. Perseguita Edward parecchie volte fino a quando non dovr\u00e0 sconfiggerlo di persona colpendolo con molteplici colpi di pistola. Ne appare a sorpresa un altro quando \u00e8 sull'elicottero su cui incontra Peter (o Crowley). Questo \u00e8 molto pi\u00f9 grosso, danneggia gravemente il mezzo ma casualmente il mostro colpir\u00e0 l'elica ferendosi mortalmente e tritandosi una parte di un'ala, precipitando.\nAiuta Edward per un breve lasso di tempo all'interno dell'edificio in cui si risveglia. Morir\u00e0 poco dopo e si risveglier\u00e0 come Umaniz, ma viene uccisa da Edward.\nIl compagno di Anna, aiuta Edward insieme alla sua fidanzata. Cade dal palazzo, morendo.\nAmico di Peter, pilota l'elicottero su cui Edward incontra Peter. Mentre quest'ultimo ed Edward si salvano, Alan precipiter\u00e0 in un baratro insieme al suo elicottero che era stato danneggiato dal capo dei Vampiriz. Appare solo nelle versioni PS2 e Wii.\nAffiancher\u00e0 Edward per una brevissima parte. Verr\u00e0 ucciso da Anna risvegliata in Umaniz, mentre nelle versioni PS2 e Wii, viene lanciato via da un pezzo di cemento.\nLavora come guardiano del museo da Central Park, un ex allievo del signor Paddyington, da un piccolo aiuto ad Edward. Viene massacrato dagli Umaniz.\nDa un passaggio a Edward sulla sua auto. Muore poco dopo, ucciso da un mostro che Edward non incontrer\u00e0 mai: stanno attraversando un sentiero quando improvvisamente delle corde nere si attaccano al parabrezza; queste sono le lingue del mostro. Bench\u00e9 Edward abbia tentato il tutto per tutto, l'autista muore risucchiato da questo mostro.\nModalit\u00e0 di gioco.\n\"Alone In The Dark\" \u00e8 diviso in otto episodi, dalla durata stimabile di 30-40 minuti ciascuno, a loro volta divisi in checkpoint e affrontabili nella sequenza che il giocatore preferisce: la trama si muove sulla falsariga di una serie televisiva, e ogni episodio comincia con un video riassuntivo di quello precedente. I livelli sono in genere lineari, ma sono presenti una parte \"free roaming\" e alcune parti di guida. \u00c8 possibile selezionare la visuale fra una telecamera in terza persona o una in prima.\nCombattimenti e interazione.\nL'interazione con l'ambiente \u00e8 molto sviluppata all'interno di \"Alone in the Dark\": \u00e8 possibile raccogliere una grande variet\u00e0 di oggetti da usare come oggetti contundenti (sedie, pezzi di legno, ferri...) e altri che, all'apparenza potrebbero sembrare inutili, ma una volta combinati tra loro possono diventare letali e pericolosi. Un esempio pu\u00f2 essere una bomboletta di spray medico e un accendino che, combinati insieme, si trasformano in un improvvisato lanciafiamme. Un estintore pu\u00f2 essere usato nel modo canonico eseguendo una rotazione che simula l'apertura della valvola, oppure agendo con rapidi movimenti della leva destra potremmo usarlo per abbattere le porte. \u00c8 possibile usare anche delle automobili per spostarsi da una parte all'altra di Central Park, collegando i cavi se non sono presenti le chiavi. Utilizzando un coltello o un cacciavite si pu\u00f2 bucare il serbatoio dell'auto per fare una scia di liquido incendiario che, se bruciata, d\u00e0 vita ad una bomba ambulante. Se si viene feriti, occorre usare uno spray medico nel caso di ferite superficiali, o delle bende nel caso di ferite pi\u00f9 profonde che, se non vengono curate al pi\u00f9 presto, possono far morire il protagonista per dissanguamento. Un elemento importante del nuovo capitolo \u00e8 il fuoco, molto vivo e realistico, (gli oggetti che bruciano si carbonizzano e si rompono) che pu\u00f2 essere utilizzato in molti modi dal protagonista, per esempio dando fuoco a una sedia si ottiene un nuovo oggetto contundente molto pi\u00f9 efficace, che pu\u00f2 essere usato come una torcia che illumini l'ambiente o come mezzo per bruciare altri oggetti.\nNemici.\nEdward \u00e8 costretto ad affrontare molti nemici durante la sua avventura, il primo nemico che incontreremo \u00e8 una crepa, questa pu\u00f2 correre lungo i muri e inghiottire le persone che si trovano sopra di essa trasformandole in Umaniz. Se la crepa prender\u00e0 Edward, non morir\u00e0 all'istante, ma potr\u00e0 aggrapparsi a oggetti vicini per uscire e salvarsi. Pu\u00f2 essere sconfitta, basta trovare il modo di metterla a contatto con il fuoco. Il secondo tipo di nemico che incontreremo sono gli Umaniz. Gli Umaniz sono le persone inghiottite dalla crepa, che si ripresentano al protagonista con un aspetto mostruoso e crepe sul corpo. Queste crepe sono il loro punto debole, baster\u00e0 qualche proiettile incendiario mirato su di esse e questi zombie scompariranno in una nuvola di fumo nero, ma possono essere usati molti altri modi per sconfiggerli, baster\u00e0 un poco di fantasia e di fuoco. Il terzo tipo di nemico che incontreremo sono i Ratz, ovvero delle bestie infernali dalle forme e dall'aspetto vari, sigillate nei meandri di Central Park, eliminabili con il semplice utilizzo della pistola. In qualche livello ci ritroveremo contro dei boss, ovvero dei nemici particolarmente grandi e forti, davvero difficili da eliminare.\nAccoglienza.\n\"Alone in the Dark\" ha ricevuto recensioni piuttosto contrastanti fra loro, che vanno dal 3.5/10 di IGN al 7/10 di \"Edge\" per quanto riguarda la versione Xbox 360; le versioni PlayStation 2 e Wii hanno invece ottenuto recensioni in parte piuttosto negative. La maggior parte delle critiche mosse al gioco derivano dal sistema di controllo e da alcuni difetti di carattere tecnico, senza dimenticare la disastrosa telecamera.\nLa rivista \"Play Generation\" lo classific\u00f2 come la quinta conversione pi\u00f9 indegna tra i titoli disponibili su PlayStation 2.\nVersione \"Inferno\" PS3.\nLa versione \"Inferno\" per PlayStation 3, pubblicata alcuni mesi dopo la versione originale, presenta un sistema di telecamera migliorata e controlli pi\u00f9 comodi, rispetto alla controparte su Xbox 360. La versione PS3 \u00e8 infatti ritenuta la migliore ed ha ricevuto discreti e buoni voti dalla critica di tutto il mondo, anche da recensori come IGN che hanno cambiato il voto di 3.5/10 (Xbox 360) a 6.8/10, per la versione \"Inferno\".\nQuesta versione \u00e8 stata elogiata anche per miglioramenti da un punto di vista tecnico: la versione Xbox 360 aveva una risoluzione nativa \"sub-HD\" di 1040x600 pixel, ed utilizzava l'MSAA 2x, come antialiasing. La versione PlayStation 3, pur non utilizzando alcun antialiasing, ha una risoluzione nativa di 1120x630 pixel che garantisce una definizione effettiva migliore, con un guadagno netto di 81.600 pixel rispetto alla versione Xbox 360.\nVendite.\nFino al 30 luglio 2008, \"Alone In The Dark\" ha venduto 1,2 milioni di copie in tutto il mondo."}
{"id": "771920", "revid": "71433", "url": "https://it.wikipedia.org/wiki?curid=771920", "title": "Truth or Dare", "text": ""}
{"id": "771921", "revid": "46523", "url": "https://it.wikipedia.org/wiki?curid=771921", "title": "In Bed with Madonna", "text": ""}
{"id": "771927", "revid": "599013", "url": "https://it.wikipedia.org/wiki?curid=771927", "title": "Monte Taccone", "text": "Il Monte Taccone, 1113\u00a0m, \u00e8 una vetta dell'Appennino Ligure posta sullo spartiacque ligure-padano (sul confine amministrativo delle province di Genova e Alessandria), ed \u00e8 il punto pi\u00f9 alto del bacino della val Polcevera. La vetta della montagna si trova al confine tra i comuni di Campomorone (GE) e di Voltaggio (AL)\nStoria.\n\u00c8 stato individuato come il \"Mons Boplo\" citato dalla Tavola bronzea di Polcevera nel 117 a.C.\nAccesso alla cima.\nAssieme al vicino Monte delle Figne, dal quale \u00e8 diviso del Passo Mezzano, \u00e8 una meta frequentata in ogni stagione dagli escursionisti attraverso i diversi sentieri che partono dalle localit\u00e0 di Cravasco, Piani di Praglia, Passo della Bocchetta.\nIn giornate limpide, specialmente in inverno, si gode un bel panorama dell'isola della Corsica, delle Alpi Marittime, del Cervino, del gruppo del Monte Rosa e delle Alpi Retiche, oltre che dei vicini monti del gruppo del monte Antola.\nProtezione della natura.\nLa montagna ricade sul versante piemontese nel \"Parco naturale delle Capanne di Marcarolo\".e, sul lato ligure, nel SIC \"(Sito di importanza comunitaria)\" denominato \"Praglia - Pracaban - Monte Leco - Punta Martin\" (codice: IT1331501).."}
{"id": "771928", "revid": "1543377", "url": "https://it.wikipedia.org/wiki?curid=771928", "title": "Dancing in the Moonlight", "text": "Dancing in the Moonlight \u00e8 una canzone apparsa per la prima volta nel 1973 nell'album omonimo dei King Harvest. Questa canzone fu, in realt\u00e0, l'unico vero successo dei King Harvest e raggiunse il tredicesimo posto della classifica Billboard Hot 100. Harvest scrisse in seguito altri singoli ma nessuno raggiunse mai lontanamente il successo di \"Dancing In The Moonlight\".\nNel pezzo si utilizza un piano Wurlitzer.\nLa canzone fu scritta da Sherman Kelly, tastierista dei King Harvest, nel 1968 e fu inizialmente proposta nel 1970 da due gruppi britannici: uno chiamato Boffalongo, l'altro High Broom. Il gruppo Boffalongo divennero pi\u00f9 tardi i King Harvest.\nIl primo verso della canzone, \"\"We get it on most every night\" \u00e8 spesso confuso con \"We get it almost every night\"\".\nLa canzone \u00e8 ora disponibile in stereo su CD.\nQuesta canzone non deve essere confusa con il singolo del 1977 dei Thin Lizzy \"Dancin' in the Moonlight (It's Caught Me in Its Spotlight)\".\n\u00c8 stata utilizzata dal giugno 2008 per uno spot dell'Estath\u00e9.\nIl regista Francesco Bruni l'ha utilizzata per la colonna sonora del film \"Noi 4\", uscito nel marzo del 2014.\nLa canzone viene utilizzata anche alla fine del film Come ti ammazzo il bodyguard (The Hitman's Bodyguard) uscito nel 2017.\nCover.\nNumerosi artisti si sono cimentati negli anni a cantare questa canzone producendo un altissimo numero di cover.\nTra questi artisti ricordiamo:\nVan Morrison non cant\u00f2 questa canzone, come spesso viene erroneamente creduto, ma ne scrisse una con il nome molto simile: \"Moondance\"."}
{"id": "771933", "revid": "438678", "url": "https://it.wikipedia.org/wiki?curid=771933", "title": "L'arte del sogno", "text": "L'arte del sogno (\"La Science des r\u00eaves\") \u00e8 un film del 2006 diretto da Michel Gondry.\nPellicola di produzione italo-francese, con protagonisti Gael Garc\u00eda Bernal e Charlotte Gainsbourg.\nTrama.\nFin da piccolo St\u00e9phane Miroux ha avuto problemi nel distinguere i sogni dalla realt\u00e0. Quando i suoi genitori, messicano lui e francese lei, hanno divorziato, ha seguito il padre in Messico. Ora per\u00f2 il padre \u00e8 morto di cancro, e la madre lo convince a tornare a Parigi dicendogli di aver trovato per lui un lavoro creativo. In realt\u00e0 il lavoro, in una ditta che produce calendari, \u00e8 molto monotono, il che lo porta spesso a rifugiarsi nel mondo dei sogni.\nUn giorno conosce St\u00e9phanie, la sua vicina di pianerottolo, e se ne innamora. Inizialmente St\u00e9phanie \u00e8 travolta dall'estro di questo ragazzo straordinario, ma il suo comportamento strano, causato in gran parte dalla confusione fra sogno e realt\u00e0, la ferisce. St\u00e9phane non sa come conquistarla e decide di cercare la soluzione l\u00e0 dove il sogno e la fantasia predominano.\nProduzione.\nCast.\nPer interpretare il personaggio di St\u00e9phanie venne invitata l'islandese Bj\u00f6rk, di cui Michel Gondry \u00e8 assiduo collaboratore, ma la cantante rifiut\u00f2 l'invito fatto dal regista. Il ruolo del protagonista maschile, invece, venne inizialmente assegnato all'attore britannico Rhys Ifans, che aveva collaborato con Gondry alla prima stesura della sceneggiatura e ha suggerito allo stesso regista il titolo del film."}
{"id": "771937", "revid": "478814", "url": "https://it.wikipedia.org/wiki?curid=771937", "title": "Bibliomania", "text": "La bibliomania \u00e8 un disturbo ossessivo-compulsivo che concerne il collezionismo o l'accumulo compulsivo di libri al punto che le relazioni sociali o la salute sono compromesse. \nDescrizione.\nLa bibliomania, uno dei tanti comportamenti inusuali associati ai libri, \u00e8 caratterizzata dall'atto di collezionare libri di nessuna utilit\u00e0 per l'accumulatore n\u00e9, tantomeno, alcun valore per il normale collezionista. L'acquisto di molteplici copie della stessa edizione dello stesso libro e l'accumulo di libri oltre la possibile capacit\u00e0 d'uso o fruizione sono sintomi frequenti della bibliomania. \nIl termine fu coniato dal Dr. John Ferriar, che pratic\u00f2 come dottore alla Manchester Royal Infirmary. Un fenomeno simile \u00e8 espresso dal termine giapponese \"Tsundoku\", che riguarda l'acquisto di libri e lasciarli negli scaffali di casa senza leggerli.\nLa bibliomania non va confusa con la bibliofilia, che \u00e8 il legittimo amore per i libri e non \u00e8 considerato clinicamente un disordine psicologico.\nAltri comportamenti anormali che riguardano i libri includono il mangiarli (bibliofagia), il furto di libri compulsivo (bibliocleptomania), il seppellirli (bibliotafia), il bruciarli etc."}
{"id": "771943", "revid": "77358", "url": "https://it.wikipedia.org/wiki?curid=771943", "title": "Punk hardcore", "text": ""}
{"id": "771944", "revid": "1272592", "url": "https://it.wikipedia.org/wiki?curid=771944", "title": "Assassini", "text": ""}
{"id": "771951", "revid": "63756", "url": "https://it.wikipedia.org/wiki?curid=771951", "title": "RTEMS", "text": "RTEMS (Real-Time Executive for Multiprocessor Systems) \u00e8 un sistema operativo di tipo real-time distribuito in modalit\u00e0 open source e progettato per sistemi embedded.\nL'acronimo RTEMS deriva inizialmente dal nome del progetto, \"Real-Time Executive for Missile Systems\", che poi fu trasformato in \"Real-Time Executive for Military Systems\" e quindi nel pi\u00f9 neutro \"Real-Time Executive for Multiprocessor Systems\".\nLo sviluppo dell'RTEMS inizi\u00f2 verso la fine degli anni 80 del secolo scorso, mentre le prime versioni disponibili, scaricabili tramite ftp, risalgono al 1993.\nRTEMS, nascendo in ambiente militare, ha molto utilizzato il linguaggio Ada, che costituisce una peculiarit\u00e0 del sistema rispetto ad altri.\nRTEM viene gestito dalla societ\u00e0 OAR Corporation, con la quale coopera un comitato di coordinamento che include una rappresentanza degli utenti di questo sistema.\nRTEMS \u00e8 stato portato su molte architetture e CPU, tra cui:\nUna particolarit\u00e0 di RTEMS, rispetto ad altri sistemi operativi, \u00e8 il supporto di molte API standard, incluse le API POSIX e le API ITRON del progetto TRON.\nLe API native di RTEMS sono ora denominate \"Classic RTEMS API\" e furono originariamente basate sulle specifiche RTEID, acronimo di Real-Time Interface Executive Definition.\nRTEMS include lo stack TCP/IP derivato da FreeBSD e supporta molti filesystems, tra cui NFS e il FAT, il file system utilizzato dallo storico DOS (FAT16) fino al sistema Microsoft Windows98 (FAT32).\nIl sistema RTEMS di base non prevede l'uso di funzioni MMU evolute, questo significa che utilizza uno schema di tipo mono processo, con lo spazio di memoria comune a tutto il codice. Nello schema POSIX questo tipo di implementazione \u00e8 definita come sistema multithread a singolo processo.\nQuesto si riflette sulle API RTEMS che supportano tutti i servizi POSIX tranne quelli relativi alla mappatura di memoria, al fork dei processi e all'uso di memoria condivisa (shared memory).\nRTEMS supporta il profilo POSIX 52, che \u00e8 definito \"single process, threads, filesystem\".\nRTEMS viene utilizzato in molti contesti applicativi: la comunit\u00e0 EPICS include molte persone che sono dei membri di supporto attivi del progetto.\nRTEMS \u00e8 anche un progetto popolare negli ambienti aerospaziali, grazie al suo supporto multiprocessore che include CPU SPARC, ERC32, LEON, MIPS Mongoose-V, Coldfire, e i vari PowerPC, che sono molto utilizzati nei campo aerospaziale.\nRTEMS \u00e8 anche utilizzato come software di controllo del componente EUT \"Electra UHT Transceiver\" inviato su Marte (vedi Mars Reconnaissance Orbiter).\nRTEMS viene distribuito con una licenza GPL modificata, che permette l'uso di oggetti RTEMS con altri file proprietari, senza richiedere che l'applicazione risultante sia completamente GPL. Questa licenza \u00e8 basata sulla GNAT Modified General Public License, opportunamente modificata per non riferirsi esclusivamente al linguaggio Ada."}
{"id": "771958", "revid": "1733303", "url": "https://it.wikipedia.org/wiki?curid=771958", "title": "Antipurgatorio", "text": "L'Antipurgatorio \u00e8 quella parte del Purgatorio che precede l'entrata vera e propria del regno oltremondano.\nNella \"Divina Commedia\".\nNella \"Divina Commedia\" di Dante Alighieri, esso \u00e8 costituito dalla spiaggia su cui approdano le anime espianti e dalle falde della montagna, sulle quali le anime dei negligenti attendono di iniziare il loro cammino di purificazione nelle sette cornici del Purgatorio. Il termine \"antipurgatorio\" fu coniato dai commentatori del periodo intermedio, mentre non ricorre in Dante. L'antipurgatorio \u00e8 circondato di aria, allegoria dei residui di vita terrena. I gironi del Purgatorio sono invece fuori da questa aria, nell'etere (Purg. XXI, 43-54).\nNei primi canti del \"Purgatorio\", osserviamo come siano divisi in diverse schiere. Dante ne menziona quattro: "}
{"id": "771960", "revid": "52076", "url": "https://it.wikipedia.org/wiki?curid=771960", "title": "Le tre et\u00e0 (Gustav Klimt)", "text": ""}
{"id": "771969", "revid": "29244", "url": "https://it.wikipedia.org/wiki?curid=771969", "title": "Galleria Comunale d'Arte Moderna di Bologna", "text": ""}
{"id": "771974", "revid": "287204", "url": "https://it.wikipedia.org/wiki?curid=771974", "title": "Securitas", "text": "Securitas era una dea romana, personificazione della sicurezza, specialmente di quella dell'Impero romano. Veniva raffigurata sulle monete, in particolar modo in senso propagandistico nei periodi pi\u00f9 insicuri: spesso viene raffigurata appoggiata ad una colonna."}
{"id": "771976", "revid": "122572297", "url": "https://it.wikipedia.org/wiki?curid=771976", "title": "Grande Khabur", "text": "Il Khabur (Arabo \u0646\u0647\u0631 \u0627\u0644\u062e\u0627\u0628\u0648\u0631, pronunciabile Habor o Habur) \u00e8 un fiume che nasce nel sud-est della Turchia e che prosegue nell'est della Siria, dove si congiunge con l'Eufrate.\n\u00c8 detto Grande Khabur per distinguerlo dal Piccolo Khabur, un affluente di sinistra del Tigri.\nIl fiume, con i suoi diversi affluenti, come i fiumi Aweidj, Dara, Djirdjib, Jaghjagh, Radd e Zergan, non rappresenta pi\u00f9 un grande corso d'acqua, a causa dello sfruttamento intensivo delle fonti e del dirottamento di buona parte dei suoi affluenti verso canali artificiali da parte della Turchia (durante il periodo di tensione fra Siria e Turchia), e durante la maggior parte dell'anno \u00e8 un wadi (letto asciutto di fiume).\nL'alto Khabur \u00e8 detto anche \"triangolo del Khabur\" e ospita numerosi siti archeologici, tra cui Tell Brak.\nStoria.\nA partire dal 1930, numerosi scavi archeologici condotti lungo la valle del Khabur hanno portato alla scoperta di insediamenti risalenti al Paleolitico inferiore, indicando che la regione \u00e8 stata sede di alcune delle prime civilt\u00e0 mesopotamiche. Tra i centri pi\u00f9 importanti sono da citare Tell Halaf, Tell Brak, Tell Leilan e Urkesh.\nIl Khabur ha dato il suo nome a manufatti in ceramica decorata, rinvenuti nel nord della Mesopotamia e Siria, e risalenti all'inizio del II millennio, chiamati \"ceramica di Khabur\". La regione del fiume Khabur \u00e8 anche associata alla crescita del regno dei Mitanni, che fior\u00ec tra il 1500 ed il 1300 a.C. Nei tempi antichi il fiume era conosciuto come \"Chaboras\".\nIl \"Libro dei Re\" racconta anche come il predecessore di Shalmaneser, Tiglat-Pileser III, abbia deportato gli Israeliti dalla met\u00e0 ad est del Giordano dell'Israele biblica.\nL'attuale valle coltivata del Khabur.\nL'opera di canalizzazione della zona intorno al Khabur, iniziata negli anni sessanta, ha comportato la costruzione di molte dighe e canali.\nLa valle del Khabur, ha attualmente circa 16.000\u00a0km\u00b2 di terreni coltivati, ed \u00e8 la pi\u00f9 grande regione coltivata con irrigazione artificiale della Siria. Il nord est \u00e8 anche la zona della produzione di petrolio della Siria."}
{"id": "771978", "revid": "78273", "url": "https://it.wikipedia.org/wiki?curid=771978", "title": "Galleria civica d'arte moderna e contemporanea di Torino", "text": ""}
{"id": "771979", "revid": "4106", "url": "https://it.wikipedia.org/wiki?curid=771979", "title": "Jay lovestone", "text": ""}
{"id": "771983", "revid": "107406148", "url": "https://it.wikipedia.org/wiki?curid=771983", "title": "Costante di Michaelis-Menten", "text": "La costante di Michaelis-Menten (KM) \u00e8 un indice di affinit\u00e0 tra l'enzima e il substrato (nel caso limite in cui K-1\u00bbK2).\nLa Costante di Michaelis-Menten \u00e8 una grandezza caratteristica di ciascun enzima. Essa indica quantitativamente l'affinit\u00e0 tra un Enzima e il suo Substrato (biochimica): pi\u00f9 basso sar\u00e0 il valore di Km e pi\u00f9 bassa sar\u00e0 la concentrazione di substrato che permette di raggiungere una velocit\u00e0 di reazione pari alla met\u00e0 della velocit\u00e0 massima (il che indica un'alta affinit\u00e0 enzima-substrato). \nEssa deriva dal modello cinetico di Michaelis-Menten, che prevede quindi la formazione di un complesso enzima-substrato. Nella formula sono coinvolti: le costanti K, che rappresentano le costanti cinetiche, E che rappresenta l'enzima, S il substrato ed ES un intermedio di reazione Enzima-Substrato. La costante di Michaelis-Menten \u00e8 caratteristica dell'enzima e non dipende dalla sua concentrazione. Si noti che per valori di concentrazione di substrato molto pi\u00f9 elevati di Km la velocit\u00e0 di reazione\nS \u2192 P raggiunge un valore massimo e non cresce pi\u00f9 all'aumentare della concentrazione del substrato.\nC'\u00e8 da ricordare che la Km \u00e8 riconducibile all'affinit\u00e0 soltanto negli enzimi detti \"di Michaelis-Menten\", quindi enzimi non allosterici.\nNel caso limite in cui K-1\u00bbK2, \"KM\" risulta pari a K-1/K+1, cio\u00e8 la costante di dissociazione di ES: \u00e8 quindi una misura di stabilit\u00e0 del complesso ES."}
{"id": "771984", "revid": "767487", "url": "https://it.wikipedia.org/wiki?curid=771984", "title": "Giancarlo Bigazzi", "text": "\u00c8 stato uno dei pi\u00f9 noti autori e parolieri della canzone italiana. Fra i suoi successi discografici si ricordano \"Rose rosse\", \"Montagne verdi\", \"Lisa dagli occhi blu\", \"Miele\" de Il Giardino dei Semplici, \"Ti amo\", \"Gloria\", \"Si pu\u00f2 dare di pi\u00f9\", \"Gente di mare\", \"Tu\", \"Erba di casa mia\", \"Gli altri siamo noi\", \"Cosa rester\u00e0 degli anni '80\", \"Self Control\", \"Gli uomini non cambiano\", \"Non amarmi\", \"T'innamorerai\", \"Bella stronza\" e \"Cirano\", scritta a quattro mani con Beppe Dati (e incisa da Francesco Guccini). Ha collaborato anche con il cinema e la tv per la realizzazione di diverse colonne sonore.\nBiografia.\nGiovanissimo, \u00e8 gi\u00e0 autore di grandi successi: scrive per Riccardo Del Turco (\"Luglio\"), Caterina Caselli (\"Il carnevale\"), Mario Tessuto (\"Lisa dagli occhi blu\"), Renato dei Profeti (\"Lady Barbara\").\nNegli anni settanta continua la sua carriera di autore di testi e (a volte) compositore, inanellando successi spesso scritti insieme a Tot\u00f2 Savio per Massimo Ranieri (\"Vent'anni\", \"Erba di casa mia\"), o per Gianni Nazzaro (\"L'amore \u00e8 una colomba\") con Gianni per Marcella Bella (\"Montagne verdi\", \"Io domani\", \"Nessuno mai\", \"Un sorriso e poi perdonami\" e tante altre hits) o per lo stesso Gianni (\"Non si pu\u00f2 morire dentro\", \"Dolce uragano\", \"No\", \"Pi\u00f9 ci penso\", \"Questo amore non si tocca\", \"Toc toc\"), o con Claudio Cavallaro per I Camaleonti (\"Eternit\u00e0\", cantata anche da Ornella Vanoni, \"Come sei bella\", \"Oggi il cielo \u00e8 rosa\") e per Gigliola Cinquetti.\nNel biennio 1970 - 1971 \u00e8 il produttore de I Califfi e scrive, con il leader del gruppo Franco Boldrini, \"Acqua e sapone\" e \"Lola bella mia\" (Un disco per l'estate e Cantagiro).\nContemporaneamente alla sua carriera di autore, nel 1971 Bigazzi crea, insieme al paroliere Daniele Pace, al musicista Tot\u00f2 Savio e ai discografici Alfredo Cerruti ed Elio Gariboldi il gruppo degli Squallor che, nati come un progetto goliardico tra amici, per il successo ricevuto, incideranno album per 25 anni: per gli Squallor Bigazzi scrive alcuni testi, spesso insieme a Pace, e molte musiche, non disdegnando di recitare ogni tanto qualche testo; appare anche come attore nei due film del gruppo, Arrapaho e Uccelli d'Italia.\nDal 1975 al 1978, Bigazzi produrr\u00e0 assieme a Savio il popolare complesso pop-rock de Il Giardino dei Semplici. Il nome della band fu concepito e proposto dallo stesso Bigazzi ai quattro componenti. \nIl gruppo \u00e8 considerato un nome di punta del filone romantico della musica italiana e napoletana, e ha venduto 4 milioni di dischi. Bigazzi e Savio sono gli autori di alcuni tra i loro brani pi\u00f9 importanti e di maggiore successo: \"M'innamorai\" (Festivalbar 1975); \"Miele\" (Sanremo 1977, 1 milione di copie vendute); \"Vai\" (Festivalbar 1976) e \"Tamburino\" (1976).\nA met\u00e0 del decennio conosce Umberto Tozzi e, in veste di produttore, compositore e paroliere lo accompagna al successo nazionale e internazionale, scrivendo con lui hit quali \"Donna amante mia\", \"Io camminer\u00f2\", \"Ti amo\", \"Tu\", \"Gloria\", \"Stella stai\", \"Notte rosa\", \"Eva\" ed anche \"Si pu\u00f2 dare di pi\u00f9\" (cantata da Tozzi con Gianni Morandi ed Enrico Ruggeri).\nHa scritto insieme a Umberto Tozzi anche canzoni per altri artisti, come \"L'amore \u00e8 quando non c'\u00e8 pi\u00f9\" per Euro Cristiani e \"Un amore grande\" per Pupo.\nTra la met\u00e0 degli anni ottanta e l'inizio degli anni novanta crea a Firenze una specie di clan: produce i primi lavori di Marco Masini, Raf, Alessandro Canino, Paolo Vallesi, Aleandro Baldi, Danilo Amerio.\nIn questo periodo ha spesso lavorato in tandem con il compositore e paroliere toscano Beppe Dati.\nIntraprende inoltre la carriera di autore di colonne sonore per il cinema e firma quelle di \"Mery per sempre\" e \"Ragazzi fuori\" di Marco Risi, nonch\u00e9 dell'Oscar \"Mediterraneo\" di Gabriele Salvatores.\nAll'inizio degli anni novanta rompe il sodalizio artistico con Tozzi e Raf, mentre continua a lavorare con Masini; scrive \"Gli uomini non cambiano\", successo di Mia Martini.\nNel 1996 scrive la musica di \"Cirano\", su testo di Beppe Dati e Francesco Guccini che la interpreta.\nLa moglie, Gianna Albini, \u00e8 anch'ella paroliere, e ha collaborato in alcune occasioni con il marito.\nMuore all'Ospedale Versilia di Lido di Camaiore, il 19 gennaio 2012, per un'infezione cerebrale."}
{"id": "771986", "revid": "287204", "url": "https://it.wikipedia.org/wiki?curid=771986", "title": "Terremoto della Calabria del 27 marzo 1638", "text": "Il terremoto del 27 marzo 1638 fu un terremoto catastrofico che colp\u00ec una area molto vasta della Calabria nei giorni 27 (sabato, antivigilia delle Palme) e 28 marzo (domenica delle Palme) del 1638.\nStoria.\nL'analisi delle fonti, sia documenti di archivio (per es., le relazioni ad Limina dei vescovi, i documenti del \"Fondo Notai\" negli archivi locali, regesti della Regia Camera della Sommaria e dei fogli di \u00abAvvisi compilati\u00bb) che opere di storiografia del XVII secolo hanno permesso di ricostruire la sequenza degli eventi mostrando che nei giorni 27 e 28 marzo 1638 si sono verificate tre differenti scosse principali che hanno comportato la distruzione di oltre 100 villaggi e la morte di un numero di persone stimato fra 10\u00a0000 e 30\u00a0000:\n27 marzo: Bacino del Savuto.\nLa prima scossa si verific\u00f2 alle ore 22 del 27 marzo 1638 e interess\u00f2 soprattutto la zona dell'alto Crati, alle pendici della Sila, della Valle del Savuto e centri lungo la costa tirrenica poco a nord del golfo di Sant'Eufemia. In numerose localit\u00e0 si raggiunse un'intensit\u00e0 epicentrale di 11 (MCS); vennero distrutte fra l'altro Martirano, Rogliano, Santo Stefano di Rogliano, Grimaldi, Motta Santa Lucia, Marzi e Carpanzano. Furono distrutti pi\u00f9 o meno completamente 17 centri abitati sulla costa tirrenica, per es. Amantea; ma danni lievi furono rilevati perfino a Maratea (a nord) e a Reggio Calabria (a sud). Secondo la relazione ufficiale del consigliere Ettore Capecelatro, inviato nelle Calabrie vicer\u00e9 spagnolo, complessivamente furono distrutte oltre 10\u00a0000 abitazioni e altre 3\u00a0000 circa divennero inabitabili. Il vescovo di Martirano Luca Cellesi, ferito nel crollo del palazzo vescovile, si rifugi\u00f2 a Pedivigliano e nella \"Relazione ad limina\" dell'anno successivo riferir\u00e0 che il sisma aveva ridotto la popolazione della sua diocesi da 12\u00a0000 a 6\u00a0500 abitanti.\nNei paesi colpiti dal terremoto la popolazione diminu\u00ec anche per le migrazioni che seguono. Numerosi abitanti di Motta Santa Lucia si trasferirono a Decollatura, stimolati anche dalla politica del vescovo Cellesi di popolare i \u00abluoghi montani\u00bb abitati fino ad allora solo durante il periodo primaverile-estivo; gli abitanti di Pedivigliano e Pittarella, appartenenti all'universit\u00e0 di Scigliano, popolarono i casali di Scigliano nella Sila Piccola, anch'essi disabitati, come Soveria Mannelli e Castagna. Abitanti di Scigliano e Carpanzano si trasferirono ancora verso la lontana costa ionica dando origine alle attuali localit\u00e0 di Savelli e Mandatoriccio, con importanti conseguenze di natura sociale e linguistica. Un medico calabrese, tale Pier Paolo Sassonio, predisse l'insorgenza di nuove scosse telluriche: fu fatto catturare dal vicer\u00e9 Ramiro N\u00fa\u00f1ez de Guzm\u00e1n e condannato a remare nelle galere; in effetti, pochi mesi dopo, l'8 giugno dello stesso anno la Calabria fu sconvolta da un altro terremoto disastrosissimo, questa volta nel Crotonese.\n28 marzo: Piana di Sant'Eufemia.\nLa domenica delle Palme, 28 marzo 1638 due nuove scosse di terremoto si verificarono pi\u00f9 a sud, nella Calabria Ulteriore: gli abitanti \"sentirono il terreno dondolarsi come dentro un naufragante legno\". L'epicentro del pi\u00f9 violento dei due eventi del 28 marzo si verific\u00f2 nei pressi di Nicastro. A Nicastro si verific\u00f2 il maggior numero di morti, circa 3.000 persone, di cui 600 rimaste vittime del crollo della chiesa dei Francescani, affollata a causa delle celebrazioni delle Palme. Furono numerosissimi i morti anche a Sambiase, Castiglione Marittimo, Feroleto Antico e Sant'Eufemia, quest'ultimo distrutto da un maremoto. Gravi danni vennero registrati in quasi tutto il lametino.\nSant'Eufemia fu abbandonato e ricostruito in un nuovo luogo. Nicastro, invece, il 20 giugno 1638, poche settimane dopo il terremoto, sub\u00ec l'assalto dei Turchi che la saccheggiarono. Nacque il comune di Feroleto Piano, oggi Pianopoli, in seguito alla migrazione di alcuni superstiti del distrutto comune di Feroleto Antico. In seguito alle scosse, come era avvenuto peraltro nella valle del Savuto, si aprirono fenditure dalle quali in qualche caso fuoriuscirono acqua o gas solforosi. Questi fenomeni, i contemporanei fenomeni di abbassamento del suolo, unitamente ai preesistenti dissesti idrologici, causarono la formazione di una vasta area paludosa di circa 180 km\u00b2 fra l'Amato e l'Angitola che rese malarica la Piana di Sant'Eufemia per tre secoli, fino alla bonifica agraria del 1928.\n28 marzo: Serre calabresi occidentali.\nDi minore intensit\u00e0, ma pur sempre distruttive, le scosse che si verificarono il 28 marzo nelle Serre occidentali. Narra Domenico Martire che presso l'odierna Vibo Valentia (a quei tempi Monteleone) \"s'aperse una certa voragine, che quanto di giorno buttava fumo di zolfo, tanto di notte fiamme\". I danni pi\u00f9 gravi furono patiti dai centri di Vibo, Rosarno, Mileto, mentre i centri di Borrello, Briatico, e Castelmonardo furono praticamente rasi al suolo. Sulla costa si verific\u00f2 il maremoto: secondo Giulio Cesare Recupito (1581-1647) sul litorale di Pizzo il mare, dopo essere arretrato per circa 2000 passi, si rivers\u00f2 sulla spiaggia con effetti rovinosi.\nLocalit\u00e0.\nIl territorio interessato dal terremoto del marzo 1638 fu molto vasto, interess\u00f2 oltre un centinaio di villaggi. Nella seguente tabella, costruita in base al \"Catalogo\" dell'Istituto nazionale di geofisica e al Database Macrosismico Italiano del 2004, vengono riportate alcune di queste localit\u00e0 ordinate per longitudine:"}
{"id": "771995", "revid": "647919", "url": "https://it.wikipedia.org/wiki?curid=771995", "title": "Ze P\u00e8ppe", "text": ""}
{"id": "771996", "revid": "1318658", "url": "https://it.wikipedia.org/wiki?curid=771996", "title": "Innocenti 950 Spider", "text": "L'Innocenti 950 Spider \u00e8 una autovettura spider prodotta dalla casa automobilistica Innocenti dal 1960 al 1969.\nIl contesto.\nL'Innocenti, industria meccanica italiana, divenuta famosa negli anni '50 per la produzione dello scooter Lambretta, decise di allargare nel 1960 i suoi orizzonti nell'ottica della fabbricazione delle autovetture. Acquistando dalla British Motor Corporation la licenza di produzione della berlina Austin A40, che venne ben presto affiancata da un modello inedito, di progettazione nazionale, la Innocenti 950 Spider.\nLa vettura.\nConcepita su base meccanica dell'inglese Austin-Healey Sprite, la Innocenti 950 Spider aveva una carrozzeria realizzata da Ghia su disegno stilistico di Tom Tjaarda e assemblaggio OSI.\nVenne presentata al Salone dell'automobile di Torino nel novembre 1960, con un prezzo di listino concorrenziale rispetto ai modelli similari, pari a un milione e 150\u00a0000 lire. \nLo stile era quello classico dell'epoca con trazione posteriore e, esteticamente, con delle piccole pinne posteriori riprese dalla moda statunitense.\nLa formula piccole dimensioni, piccola motorizzazione e piccolo prezzo si presumeva potessero incontrare il gusto del pubblico italiano, soprattutto giovanile. Del resto, quella fu anche la formula che decret\u00f2 in quegli anni il successo della Fiat 850 Spider e in minor misura dell'Autobianchi Stellina.\nLe dotazioni e gli accessori della 950 Spider erano di tutto rispetto, persino in confronto ad altri esemplari di spider pi\u00f9 rinomati come quelli prodotti dall'Alfa Romeo e dalle altre case inglesi. Per quanto riguarda la copertura bisogna notare la presenza del doppio strato in tela per una maggiore impermeabilit\u00e0, nonch\u00e9 la presenza di facilitazioni per le operazioni di apertura/chiusura della capottina.\nLa parte meno entusiasmante dell'auto era senz'altro riscontrabile sul fronte delle prestazioni: con un motore di cilindrata pari a 948 cm\u00b3 che eroga soli 43 CV, in grado di far raggiungere al corpo vettura a malapena i 140 km/h, anche dopo l'incremento di potenza di ulteriori 3\u00a0CV l'anno successivo il debutto.Dal 1963, la 950 Spider venne dotata di un propulsore con cilindrata maggiorata a 1098 cm\u00b3, ottenuta variando il rapporto della corsa dei pistoni erogante 58 CV, in modo da migliorare leggermente la sportivit\u00e0 di guida. Il nome commerciale dell'auto divenne di conseguenza Innocenti 1100 Spider.\nUna piccola rivisitazione estetica della vettura verso fine carriera provoc\u00f2 poi il cambio del nome in Innocenti S: le modifiche esterne furono di poca sostanza mentre meccanicamente fu introdotta l'adozione dei freni a disco sull'anteriore e la possibilit\u00e0 di sostituire il tetto in tela con un \"hard-top\", trasformandola di fatto in una piccola coup\u00e9, nonostante la presenza in gamma dell'Innocenti C.\nLa produzione della vettura ebbe termine nel 1969, non sostituita da alcun altro modello dello stesso tipo, a fronte dell'irrisorio numero di esemplari costruiti in nove anni di carriera."}
{"id": "771998", "revid": "2080079", "url": "https://it.wikipedia.org/wiki?curid=771998", "title": "Dawid Rubinowicz", "text": " \u00c8 autore di un celebre diario.\nBiografia.\nFiglio di una modesta famiglia ebraica di lattai crebbe nel villaggio di \"Krajno\" (frazione agricola di Bodzentyn, nel Voivodato della Santacroce, nella Polonia centrale). Come gli altri ebrei polacchi, dopo l'invasione tedesca del 1939, sub\u00ec le pesanti discriminazioni imposte dal nazismo, venendo costretto a lasciare la scuola ed affrontando enormi difficolt\u00e0 nella vita quotidiana.\nCon l'intensificarsi delle misure repressive fu costretto, insieme alla sua famiglia, a trasferirsi nella cittadina capoluogo ed \u00e8 l\u00ec che compose il suo diario.\nNel giugno del 1942, in attuazione del piano della \"soluzione finale\", le autorit\u00e0 di occupazione ordinarono l'inizio della deportazione verso i campi di concentramento degli ebrei del distretto di Radom. Tra il 15 e il 21 settembre 1942, l'intera popolazione ebraica del ghetto di Bodzentyn (circa 5,000 persone) fu sgomberata con un trasferimento forzato a piedi verso la stazione ferroviaria di Suchedni\u00f3w (a circa 25\u00a0km di distanza). Il 21 settembre partirono i vagoni piombati che giunsero l'indomani alla destinazione: il campo di sterminio di Treblinka, dove, verosimilmente, Dawid fu ucciso con la sua famiglia in una camera a gas poche ore dopo il suo arrivo.\nIl diario.\nDawid Rubinowicz compose i suoi appunti, ordinati per data, su cinque quaderni scolastici (il primo appartenuto alla sorella Mania, come riportato sulla copertina). Gli scritti, a cadenza irregolare, vanno dal 21 marzo 1940 fino al 1\u00ba giugno 1942. \u00c8 possibile per tanto che il testo, che risulta interrotto all'improvviso alla fine del quinto quaderno, proseguisse in un sesto quaderno (che probabilmente Dawid port\u00f2 con s\u00e9, quando venne deportato, ed \u00e8 andato perduto).\nIl testo, in una lingua polacca tipicamente campagnola, si presenta piuttosto scorrevole ma assai preciso nel descrivere i terribili avvenimenti che l'autore stava vivendo. Rispetto al pi\u00f9 conosciuto Diario di Anna Frank mancano quasi del tutto le profonde considerazioni psicologiche e poetiche: solo raramente traspaiono i sentimenti del ragazzo mentre riporta, con una maturit\u00e0 precoce, una precisa documentazione della tragedia di una comunit\u00e0 ebraica rurale.\nPi\u00f9 di un milione di bambini ebrei perirono nell'Olocausto. Solo un piccolo numero di loro scrisse un diario e pochissimi sono quelli il cui diario ci sia pervenuto. Per quanto ogni diario non rifletta che alcuni frammenti nella vita dell'autore, presi complessivamente essi ci danno un quadro vivo e diretto della realt\u00e0 complessa che i bambini dell'Olocausto si trovarono ad affrontare, un'esperienza spesso tragicamente conclusasi con la morte. Dawid Rubinowicz e Ruthka Leiblich sono le uniche voci di bambini rimasteci da piccole comunit\u00e0 rurali della Polonia al tempo dell'Olocausto.\nIl ritrovamento e la pubblicazione.\nDopo la fine della Seconda guerra mondiale la casa che aveva ospitato i Rubinowicz, passata nella propriet\u00e0 del Municipio, fu occupata da famiglie di polacchi rimasti senza abitazione ed i Diari finirono in una soffitta. Fu l\u00ec che nell'agosto 1957 Artemiusz Wo\u0142czyk e la moglie Helena li ritrovarono, intuendo subito quanto fosse prezioso il testo si impegnarono per farlo conoscere. Molti brani furono diffusi, a partire dall'ottobre 1957 su una radio locale e nel 1959 la giornalista Maria Jarochowska si rec\u00f2 a Bodzentyn per incontrare i Wolczyk e raccogliere documentazione. \nNel 1960 vide la luce la prima edizione polacca del \"Diario di Dawid Rubinowicz\", seguita negli anni da edizioni in svariate lingue. Alla fine degli anni cinquanta, i diari di Moshe Flinker, Dawid Rubinowicz e Dawid Sierakowiak furono i primi di giovani testimoni dell'Olocausto europeo ad essere riscoperti e pubblicati, dopo quelli di Mary Berg (1944-45) e Anna Frank (1947). \nIl \"Diario di Dawid Rubinowicz\" \u00e8 reso immediatamente disponibile in lingua italiana gi\u00e0 del 1960 da Einaudi per la traduzione di Franco Lucentini e Ibio Paolucci; anche in Italia la sua pubblicazione segue quella dei diari di Mary Berg (avvenuta nel 1946) e Anna Frank (nel 1954). I diari di Flinker e Sierakowiak invece appariranno in lingua italiana solo negli anni novanta.\nEdizioni del Diario di Dawid Rubinowicz.\nAdattamenti cinematografici.\nDai Diari di Dawid Rubinowicz sono stati tratti un film e due documentari."}
{"id": "772001", "revid": "119978445", "url": "https://it.wikipedia.org/wiki?curid=772001", "title": "Rinascimento italiano", "text": "Il Rinascimento italiano \u00e8 quella civilt\u00e0 culturale ed artistica, che ebbe come uno dei centri principali Firenze dove ebbe origine il primo umanesimo fiorentino che afferm\u00f2 il primato della vita attiva su quella contemplativa. Politicamente l'Umanesimo, come espressione della borghesia che ha consolidato il suo patrimonio e aspira al potere politico, si accompagna in Italia alla trasformazione dei Comuni in Signorie mentre in Europa gli sviluppi dell'umanesimo rientrano nella formazione delle monarchie nazionali.\nIl Rinascimento, come naturale punto di sbocco dell'Umanesimo, nei suoi aspetti specifici si diffuse poi in tutta Europa dalla met\u00e0 del XIV secolo a tutto il XVI secolo ed ebbe come obiettivo primario il recupero e la rivalutazione della classicit\u00e0 antica come modello della naturalit\u00e0 dell'uomo e dei suoi valori terreni, mettendo in discussione la visione religiosa che aveva influenzato la cultura di tutto il periodo medioevale. Secondo gli umanisti del periodo, le opere classiche durante il medioevo avevano subito forti alterazioni interpretative, dalle quali dovevano essere liberate.\nL'intellettuale del rinascimento non si limit\u00f2, come nel precedente umanesimo, a uno studio teorico dell'opera classica, ma volle invece trarne esempio per volgerlo alla sperimentazione pratica.\nIl Rinascimento \u00e8 anche un momento di particolare fioritura delle arti e delle lettere, caratterizzate le prime dallo sviluppo di alcune forme e tecniche come la prospettiva e la pittura a olio, e le seconde dalla filologia e dal culto per le \"humanae litterae\" (la letteratura classica ispirata dal concetto della humanitas da dove nasce il termine \"umanesimo\") liberate dalle incrostazioni delle \"divinae litterae\" medioevali dove prevalevano interessi religiosi.\nIl rapporto con il Medioevo.\nGli studiosi hanno ampiamente dibattuto il tema del rapporto tra il Rinascimento e il Medioevo. Jacob Burckhardt sostiene la tesi della discontinuit\u00e0 rispetto al Medioevo, sottolineando come l'uomo medievale non abbia secondo lui alcun valore se non come membro di una collettivit\u00e0 o di un ordine, mentre solo nel Rinascimento avrebbe preso avvio in Italia un atteggiamento, segnato dalla nascita delle signorie e dei principati, pi\u00f9 libero e individualistico da parte dell'uomo nei confronti della politica e della vita in generale.\nAl contrario Konrad Burdach, massimo sostenitore della continuit\u00e0 tra Medioevo e Rinascimento, ritiene che non vi sia nessuna rottura fra i due periodi, i quali costituiscono dunque un'unica grande epoca. Burdach afferma che non vi fu nessuna svolta, e se proprio si vuole parlare di rinascita bisogna addirittura risalire all'anno Mille; egli annota infatti che i temi della Riforma luterana erano gi\u00e0 contenuti nelle eresie medioevali, e che Medioevo e Rinascimento hanno una stessa fonte in comune: il mondo classico.\nUmanesimo e Rinascimento italiano.\nL'Umanesimo e il Rinascimento non sono nettamente separati, l'uno confluisce nell'altro pur avendo caratteristiche diverse:\nVengono riscoperti i classici latini e torna in auge lo studio del greco. Ancor prima della caduta di Costantinopoli (1453) infatti, inizi\u00f2 l'esodo di molti dotti bizantini che in massima parte si rifugiarono in Italia, contribuendo alla diffusione della lingua e della cultura elleniche dopo un millennio circa di abbandono. Fra questi ultimi va senz'altro citato il celebre cardinale Bessarione che nel 1440 si trasfer\u00ec prima a Firenze, poi, in via definitiva, a Roma.\nL'Umanesimo-Rinascimento ha alla base una nuova visione dell'uomo, non pi\u00f9 legato solo alla divinit\u00e0 ma come essere naturale, che si muove liberamente nell'ambiente in cui vive e agisce. La natura, campo d'azione privilegiato dell'uomo, non \u00e8 pi\u00f9 corrotta dal peccato: si pu\u00f2 quindi ben operare nel mondo e trasformarlo con la propria volont\u00e0.\nTale natura, pur se libera da considerazioni religiose troppo anguste, libera dal peccato, spesso viene vissuta con un senso di tristezza e di rimpianto che contrasta con quello, squisitamente naturalistico, del mondo classico.\nCos\u00ec Lorenzo il Magnifico piange la giovinezza che fugge e avverte il senso della morte incombente da esorcizzare con i piaceri della giovent\u00f9: \nIl senso della morte.\nLa vita concepita solo naturalisticamente porta con s\u00e9 lo spettro della fine del piacere della vita.\nLa morte appare ora come fine naturale di una vita tutta naturale.\nNegli uomini di questa et\u00e0 c'\u00e8 un'angoscia che il mondo medioevale risolveva religiosamente: svalutando la vita corporea in vista dell'aldil\u00e0, si svalutava anche la morte che diveniva un passaggio ad una vita migliore. Per i \"moderni\" la morte \u00e8 invece la fine di tutto.\nQuesto senso della morte cos\u00ec inteso lo ritroviamo nelle raffigurazioni pittoriche delle danze macabre. Qui vengono rappresentate tutte le classi sociali in ordine gerarchico e ciascuno dei ballerini d\u00e0 la mano a uno scheletro e tutti insieme intrecciano una danza.\nQuesto non vuol dire semplicemente che la morte eguaglia tutti gli uomini senza tener conto della loro condizione sociale, ma vuole far intendere soprattutto che la vita \u00e8 sullo stesso piano della morte.\nLa vita e la morte si danno la mano e insieme ballano perch\u00e9 tutto \u00e8 futile e senza senso come una danza dove si procede senza una meta precisa, senza uno scopo se non quello di danzare. La vita come un ballo, una giravolta vertiginosa che finisce quando la musica tace e si spengono le luci.\nAl di l\u00e0 della morte, la gloria immortale.\nQuesto mito della morte porta quindi ad un'altra caratteristica di quest'et\u00e0: la ricerca della gloria con la quale si tenta di assicurarsi la sopravvivenza oltre la morte.\nUna gloria che alcuni, ancora legati allo spirito cavalleresco medioevale, ricercano compiendo grandi imprese di guerra, altri invece, \"uomini nuovi\", fissano la loro grandezza nel marmo o nelle pareti affrescate.\nLa ritrattistica, fiorente in quest'et\u00e0, ha appunto lo scopo di esaltare la persona e lasciarla viva nel ricordo dei posteri.\nNell'opera d'arte vivranno di vita imperitura sia il ricco mecenate che ha voluto l'opera nella quale egli stesso raffigurato continuer\u00e0 a vivere quasi fisicamente nei colori e nel marmo, sia, e soprattutto l'artista che vivr\u00e0 per sempre nel bello che ha realizzato. L'uno si \u00e8 assicurato il ricordo dei posteri con il suo denaro, l'altro con la sua arte.\nMa tra tutte le forme d'arte quella che assicura una pi\u00f9 lunga sopravvivenza \u00e8 la poesia che come dice Francesco Petrarca, riprendendo Orazio, innalza monumenti pi\u00f9 duraturi del bronzo.\nI moderni.\nGli uomini del '400 sono coscienti di essere diversi da quelli del passato: essi sono i moderni rispetto agli uomini del medioevo, gli antichi, da cui vogliono distaccarsi ma a cui in realt\u00e0 sono ancora legati.\u00c8 in questo periodo che nasce la considerazione del Medioevo come di un'et\u00e0 oscurantista a cui i rinascimentali oppongono la loro et\u00e0 moderna.\nL'uomo del Medioevo sta con i piedi sulla terra ma guarda al cielo, c'\u00e8 una dimensione verticale dell'uomo, nell'Umanesimo la dimensione diventa orizzontale.\nC'\u00e8 in loro un senso della concretezza, dell'azione decisa, che del resto era presente anche in uomini del passato ma non era mai stata teorizzata come lo sar\u00e0 adesso.\nLa visione realistica della storia per esempio era gi\u00e0 presente come attestano le cronache del Villani che rappresenta realisticamente le condizioni negative di Firenze, ma il tutto era inserito in una prospettiva teologica: per lo storico medioevale i mali di Firenze sono da riportare ai peccati dei Fiorentini; ora invece la considerazione della storia \u00e8 per alcuni tutta umana, la prospettiva teologica non ci sarebbe pi\u00f9: per Machiavelli, storico moderno, infatti le cause delle sciagure di Firenze non sono pi\u00f9 religiose ma esclusivamente politiche.\nNel Rinascimento ci fu una reviviscenza del sentimento religioso medioevale con Girolamo Savonarola, l'autore del famoso fal\u00f2 delle vanit\u00e0 il 7 febbraio 1497 a Firenze. Egli fece proclamare Ges\u00f9 Cristo re del popolo, organizzando la repubblica fiorentina sul modello di quella veneziana con una pi\u00f9 ampia partecipazione dei cittadini al governo politico. Istitu\u00ec aiuti per i poveri e predic\u00f2 un rigido moralismo: \nLa politica: la nuova scienza naturale.\nI sofisti per primi intesero l'uomo nella sua essenza naturale e si interessarono dell'ambiente naturale in cui vive l'uomo: la citt\u00e0, lo stato. Per primi teorizzarono il comportamento morale e politico dell'uomo come essere naturale e ne trassero cinicamente le conseguenze.\nNiccol\u00f2 Machiavelli ha una visione tutta naturale dell'uomo nella sua concezione storicistica e naturalistica assieme della realt\u00e0 umana. La storia umana \u00e8 ciclica, si svolge lungo un cerchio dove tutto si ripete allo stesso modo come nella storia circolare della natura.\nQuesta \u00e8 l'originalit\u00e0 della nuova scienza politica, di cui Machiavelli \u00e8 consapevole: egli tratta non del dover essere, come i politici del passato, ma dell'essere. Per questo la politica ha una sua logica naturale, cio\u00e8 quella di considerare la realt\u00e0 per quello che \u00e8, non quella che noi vorremmo che fosse, ed \u00e8 quindi inutile cercare ottimisticamente di cambiare la condizione umana ma bisogna adattarsi realisticamente ad essa per conseguire l'utile.\nIl difficile compito del Principe, tipica figura dell'individualismo titanico rinascimentale, sar\u00e0 quello di utilizzare le sue doti realisticamente naturali di volpe e leone, non semplici metafore di astuzia e forza, per piegare la volont\u00e0 degli uomini che, anch'essi, come gli esseri naturali, amano la libert\u00e0 e, non perch\u00e9 moralmente malvagi, \"sono ribelli e riottosi alle leggi\", non tollerano cio\u00e8 restrizioni alla loro egoistica ed istintiva libert\u00e0.\nLa \"virtus\" del sovrano medioevale, che governa per grazia di Dio e che a lui deve rispondere per la sua azione politica, era diretta anche a difendere i buoni e proteggere i deboli dalla malvagit\u00e0.\nNel Principe nessuna considerazione morale n\u00e9 religiosa dovr\u00e0 inficiare la sua azione spregiudicata e forte che mette in atto la sua \"aret\u00e8\" tesa a mettere ordine l\u00e0 dov'\u00e8 il caos della politica italiana del '500.\nLeonardo e la ricerca della perfezione.\nL'et\u00e0 Rinascimentale non \u00e8 comunque atea ma \u00e8 pervasa da una religiosit\u00e0 naturale, Dio \u00e8 nella natura che l'uomo vuole dominare ricorrendo al sapere o alla magia.\nQuesto spiega l'ansia di perfezione nell'indagine della natura che ha Leonardo da Vinci, prototipo dell'uomo rinascimentale con tutte le sue contraddizioni.\nLeonardo vuole trovare Dio e conoscerlo nella perfezione della natura e dell'arte che la imita meravigliosamente.\nLeonardo \u00e8 affascinato dall'acqua e dall'aria, gli elementi mobilissimi e vitali da cui egli cerca di carpire il segreto vitale.\nPer lo stesso motivo \u00e8 affascinato dal perfetto meccanismo del corpo umano che studia, disseziona e disegna per scoprirne gli ingranaggi vitali.\nAssiste alla morte senza sofferenze di un povero vecchio centenario nell'ospedale di Firenze, ma la sua umana piet\u00e0 \u00e8 sopraffatta dalla voglia di capire e subito dopo far\u00e0 a pezzi quel corpo per scoprire i segreti di quella dolce morte.\nNon \u00e8 mai sazio di sapere e approfondire, gli sfugge la totale e perfetta sapienza che ormai non appartiene pi\u00f9 solo a Dio ma pu\u00f2 essere anche dell'uomo:\n\u00ab\"et fu valentissimo in tirari et in edifizi d'acque, et altri ghiribizzi, n\u00e9 mai co l'animo suo si quietava, ma sempre con l'ingegno fabricava cose nuove\".\u00bb\nMa la perfezione \u00e8 irraggiungibile e la natura si ribella ai suoi tentativi. Vuole rendere eterno il suo affresco celebrante la battaglia d'Anghiari, ma lo ha appena terminato e i nuovi colori sperimentati non si asciugano, il suo lavoro gli si scioglie sotto gli occhi.\n\u00ab\"et oper\u00f2 di scultura, et in disegno pass\u00f2 di gran lunga tutti li altri. Hebbe bellissime inventioni, ma non color\u00ec molte cose, perch\u00e9 si dice mai a s\u00e9 medesimo avere satisfatto\"...\u00bb\nImpiega mesi per realizzare il Cenacolo, che ritocca e cura con maniacale ossessione, ma quando \u00e8 finalmente compiuto appaiono le prime crepe sull'affresco.\nPorter\u00e0 sempre con s\u00e9 fino al suo ultimo viaggio in Francia alla corte del re, il piccolo dipinto della Gioconda, che sino all'ultimo ritoccher\u00e0: un'opera anche questa mai compiuta, mai perfetta.\nLeonardo disperde in mille rivoli il suo genio e progetta grandi opere per il bene dell'umanit\u00e0 ma nello stesso tempo offre ai principi nuovi crudeli meccanismi di guerra da lui progettati.\n\u00ab\"dalla natura per suo miracolo esser produtto dire si puote: la quale non solo della bellezza del corpo, che molto bene gli concedette, volse dotarlo, ma di molte rare virt\u00f9 volse anchora farlo maestro\".\u00bb\nIl suo stesso corpo appare perfetto: si racconta della sua forza straordinaria ma Leonardo verr\u00e0 accusato di non essere un uomo.\nL'Uomo vitruviano \u00e8 il simbolo di questa perfetta proporzione del corpo maschile ma rappresenta anche la solitudine dell'uomo nel cerchio del cosmo a cui aspira con tutto il suo corpo, quasi volendone toccarne gli estremi infiniti confini. L'uomo naturalisticamente finito che aspira al possesso dell'infinito. L'uomo che vuole farsi Dio. Questo \u00e8 il dramma di Leonardo.\nL'uomo microcosmo che si sovrappone al macrocosmo, il grande universo che agisce e influenza con i movimenti celesti la vita degli stessi uomini, come insegna la scienza occulta dell'astrologia.\nLa nuova scienza: progressi e contraddizioni.\nI fenomeni naturali dir\u00e0 Telesio vanno indagati e descritti non pi\u00f9 con l'astrattezza dei principi logici aristotelici, ma \"iuxta propria principia\" (secondo i propri principi naturali).\nNella scienza aristotelica, secondo Bacone, i filosofi sarebbero stati come ragni che tessevano da s\u00e9 stessi la propria tela di parole in cui si avvolgevano.\nLa scienza rinascimentale si vuole quindi liberare dal passato ma va ancora alla ricerca, sia pure nell'ambito della naturalit\u00e0, di una sostanza primigenia cos\u00ec com'era nei filosofi della natura presocratici. Cos\u00ec Telesio respinge la visione della natura aristotelica, ma nello stesso tempo ritiene che tutti gli esseri naturali abbiano a fondamento sostanziale un comune sostrato: la materia.\nLa nuova scienza vuole essere moderna. \u00abLe premesse per un vigoroso sapere scientifico erano cos\u00ec poste, anche se per lo pi\u00f9 nuovo e vecchio continuano a coesistere e le nuove scoperte tecniche e scientifiche si mescolano con concezioni magiche ed astrologiche\u00bb. Il clima scientifico culturale dominante nel secolo \u00e8 molto pi\u00f9 impregnato di magia e astrologia che non il medioevo cristiano per cui la magia, rimasta sopita durante il Medioevo, risorge proprio in questo periodo: \nIl saper medioevale se da una parte non era esente da errori e superstizioni dall'altra era enciclopedico, armonioso, coordinato e orientato verso Dio inteso come culmine della verit\u00e0, quadro che tiene assieme i vari saperi. Ragione e fede procedevano assieme.\nNel M.E. il papato e l'impero costituivano dei punti di riferimento ben saldi, e per alcuni, come per Dante, speranza d'ordine e di legalit\u00e0 universale.\nDopo Occam filosofia e teologia divengono autonome e anzi si contrastano.\nL'idea di costituire un impero universale cristiano \u00e8 abbandonata; salta il quadro di riferimento religioso, la cornice che tiene assieme il mosaico del sapere e della vita. Si smarrisce il senso della stabilit\u00e0 culturale e politica.\nLe scienze diventano autonome e specialistiche, si perfezionano ma non comunicano pi\u00f9 tra loro.\nIl sapere e il gusto del bello appartiene ora a un'\"\u00e9lite\" d'intellettuali che vivono alla corte del principe lontani da ogni contatto con la plebe rozza e ignorante alla quale, sostiene Bruno, bisogna nascondere una verit\u00e0 che non potr\u00e0 mai capire e che \u00e8 rischioso elargire.\nTutto si risolve nel singolo, nella individualit\u00e0. Non a caso si diffonde nel Rinascimento la pedagogia di Comenio, una nuova scienza che mira a dare al bambino uno sviluppo completo della sua personalit\u00e0.\nOgni uomo del Rinascimento tender\u00e0 a fare della sua vita un capolavoro, un pezzo unico, dalle proporzioni gigantesche come far\u00e0 Michelangelo Buonarroti nella scultura e pittura, \"Il Principe\" di Machiavelli nella politica, Leonardo con il suo genio incompiuto.\nIl Rinascimento italiano \u00e8 quindi una mescolanza di progresso culturale ed artistico, ma anche un'epoca di forti contraddizioni. La nuova storia \u00e8 sempre legata al passato. Ogni rivoluzione \u00e8 il risultato di una lenta evoluzione che porta con s\u00e9 le scorie di un tempo ormai trascorso da cui non ci si pu\u00f2 completamente liberare."}
{"id": "772014", "revid": "2014155", "url": "https://it.wikipedia.org/wiki?curid=772014", "title": "Giulia Mesa", "text": "Biografia.\nFiglia di Giulio Bassiano, sacerdote del dio solare El-Gabal, patrono di Emesa (Siria), Giulia Mesa spos\u00f2 Giulio Avito, cui diede due figlie, Giulia Mamea e Giulia Soemia, entrambe madri di un imperatore. A seguito dell'ascesa al trono del cognato, il generale libico Settimio Severo, marito della sorella Giulia Domna, Mesa si trasfer\u00ec a Roma a vivere con la sorella.\nDopo la morte del nipote e imperatore Caracalla e il suicidio di Domna, Mesa ritorn\u00f2 in Siria, ma il successore di Caracalla, l'imperatore Macrino non la proscrisse, consentendole di mantenere i propri beni. Mesa organizz\u00f2 allora un complotto volto a rovesciare Macrino e a mettere sul trono il figlio quattordicenne di Soemia, Sestio Vario Avito Bassiano: per aumentarne le possibilit\u00e0 di riuscita, Mesa fece girare la voce che il nipote non fosse altri che il figlio illegittimo di Caracalla. Macrino fu deposto, anche perch\u00e9 era di oscure origini e senza legami politici, e il nipote di Mesa divenne imperatore, assumendo il nome di Marco Aurelio Antonino ma da tutti fu soprannominato Eliogabalo.\nMesa venne onorata dal nuovo imperatore: il nipote le confer\u00ec il titolo di \"Augusta avia Augusti\" (\"Augusta, nonna dell'Augusto\"). Eliogabalo mostr\u00f2 segno di voler fare di propria volont\u00e0, assumendo decisioni disastrose per un imperatore (come sposare una vergine vestale e imporre il culto del Sol Invictus al posto di Giove); allora Mesa gli fece adottare un suo altro nipote, Marco Giulio Alessiano Bassiano (figlio di Giulia Mamea, noto pi\u00f9 tardi come Alessandro Severo) che inizialmente lo affianc\u00f2 al potere col titolo di cesare. Con l'ulteriore deterioramento della posizione dell'imperatore e al sorgere delle rivalit\u00e0 con cugino, Mesa dimostr\u00f2 di appoggiare il secondo e forse ebbe qualche ruolo nel successivo assassinio di Eliogabalo e della madre Giulia Soemia per opera della sua stessa guardia pretoriana\nL'evidenza durante il regno di Severo Alessandro attesta che i primi anni del suo regno furono dominati da sua madre e sua nonna e loro, come reggenti del giovane imperatore, sovrintendevano alla gestione quotidiana dell'impero, lei e Giulia Mamea sedevano al Senato quotidianamente a capo dell'intero organo amministrativo del paese, costantemente consigliando Alessandro, in ogni momento, poich\u00e9 le iscrizioni recanti il nome dell'imperatore si riferivano a lui come Juliae Mamaeae Aug (ustae) filio Juliae Maesae Aug (ustae) nepote (figlio di Julia Mamaea e nipote di Julia Maesa).\nMesa mor\u00ec nel 226, e fu divinizzata.\nAltro.\nAntonio Nibby riporta di aver trovato, durante la sua perlustrazione ad Anguillara Sabazia, frammenti di un'iscrizione riferita a Giulia Mesa: \"maesae.sanctissimae\"."}
{"id": "772021", "revid": "2196166", "url": "https://it.wikipedia.org/wiki?curid=772021", "title": "Abbazia di San Michele di Cuxa", "text": "L'abbazia di Saint-Michel di Cuxa (scritto anche Cuix\u00e0, dal nome catalano \"Sant Miquel de Cuix\u00e0\" ; si pronuncia \"Cusci\u00e0\") \u00e8 un monastero benedettino situato ai piedi del Canigou, nel comune di Codalet nei Pirenei Orientali.\nFondazione e apogeo dell'abbazia.\nL'abbazia di Cuxa venne fondata in seguito alla distruzione, avvenuta nell'878, dell'abbazia di Sant'Andrea d'Eixalada a seguito di un'alluvione. Questa abbazia era stata costruita attorno all'840 ed era posta pi\u00f9 a monte nella valle del T\u00eat, presso le sorgenti calde conosciute gi\u00e0 in epoca romana. I monaci scelsero di trasferirsi a Cuxa, dove si trovava una chiesa dedicata a san Germano, di propriet\u00e0 del sacerdote Protasio (\"Protasius\"), che si era aggregato assieme a dei compagni alla comunit\u00e0 benedettina. Protasio ne divenne abate nell'879.\nNella sua nuova collocazione, l'abbazia continu\u00f2 a beneficiare della protezione dei conti di Cerdagna, stato feudale che ai tempi era retto dal conte di Barcellona Goffredo il Villoso (\"Wifredus Pillosus\"). Attorno al 940, una nuova chiesa dedicata a san Michele venne eretta su iniziativa del conte Seniofredo. A partire dal 956 venne ingrandita e l'altar maggiore venne inaugurato il 30 settembre del 974, sotto l'abate Guarino, monaco venuto da Cluny, che era a capo delle cinque abbazie meridionali.\nLa nuova chiesa \u00e8 una delle pi\u00f9 importanti testimonianze dell'architettura preromanica ancora esistenti. Nel 978 vi trov\u00f2 rifugio il doge Pietro I Orseolo, che vi mor\u00ec dieci anni dopo. Nello stesso anno si rec\u00f2 all'abbazia San Romualdo, dietro consiglio dell'abate Guarino, per completare gli studi di formazione monacale, restandovi per dieci anni, prima di fare ritorno in Italia nel 988.\nNel 1008, fu il nipote di Seniofredo Oliba, a diventare abate di Ripoll e Cuxa. Nel 1017 divenne anche vescovo diVic. Egli trasform\u00f2 profondamente l'abbazia, costruendo sul davanti della chiesa le due cappelle del presepe \"Pessebre\" e della Trinit\u00e0, che sono collegate alla chiesa tramite delle gallerie. La chiesa venne ampliata a tre navate e vi fu costruito il campanile. Fu un prelato di grande prestigio, ebbe modo di recarsi a Roma due volte, proclam\u00f2 la \"tregua divina\" nella diocesi di Elne nel 1026. Mor\u00ec nel 1046.\nNel XII secolo venne rifatto il chiostro con colonne di marmo scolpite e nella chiesa si eresse un pulpito in marmo. Questi interventi vennero eseguiti sotto l'abate Gregorio, che venne eletto vescovo di Tarragona nel 1136.\nIn seguito l'abbazia sub\u00ec un lento declino, gli edifici non vennero pi\u00f9 restaurati, pur rimanendo il complesso ancora molto ricco, con una estesa propriet\u00e0 fondiaria e una giurisdizione quasi vescovile, controllando una quindicina di parrocchie distribuite tra le diocesi di Elne e di Urgell.\nCuxa in epoca moderna.\nA partire dal XVI secolo, i monaci non vivevano pi\u00f9 con rigore la vita monastica. Le risorse dell'abbazia erano divise tra i monaci con varie funzioni (l'infermiere, il celliere, il sagrestano maggiore, etc), ognuno con una propria abitazione individuale all'interno dell'abbazia. La chiesa venne trasformata con l'aggiunta di cappelle laterali a scapito dei transetti laterali, che ricevettero una copertura a volta catalana in mattoni. L'abitazione del sagrestano maggiore venne costruita sulle rovine dell'antica cappella della Trinit\u00e0, caduta in rovina gi\u00e0 nel corso del XV secolo, secondo le indagini archeologiche.\nIn seguito al trattato dei Pirenei (1659), la regione di Cuxa venne tolta al Principato di Catalogna e consegnata alla Francia.\nDopo la rivoluzione.\nQuesta vita monastica ridotta si protrasse fino alla Rivoluzione francese. L'abbazia venne allora soppressa e gli stabili venduti. Questi vennero utilizzati come sedi di industrie e a scopo agricolo. Il campanile posto a nord cadde nell'inverno del 1829. Durante questo secolo gli stabili si deteriorarono poco a poco; il chiostro venne venduto capitello dopo capitello, come la fontana a privati e collezionisti d'arte. Nel 1908 vi erano rimasti solo dodici capitelli.\nNel 1913 un scultore statunitense, George Grey Barnard, che era gi\u00e0 in possesso di alcune statue e colonne, acquistate presso collezionisti di Parigi, si rec\u00f2 sul posto e incominci\u00f2 a riacquistare nella regione altri pezzi dell'abbazia. Con queste acquisizioni intendeva ricostruire il chiostro a New York. Non pot\u00e9 portare a termine il suo progetto in quanto la popolazione locale si era sollevata contro queste acquisizioni e lui, non potendo pi\u00f9 realizzare quanto era nelle sue intenzioni, decise di donarle allo stato francese. Questo fatto permise nel 1955 di ricostruire la met\u00e0 dell'antico chiostro. Nel 1919, Ferdinand Trull\u00e8s acquist\u00f2 l'abbazia, per reintrodurvi un ordine monastico, quello dei cistercensi, che nel secolo precedente era stato allontanato dalla Francia. Essi occuparono l'abbazia fino al 1965, quando nuovamente l'ordine dei benedettini riprese ad occuparla. Dal 1920 il complesso \u00e8 oggetto di campagne di scavo. Nel 1936 i lavori sono marcati dalla presenza dell'archeologo esule spagnolo Josep Puig i Cadafalch, che fa riemergere la cripta del Pessebre. Nel 1952, sotto l'abitazione del sagrestano, si riportarono alla luce le rovine della cripta della Trinit\u00e0.\nNel 1954, Pablo Casals inaugur\u00f2 il festival de Prades nella chiesa ancora sprovvista del tetto che verr\u00e0 realizzato nel 1957."}
{"id": "772022", "revid": "79968", "url": "https://it.wikipedia.org/wiki?curid=772022", "title": "Montelone", "text": ""}
{"id": "772024", "revid": "79968", "url": "https://it.wikipedia.org/wiki?curid=772024", "title": "Monteleone di Calabria", "text": ""}
{"id": "772025", "revid": "2014155", "url": "https://it.wikipedia.org/wiki?curid=772025", "title": "Ageltrude", "text": "Biografia.\nFu lei a volere fortemente, insieme a suo figlio, il processo al defunto papa Formoso, passato alla storia come il \"sinodo del cadavere\".\nQuando per\u00f2 il figlio Lamberto mor\u00ec durante una battuta di caccia (898), si ritir\u00f2 in un monastero. Nello stesso anno fonda l'Abbazia di Rambona, dandone incarico all'abate \"Olderico.\""}
{"id": "772026", "revid": "767487", "url": "https://it.wikipedia.org/wiki?curid=772026", "title": "John Peters", "text": "Vinse il campionato del New England nel 1971, 1974 e 1975, e il campionato del Massachusetts nel 1974 e 1975 (alla pari con John Curdo). Quattro volte vincitore dell\"'American Open\" di Orange in California (1977, 1982, 1984 e 1988). \nNel 1978 \u00e8 stato presidente della PCA (\"Professional Chess Association\"), fondata da Garry Kasparov. \nA luglio 2008, il suo rating FIDE \u00e8 di 2408 punti Elo. \nAttualmente risiede a Los Angeles, dove \u00e8 un insegnante alla University of Southern California. Peters cura inoltre gli articoli scacchistici del \"Los Angeles Times\". "}
{"id": "772031", "revid": "2194416", "url": "https://it.wikipedia.org/wiki?curid=772031", "title": "Dematerializzazione", "text": "La dematerializzazione \u00e8 un'attivit\u00e0 informatica applicata consistente nella realizzazione di qualsiasi documento esclusivamente - o prioritariamente - in un adeguato formato digitale, fruibile con mezzi informatici, finalizzata alla distruzione della precedente materialit\u00e0 cartacea degli stessi documenti.\nDescrizione.\nNel linguaggio corrente la dematerializzazione ha assunto un significato pi\u00f9 ampio e comprende il processo di rinnovamento delle attivit\u00e0 giuridiche ed in particolare della Pubblica amministrazione, che si evolvono verso l'abbandono delle carte creando i documenti giuridici direttamente in forma elettronica.\nIn ambito giuridico, la dematerializzazione dei documenti \u00e8 il processo mediante il quale gli atti transazionali (compravendite, incassi, pagamenti, assunzione o assolvimento di obbligazioni, ecc.) tra due o pi\u00f9 soggetti e, in generale, quelli riguardanti la formazione di documenti rilevanti sotto il profilo giuridico, si realizzano senza altro supporto che quello informatico e/o telematico per l'acquisizione degli elementi costitutivi, l'elaborazione, l'archiviazione, il trasporto e la conservazione, con pieno valore tra le parti e verso i terzi.\nIl risultato \u00e8 una stringa digitale che soddisfa i requisiti tecnici e legali previsti per ciascun tipo di documento elettronico nominato (per esempio, la \"fattura elettronica\") o, in termini pi\u00f9 estesi, le convenzioni stabilite dalla comunit\u00e0 nella quale il documento assume pieno valore.\nParticolare rilevanza nell'ambito dei documenti assoggettabili a dematerializzazione ha la dematerializzazione degli strumenti finanziari, disciplinata, in Italia, dal il d.lgs. n. 213/1998.\nIl documento dematerializzato \u00e8 considerato da taluni esperti il nuovo paradigma della societ\u00e0 dell'informazione e rappresenta una rilevante discontinuit\u00e0 nella struttura dei rapporti interpersonali e sociali, le cui conseguenze sono al momento solo in parte evidenti (riduzione degli oneri di processo, maggiore trasparenza, maggiore velocit\u00e0 nel perfezionamento delle operazioni di cui il documento costituisce espressione, integrabilit\u00e0 con altre filiere cui esso \u00e8 concatenato).\nIl lemma \"dematerializzazione\", caratterizzato dalle particella \"de\" in funzione privativa, indica la trasformazione del documento materiale- che storicamente possiede la concretezza necessaria a renderlo immediatamente riconoscibile, trasmissibile e utilizzabile presso una data comunit\u00e0, in un'entit\u00e0 fisica digitale la quale, per essere prodotta, riconosciuta e interpretata come documento, necessita di strumenti elaborativi atti a: \nNella sostanza, la dematerializzazione dei documenti implica lo svolgimento di un processo che per migliorare le funzioni tipiche dei documenti basati su supporti materiali e convenzioni applicabili in via analogica (V. semiotica), adotta le tecnologie dell'informazione e della comunicazione e le regole tecniche pro-tempore accettate nella societ\u00e0 presso cui i documenti assumono valore.\nIn Italia.\nSebbene in Italia la diffusione dei documenti elettronici sia meno ampia che in altri contesti industrialmente avanzati, sono noti e riconosciuti taluni casi di eccellenza a livello internazionale nel campo della dematerializzazione dei documenti. Se ne occupa l'Agenzia per l'Italia digitale che ha sostituito il DigitPA, Ente nazionale per la digitalizzazione della Pubblica Amministrazione con D. Lgs. 179/2012, che ha a sua volta sostituito, per D. Lgs. 177 dell'1/12/2009, il Centro Nazionale per l'Informatica nella Pubblica Amministrazione (CNIPA).\nPresso il CNEL (Consiglio Nazionale dell'Economia e del Lavoro, l'organo costituzionale di consultazione governativa, parlamentare e regionale) \u00e8 operante il \"Tavolo Nazionale su la Dematerializzazione dei Documenti e lo Straight Through Processing\", a cui partecipano tutte le parti sociali rappresentate nel CNEL, la Banca d'Italia e l'Associazione Italiana Tesorieri d'Impresa, attiva nel campo della normazione tecnica nazionale e internazionale, dotato di una specifica commissione per svolgere sistematici approfondimenti sul tema."}
{"id": "772034", "revid": "275619", "url": "https://it.wikipedia.org/wiki?curid=772034", "title": "Quarto Kazekage", "text": ""}
{"id": "772035", "revid": "547034", "url": "https://it.wikipedia.org/wiki?curid=772035", "title": "Terremoto della Calabria del 1659", "text": "Il terremoto del 1659 fu un sisma che colp\u00ec principalmente la Calabria il 6 novembre del 1659. Il terremoto ebbe luogo alle 6 del mattino del 6 novembre, l'epicentro \u00e8 stato localizzato nell'area compresa fra i golfi di Sant'Eufemia e di Squillace, l'area pi\u00f9 colpita fu tutta la fascia tirrenica da Sant'Eufemia alla piana di Gioia Tauro, alla prima scossa (di intensit\u00e0 stimata fra il nono ed il decimo grado della scala Mercalli) ne seguirono altre alle 6 del giorno 7, alle 22 del 10, ed uno sciame sismico proseguito fino alla primavera successiva.\nIl vescovo di Catanzaro, il milanese Monsignor Filippo Visconti scrisse:\nPoi, alle sofferenze causate dal terremoto (circa 2.000 vittime), si aggiunsero quindi i disagi causati dal maltempo prosegue infatti il vescovo: \nIl terremoto caus\u00f2 oltre agli ingentissimi danni anche un aumento del banditismo, visto che la malavita della regione approfitt\u00f2 dell'abbandono dei centri abitati per darsi al saccheggio."}
{"id": "772036", "revid": "671029", "url": "https://it.wikipedia.org/wiki?curid=772036", "title": "Raimondo I di Tolosa", "text": "Origine.\nFiglio secondogenito del conte di Rouergue, Fulcoaldo (?-\u2020 849 circa) e di Senegonda (come risulta dal documento n\u00b0 160 del 3 novembre 862 delle \"Preuves de l'Histoire G\u00e9n\u00e9rale de Languedoc\" in cui il conte di Tolosa, Raimondo, fece una donazione per l'anima del padre, Fulcoaldo, la madre, Senegonda ed il fratello, Fredelone), figlia di Alda, sorella di San Guglielmo di Gellone.\nBiografia.\nNell'estate dell'849, quando il re dei Franchi occidentali, Carlo il Calvo, eletto re d'Aquitania, mosse guerra a suo nipote, il re d'Aquitania, Pipino II, invadendo il regno d'Aquitania, Raimondo si schier\u00f2 con Carlo, che per premiarlo gli concesse la contea di Rouergue assieme alla contea di Quercy, mentre a suo fratello Fredelone, che, in assenza del conte di Tolosa, Guglielmo di Settimania (era a Barcellona, in quanto era divenuto conte di Barcellona), davanti alle truppe franche, aveva aperto le porte di Tolosa al nuovo re d'Aquitania, era stato concesso il titolo di governatore (\"Custos Civitatis\") della citt\u00e0 e la sovranit\u00e0 sulla contea di Tolosa.\nNell'852, alla morte del fratello, Fredelone, senza eredi maschi, gli succedette nel titolo di conte di Tolosa.\nSecondo lo storico catalano, Ram\u00f3n de Abadal y de Vinyals, Raimondo, definito conte e marchese fu attivo nella contea di Tolosa, facendo una donazione, nell'agosto dell'859.\nNell'862 i suoi territori furono attaccati dal conte di Barcellona Unifredo di Gotia, che secondo gli Annales Bertiniani, all'inizio dell'863, attacc\u00f2 Tolosa, sconfisse e spodest\u00f2 il conte, Raimondo, che fu costretto ad abdicare lasciando la contea di Tolosa nelle mani di Unifredo.\nRaimondo I mor\u00ec tra l'864 e l'865, comunque prima del 17 aprile 865 (come risulta dal documento n\u00b0 XC del 21 aprile 865 delle \"Preuves de l'Histoire G\u00e9n\u00e9rale de Languedoc\", in cui la moglie Berta assieme al figlio, Bernardo, fecero una donazione per l'anima rispettivamente del marito e del padre, Raimondo), combattendo per rientrare in possesso del feudo perduto.\nMatrimonio e discendenza.\nRaimondo aveva sposato Berta (come risulta dal documento n\u00b0 160 del 3 novembre 862 delle \"Preuves de l'Histoire G\u00e9n\u00e9rale de Languedoc\", in cui il conte di Tolosa, Raimondo, fece una donazione per l'anima del padre, Fulcoaldo, la madre, Senegonda ed il fratello, Fredelone, in cui nomina la propria moglie), figlia di Remigio e Arsenda (come risulta dal documento n\u00b0 203 del 6 aprile 883 delle \"Preuves de l'Histoire G\u00e9n\u00e9rale de Languedoc\", in cui Berta, assieme ai figli Fulcoaldo e Oddone, fece una donazione per l'anima di suo padre, Remigio, e sua madre, Arsenda il marito Raimondo ed il figlio, Bernardo II). Raimondo da Berta ebbe 7 figli:"}
{"id": "772038", "revid": "117858407", "url": "https://it.wikipedia.org/wiki?curid=772038", "title": "Almone", "text": "L'Almone \u00e8 un piccolo fiume dell'Agro Romano, che nasce nei Colli Albani (acqua di risorgiva, da infiltrazioni del lago Albano) e confluiva originariamente nel Tevere nei pressi della ex area industriale del Gazometro, percorrendo l'ultimo tratto che prendeva anche il nome di Acquataccio, identificabile orientativamente con l'attuale Circonvallazione Ostiense, presso il quartiere Garbatella dove la via Ostiense, nei pressi della sua confluenza nel fiume, la superava con un ponte noto in passato come Ponte della \"Travicella\" poco prima del quale era posto un piccolo mulino noto come mola o \"moletta\" detta di San Paolo.\nOggi il fiume (chiamato anche marrana della Caffarella) non raggiunge pi\u00f9 il suo naturale recettore perch\u00e9 le sue acque vengono deviate al depuratore di Roma sud. Il fiume attraversa il Parco regionale dell'Appia antica ricevendo le acque delle numerose sorgenti ancora presenti nell'area.\nL'importanza del fiume Almone in et\u00e0 romana, il cui etimo \"Almo\" richiama al culto della vita e della fertilit\u00e0, \u00e8 legata al rito della \"Lavatio Matris Deum\": il 27 marzo di ogni anno la pietra nera, simbolo aniconico della dea Cibele, veniva condotta in processione e lavata nel fiume, insieme ai coltelli sacrificali, nel punto in cui questo sfociava nel Tevere."}
{"id": "772041", "revid": "30610", "url": "https://it.wikipedia.org/wiki?curid=772041", "title": "Alb\u00ec", "text": ""}
{"id": "772042", "revid": "287204", "url": "https://it.wikipedia.org/wiki?curid=772042", "title": "Haagen-Dazs", "text": ""}
{"id": "772044", "revid": "102832", "url": "https://it.wikipedia.org/wiki?curid=772044", "title": "Haagen Dazs", "text": ""}
{"id": "772046", "revid": "102832", "url": "https://it.wikipedia.org/wiki?curid=772046", "title": "H\u00e4agen Dazs", "text": ""}
{"id": "772054", "revid": "2014155", "url": "https://it.wikipedia.org/wiki?curid=772054", "title": "Giulia Soemia", "text": "Biografia.\nFiglia di Giulio Avito e di Giulia Mesa, una donna potente di origine siriana, fu nipote dell'imperatore Settimio Severo e sorella di Giulia Mamea; spos\u00f2 Sesto Vario Marcello, un siriano di famiglia appartenente all'ordine equestre promosso poi senatore.\nNel 217 il cugino, l'imperatore Caracalla, fu assassinato. Il suo successore, Macrino, permise alla famiglia di tornare in Siria con tutti i propri beni, ma questo atto di clemenza si dimostr\u00f2 un errore, in quanto la famiglia di Settimio Severo avrebbe cercato di riprendere il potere. Assieme alla madre, Soemia organizz\u00f2 un complotto avente lo scopo di mettere sul trono imperiale suo figlio tredicenne, Vario Avito Bassiano; per ottenere il supporto dei legalisti, venne sparsa la voce che Bassiano era il figlio naturale di Caracalla. Macrino fu sconfitto e ucciso in battaglia (218), dal generale di Giulia Mamea (nonch\u00e9 amante di Soemia) Gannys di Emesa, e Bassiano sal\u00ec al potere con il nome di Eliogabalo; al suo ingresso trionfale a Roma, il nuovo imperatore ebbe al proprio fianco madre e nonna.\nGiulia divenne de facto la signora dell'impero, in quanto il giovane adolescente si interessava principalmente di materie religiose. Sotto l'influenza della madre, Eliogabalo istitu\u00ec il cosiddetto \"Senaculum mulierum\" (senatino delle donne), ponendovi a capo Soemia: il \"senaculum\" si riuniva sul Quirinale per legiferare in materia di ornamenti, vestiti, precedenze ed etichetta tra nobili romane. Gi\u00e0 in precedenza, narra la \"Historia Augusta\", si riuniva un congresso di matrone (\"conventus matronarum\"), ma solo in occasione di alcune festivit\u00e0 religiose, o in occasione del matrimonio di una matrona con un uomo di rango consolare, garantito un tempo dagli imperatori alle loro parenti, in modo che, una volta diventate vedove, non potessero perdere il loro rango nobile anche in caso di matrimonio con uomini non nobili. La \"Historia Augusta\" dipinge negativamente la conduzione del \"senaculum\" da parte di Soemia:\nIl \"senaculum\" fu successivamente abolito, come si pu\u00f2 dedurre dal fatto che, secondo la \"Historia Augusta\", l'Imperatore Aureliano (270-275) intendeva ripristinarlo.\nIl loro governo non fu popolare, Soemia indulgeva anche nelle proprie passioni amorose e presto sorse lo scontento nell'impero, finch\u00e9, nel 222, Mesa, progressivamente allontanatasi da Soemia ed Eliogabalo, decide di far adottare l'altro nipote, Marco Giulio Alessiano Bassiano (meglio noto come Alessandro Severo), ad Eliogabalo, in modo da far ascendere al trono un personaggio pi\u00f9 comodo da manovrare: Giulia cerca di reagire, ma la guardia pretoriana, avendo ricevuto pi\u00f9 denaro da Mesa, assassina Soemia ed Eliogabalo: in seguito Giulia fu riconosciuta come nemico pubblico, e il suo nome fu cancellato dai registri."}
{"id": "772056", "revid": "74173", "url": "https://it.wikipedia.org/wiki?curid=772056", "title": "Corridoio polacco", "text": ""}
{"id": "772061", "revid": "6923", "url": "https://it.wikipedia.org/wiki?curid=772061", "title": "Innocenti 1100 Spider", "text": ""}
{"id": "772063", "revid": "6381866", "url": "https://it.wikipedia.org/wiki?curid=772063", "title": "Gaara del Deserto", "text": ""}
{"id": "772064", "revid": "6381874", "url": "https://it.wikipedia.org/wiki?curid=772064", "title": "Gaara del deserto", "text": ""}
{"id": "772065", "revid": "183694", "url": "https://it.wikipedia.org/wiki?curid=772065", "title": "Peter Cook (architetto)", "text": "Biografia.\nDal 1953 al 1958, Cook ha studiato architettura presso il \"Bournemouth College of Art\", poi si \u00e8 trasferito alla Architectural Association School of Architecture a Londra, dove ha conseguito la laurea nel 1960. Successivamente \u00e8 tornato alla \"AA\" in qualit\u00e0 di insegnante.\nMentre lavorava presso lo studio James Cubitt &amp; Partners, Cook fu uno dei fondatori dell'avanguardia artistica nota con il nome di Archigram negli anni sessanta.\nHa diretto l'Istituto di arte contemporanea (ICA) a Londra, dal 1970 al 1972.\n\u00c8 stato nominato professore a vita alla Staedelschule (accademia d'arte) di Francoforte nel 1984, contribuendo a consolidare la reputazione della scuola come una delle principali scuole di architettura della Germania.\n\u00c8 diventato in seguito Professore d'Architettura alla Scuola di Architettura The Bartlett, University College London, ritirandosi successivamente dall'incarico nel 2005.\nNel 2002, la RIBA ha premiato il gruppo Archigram con Medaglia d'oro Reale per l'Architettura.\nNel 2004, \u00e8 stato inserito nella rosa dei candidati per il \"Premio Stirling\" (Stirling Prize) insieme con Colin Fournier per la Kunsthaus Graz. \u00c8 stato anche insignito del titolo di Sir dalla Regina Elisabetta II e di quello di Commandeur de l'Ordre des Arts et des Lettres dallo Stato Francese.\nNel 2006, ha fondato lo studio CRAB insieme all'architetto inglese Gavin Robotham.\nIn Italia, \u00e8 stato co-autore del progetto per il nuovo teatro Il Maggiore a Verbania."}
{"id": "772069", "revid": "72563", "url": "https://it.wikipedia.org/wiki?curid=772069", "title": "Avanguardia artistica", "text": ""}
{"id": "772071", "revid": "2074952", "url": "https://it.wikipedia.org/wiki?curid=772071", "title": "Terry Riley", "text": "\u00c8 considerato uno dei maggiori rappresentanti della musica minimalista assieme a Steve Reich, Philip Glass e La Monte Young. Grazie ad opere quali \"In C\" egli propose un modello compositivo che venne successivamente seguito da tutti gli altri musicisti minimalisti e da numerose formazioni di musica popolare.\nCarriera.\nPrima degli anni sessanta, Riley studi\u00f2 al San Francisco State College ed all'Universit\u00e0 di Berkeley, dove conobbe La Monte Young. Nello stesso periodo studi\u00f2 pianoforte con Duane Hampton, Adolf Baller, Vladimir Brenner e composizione con Robert Erickson, William Denny, e Seymour Shifrin. Durante la prima met\u00e0 degli anni sessanta, viaggi\u00f2 in Europa lavorando assieme ad altri strumentisti di musica leggera e jazz, ed entrando, nel 1961, a far parte della compagnia di danza di Ann Halprin, dove matur\u00f2, un proprio linguaggio musicale. Alcune delle sue prime opere vennero composte lungo la prima met\u00e0 degli anni sessanta, e includono \"I Can't Stop, No\", \"Mescalina Mix\", e la serie intitolata \"Keyboard Studies\", tutti brani risalenti al 1963. Durante l'anno successivo compose \"In C\" che, oltre ad ottenere l'apprezzamento da parte della critica, venne considerata la prima opera di musica minimalista \"ripetitiva\". Altre opere degne di nota realizzate da Riley negli anni Sessanta includono \"Poppy Nogood and the Phantom Band\" e \"A Rainbow in Curved Air\", entrambe raccolte nel disco \"A Rainbow in Curved Air\" del 1969, che contribu\u00ec ad aumentare la sua notoriet\u00e0 ad un pubblico pi\u00f9 vasto. Nel 1970 divenne allievo di Pandit Pran Nath, studi\u00f2 i raga indiani, e divenne professore di musica presso il Mills College di Oakland, in California. Dal 1967 al 1977 Ha insegnato e tenuto conferenze all'Accademia reale svedese di musica a Stoccolma, all'Universit\u00e0 di New York, all'Institute of Music di Cleveland, alla Vallwkilde Summer Music School in Danimarca, alla biennale di Venezia, a Tokyo, e Kyoto.\nStile musicale.\nIspirata alla filosofia zen, ai raga indiani, ed ai gamelan balinesi, la musica di Riley \u00e8 generalmente costruita su ritmi regolari ai quali si aggiungono giri melodici ed armonici improvvisati che si sovrappongono. Per realizzarla, Riley ha spesso adoperato, durante gli anni sessanta e settanta, una strumentazione composta da un organo elettronico a doppia tastiera ed un registratore a nastro a bassa velocit\u00e0 di scorrimento, che permette ai suoni riprodotti dallo strumento di venire di volta in volta sovrapposti. Questa tecnica \u00e8 stata definita \"tape delay\". L'organo viene generalmente accompagnato da strumenti musicali occidentali e indiani (quali il sitar e la tabla), che, nell'insieme, contribuiscono a rendere le sue composizioni ipnotiche. A partire dalla prima met\u00e0 degli anni settanta, le composizioni di Riley saranno sempre pi\u00f9 oggetto all'influenza della musica indiana, fattore che contribuir\u00e0 a renderle pi\u00f9 meditative ed estatiche. A differenza del minimalismo accademico di Reich e Glass, quello di Riley \u00e8 sempre stato meno \"rigido\" e pi\u00f9 vicino in spirito alla musica pop. Secondo le parole dell'artista:"}
{"id": "772074", "revid": "57342", "url": "https://it.wikipedia.org/wiki?curid=772074", "title": "Luca De Filippo", "text": "Biografia.\nLuca era il figlio di Eduardo De Filippo e della cantante e attrice piemontese Thea Prandi. Ha avuto una sorella, Luisa, morta giovanissima nel gennaio del 1960. Luca frequent\u00f2 la scuola elementare Umberto I a Roma; sempre a Roma la scuola media Visconti e il liceo scientifico al Collegio Colautti di Salerno. In quel periodo, quando era a Roma partecipava agli spettacoli messi in scena da Eduardo, le pomeridiane del gioved\u00ec e della domenica: \"piccole parti di poche battute, alcune scritte appositamente per me, come il garzone di drogheria in \"Sabato, domenica e luned\u00ec\", che non sapendo scrivere quando deve prendere appunti per i giri delle consegne fa dei disegni che gli ricordano le persone\" A vent'anni inizi\u00f2 la sua attivit\u00e0 teatrale usando il nome Luca Della Porta. Da due diverse compagne ha avuto tre figli: Matteo, Tommaso e Luisa. Nel 2013 spos\u00f2 Carolina Rosi, figlia del regista Francesco Rosi, con la quale condivise anche tante esperienze teatrali.\nSempre attento ai problemi riguardanti i giovani e impegnato in progetti legati alla lotta contro la devianza minorile, Luca De Filippo partecip\u00f2 il 30 ottobre 2015 al convegno: \"30 anni persi? La prevenzione della devianza giovanile in Campania a 30 anni dalla legge Eduardo: risultati e prospettive\" tenutosi al Maschio Angioino di Napoli. Il convegno fu organizzato dalla Fondazione Eduardo De Filippo per riflettere sulla legge regionale n.41 del 1987, Interventi a sostegno della condizione giovanile in Campania e nota come legge Eduardo.\nA novembre dello stesso anno, mentre stava andando in scena con la commedia \"Non ti pago\", venne ricoverato in ospedale a Roma per una discopatia, ma gli venne diagnosticato un tumore.\nMor\u00ec il 27 novembre 2015 all'et\u00e0 di 67 anni nella sua casa romana.\nI funerali in forma laica furono celebrati il 30 novembre all'interno del Teatro Argentina di Roma alla presenza dei familiari, di tanti amici e colleghi e di numerose personalit\u00e0 del mondo dello spettacolo e delle istituzioni.\nCarriera.\nLa sua carriera comincia a soli sette anni, nel 1955, quando \u00e8 \"Peppeniello\" in \"Miseria e nobilt\u00e0\", di Eduardo Scarpetta, diretto dal padre. Lo stesso anno, quando la pi\u00e8ce and\u00f2 in televisione il 30 dicembre, fu uno dei primi bambini attori a comparire davanti al piccolo schermo in Italia.\nIl debutto vero e proprio, per\u00f2, avviene a vent'anni, ne \"Il figlio di Pulcinella\" di Eduardo (regia di Gennaro Magliulo), col nome di Luca Della Porta. Da questo momento inizia un'intensissima attivit\u00e0 teatrale. Con la regia del padre, partecipa - sia in teatro che nella versione televisiva - a \"Il contratto\", \"Il Cilindro\", \"Sabato, domenica e luned\u00ec\", \"Filumena Marturano\", \"Non ti pago\", \"Il sindaco del rione Sanit\u00e0\", \"Napoli milionaria!\", \"De Pretore Vincenzo\", \"Le bugie con le gambe lunghe\", \"Uomo e galantuomo\", \"Natale in casa Cupiello\", \"Gli esami non finiscono mai\", \"Le voci di dentro\", \"Sik-Sik, l'artefice magico\", \"Gennareniello\", \"Dolore sotto chiave\", \"Quei figuri di tanti anni fa\", \"Ditegli sempre di s\u00ec\", \"Chi \u00e8 cchiu' felice 'e me!\", al pirandelliano \"Berretto a sonagli\", a un'opera di Gino Rocca \"Scorzetta di limone\", a \"'O tuono 'e marzo\", a \"La donna \u00e8 mobile\" di Vincenzo Scarpetta e ad alcune opere di Eduardo Scarpetta: \"Cani e gatti\", \"Lu curaggio de nu pumpiero napulitano\", \"Na santarella\", \"Tre canzune fortunate\" e \"Nu turco napulitane\".\nNumerose sono anche le sue apparizioni cinematografiche e televisive: \u00e8 tra gli interpreti, insieme a Helmut Berger. e con lo pseudonimo di Luca Della Porta, di \"I giovani tigri\" (1967), regia di Antonio Leonviola; con Aldo Giuffr\u00e9, della serie televisiva diretta da Mino Guerrini \"Quel negozio di piazza Navona\" (1969); sempre per la televisione lavora in \"Petrosenella\" e \"Le scene di Napoli\" (1982); \u00e8 la volta poi della serie \"Naso di cane\", regia di Pasquale Squitieri, con Claudia Cardinale (1985); quindi de \"Il ricatto\", diretto da vari registi, interpretato, tra gli altri, da Massimo Ranieri e Kim Rossi Stuart; di \"Sabato, domenica e luned\u00ec\" (1990), regia di Lina Wertm\u00fcller, con Sophia Loren; della versione televisiva, insieme a Lello Arena, di \"Uscita di emergenza\" (1992), di Manlio Santanelli; della miniserie \"Mannaggia alla miseria\", regia di Lina Wertm\u00fcller (2010) dove interpreta il personaggio di Anacleto Figliola; dei film \"Come te nessuno mai\", regia di Gabriele Muccino (1999), con Anna Galiena e \"Venuto al mondo\" , regia di Sergio Castellitto (2012), con Pen\u00e9lope Cruz. \u00c8 del 2015 la sua partecipazione al film \"La stoffa dei sogni\" di Gianfranco Cabiddu, tratto da \"La tempesta\" nella traduzione in napoletano antico di Eduardo.\nFonda nel 1981 la propria compagnia teatrale, con cui sceglie di confrontarsi non solo con le commedie del padre, ma con tutti i grandi maestri della storia del teatro: da Moli\u00e8re a Pinter, a Beckett, da Scarpetta a Luigi Pirandello.\nDirige quindi \"Uomo e galantuomo\", \"Non ti pago\", \"Il contratto\", \"Penziere mieje\", nato attorno ad alcune poesie di Eduardo musicate da Antonio Sinagra, e \"Ditegli sempre di s\u00ec\", ma realizza anche un'opera di Pasquale Altavilla A fortuna e Pulicinella\" e il \"Don Giovanni\" di Moli\u00e8re e, nel 1990, dirige Umberto Orsini ne \"Il piacere dell'onest\u00e0\" di Pirandello. Per la regia di Armando Pugliese interpreta O scarfalietto\", \"Ogni anno punto e da capo\", \"Questi fantasmi!\" - che segna l'inizio della lunga collaborazione con Enrico Job - e \"Il Tartuffo\" di Moli\u00e8re con Toni Bertorelli.\nNell'estate 2000 cura la regia de \"La scala di seta\" di Gioacchino Rossini, per il Rossini Opera Festival di Pesaro.\nNel biennio 2001-2002 dirige e interpreta, insieme a Umberto Orsini, \"L\u2019arte della commedia\", di Eduardo.\nParticolarmente attento al teatro contemporaneo, \u00e8 regista e interprete de \"La casa al mare\" di Vincenzo Cerami (1990-'91), protagonista di \"Tuttos\u00e0 e Chebestia\" (1992-'93), regia di Benno Besson, de \"L'esibizionista\", (testo e regia di Lina Wertm\u00fcller, 1993-'94), de \"L'amante\" di Harold Pinter (con Anna Galiena, regia di Andr\u00e9e Ruth Shammah, 1997), de \"Il Suicida\" (libero adattamento di Michele Serra da Nicolaj Erdman, regia di Armando Pugliese, 1999-2000), di \"Aspettando Godot\", di Samuel Beckett, sua anche la regia (2001-'02), e dirige \"Resist\u00e9\" di Indro Montanelli, realizzato in collaborazione con il Teatro Franco Parenti di Milano.\nNel 2002-'03 interpreta \"La palla al piede\" di Georges Feydeau, con Gianfelice Imparato e Carolina Rosi, regia di Armando Pugliese, curandone anche, con Carolina Rosi, traduzione e adattamento.\nA maggio del 2003 debutta nello stesso Teatro San Carlo, con la regia di Francesco Rosi, la nuova messa in scena di \"Napoli Milionaria!\", a distanza di quasi sessant'anni dalla prima storica rappresentazione del 25 marzo 1945, a pochi mesi dalla fine della guerra, nella sala requisita e ottenuta da Eduardo per una sola replica. Luca ne \u00e8 protagonista, accanto all'interprete femminile Mariangela D'Abbraccio. Le repliche si susseguono con grande successo in tutta Italia sino alla primavera del 2006.\nSempre con la regia di Francesco Rosi, debutta ad ottobre del 2006 al Teatro Argentina ne \"Le voci di dentro\", di Eduardo. Lo spettacolo, accolto con unanime favore da critica e pubblico, viene replicato per tre stagioni. Terzo allestimento della trilogia su Eduardo realizzata in collaborazione con Francesco Rosi, \u00e8 \"Filumena Marturano\", di cui \u00e8 interprete con Lina Sastri e che, accolta con lo stesso successo, \u00e8 a lungo in tourn\u00e9e.\nNel 2009 recita in \"La dodicesima notte\", di Shakespeare con la regia di Armando Pugliese. Alla fine del 2009, insieme a Nicola Piovani presenta \"Padre Cicogna\", al Teatro San Ferdinando di Napoli, poema messo in musica per ricordare Eduardo a venticinque anni dalla scomparsa.\nNel 2010 torna alla regia con lo spettacolo \"Le bugie con le gambe lunghe\", di cui \u00e8 anche l'interprete principale, come pure, nel 2012, de \"La grande magia\".\nA dicembre del 2013, mette in scena un nuovo spettacolo: \"Sogno di una notte di mezza sbornia\", di Eduardo De Filippo, commedia liberamente tratta da \"La fortuna si diverte\", di Athos Setti.\nL'inizio del 2015 si apre con le repliche di \"Sogno di una notte di mezza sbornia\", per continuare con la messa in scena e la regia di \"Non ti pago\".\nSempre nel 2015 accetta l'incarico di dirigere la Scuola di Recitazione del Teatro Stabile di Napoli - Teatro Nazionale. \u00c8 stato presidente della Fondazione Eduardo De Filippo, costituita nel 2008, in seguito alla donazione del Teatro San Ferdinando alla citt\u00e0 di Napoli da parte della famiglia De Filippo. La Fondazione persegue finalit\u00e0 culturali ed \u00e8 attiva in ambito civile e sociale a favore dei ragazzi a rischio per i quali Luca si impegn\u00f2, come gi\u00e0 suo padre, promotore della legge regionale n. 41 del 1987, nota come \u201clegge Eduardo\u201d."}
{"id": "772075", "revid": "1154737", "url": "https://it.wikipedia.org/wiki?curid=772075", "title": "Monte delle Figne", "text": "Il Monte delle Figne, 1172\u00a0m, si trova nel versante padano dell'Appennino Ligure, poco a nord dello spartiacque ligure-padano (che passa per il vicino monte Taccone). La cima, attraversata dal confine amministrativo tra le province di Genova e Alessandria (zona del Parco Regionale delle Capanne di Marcarolo), \u00e8 la vetta pi\u00f9 elevata di quest'area (che comprende anche i monti Tobbio, Taccone e Poggio). \nToponimo.\nIl nome della montagna deriva probabilmente dal termine latino \"fines\" (plurale di \"confine\"); per il monte passava infatti il confine tra la marca obertenga e quella aleramica. \nDescrizione.\nLa montagna \u00e8 costituita da una costiera erbosa tra le valli del Gorzente e del Lemme. La zona si presenta per lo pi\u00f9 spoglia da alberi, con vaste praterie. La vetta della montagna si trova al confine tra i comuni di Campomorone (GE) e di Voltaggio (AL) Nelle giornate limpide il panorama regala visioni sulla Corsica e su tutto l'arco alpino nord-occidentale, dal Gran Paradiso al Monte Rosa. Pi\u00f9 vicino si riconoscono i profili del monte Beigua (direzione ovest) e dell'Antola (direzione est). \nAlla base del suo versante occidentale si trovano i Laghi del Gorzente di cui si gode una bella vista. Scendendo sul versante meridionale verso i laghi, si passa per il \"Sacrario dei martiri di Passomezzano\", nel luogo in cui furono uccisi alcuni partigiani sopravvissuti alla strage della Benedicta nei giorni intorno alla Pasqua del 1944.\nAccesso alla cima.\nIl Monte delle Figne \u00e8 raggiungibile con diversi sentieri sia dai Piani di Praglia che dal Passo della Bocchetta, percorrendo lo spartiacque appenninico (tracciato dell'Alta Via dei Monti Liguri) lungo i crinali dei monti Leco e Taccone.\nSi pu\u00f2 raggiungere anche dal Valico degli Eremiti (sulla SP 167 che unisce le Capanne di Marcarolo a Voltaggio), passando dal passo della Dagliola, ai piedi del monte Tobbio, e dalla casa Carrosina.\nTutela naturalistica.\nLa montagna e l'area circostante, sul lato ligure, fanno parte del SIC \"(Sito di importanza comunitaria)\" denominato \"Praglia - Pracaban - Monte Leco - Punta Martin\" (codice: IT1331501), mentre il lato piemontese rientra nel Parco regionale delle Capanne di Marcarolo."}
{"id": "772077", "revid": "339392", "url": "https://it.wikipedia.org/wiki?curid=772077", "title": "Suna (Naruto)", "text": ""}
{"id": "772079", "revid": "1442080", "url": "https://it.wikipedia.org/wiki?curid=772079", "title": "Federico de Comelli von Stuckenfeld", "text": " \nBiografia.\nFederico de Comelli von Stuckenfeld apparteneva ad una famiglia nobile e benestante di Gradisca d'Isonzo; il padre Giuseppe era un proprietario terriero e tuttora nella citt\u00e0 esiste un importante palazzo che porta il nome della famiglia. Sposatosi con Anna Galvagni, ebbe sei figli, tre maschi e tre femmine.\nGrazie alle disponibilit\u00e0 economiche della famiglia, ebbe la possibilit\u00e0 di studiare a Vienna e di laurearsi in ingegneria. Fin da giovane evidenzi\u00f2 tendenze patriottiche che lo portarono a sposare la causa dell'irredentismo, cosa questa che lo rese inviso all'amministrazione austriaca, insieme alla sua attivit\u00e0 di redattore dell\"'Eco dell'Isonzo\", un giornale che divenne presto, anche grazie al Comelli, una delle voci patriottiche dell'epoca. Da sottolineare che il giornale, pubblicato a Gorizia dalla \"Tipografia Seitz\", aveva di fatto la redazione a Gradisca d'Isonzo, ed in particolare in casa della famiglia Comelli. Cinque anni pi\u00f9 tardi esce dalla tipografia Seitz di Gorizia l'almanacco \"Il me pais\" che raccoglie l'intera produzione in friulano di Comelli.\nCostretto all'esilio da queste sue idee patriottiche, rimase lontano dalla sua terra per circa trent'anni, durante i quali ebbe comunque l'opportunit\u00e0 di impegnarsi in importanti progetti, quale la direzione dei lavori per la costruzione della ferrovia Umbra.\nTornato nella sua terra natale, ricevette l'incarico da parte della municipalit\u00e0 di Gorizia di studiare la possibilit\u00e0 di reperire fonti di approvvigionamento di acqua potabile, di cui la citt\u00e0 aveva sempre maggiore necessit\u00e0 e di cui non erano note adeguate disponibilit\u00e0.\nFederico de Comelli von Stuckenfeld mor\u00ec nella sua citt\u00e0 natale nel 1892.\nL'acqua a Gorizia.\nVerso la fine del XIX secolo, la citt\u00e0 di Gorizia disponeva di pozzi artesiani sufficienti per i bisogni igienici ed alimentari, ma la crescente popolazione e le crescenti necessit\u00e0 anche industriali imponevano di costruire e soprattutto di trovare la fonte con cui alimentare un vero e proprio acquedotto. Fu pertanto in quest'ottica che, nel 1871, la municipalit\u00e0 di Gorizia incaric\u00f2 Comelli di studiare il corso sotterraneo del torrente Merzelk, nell'eventualit\u00e0 che questo corso d'acqua potesse soddisfare queste esigenze.\nComelli inizi\u00f2 pertanto uno studio della situazione che and\u00f2 presto ben oltre i limiti dell'incarico affidatogli e che port\u00f2 alla pubblicazione di uno studio del problema che venne apprezzato, in tempi successivi, da Torquato Taramelli, a sua volta impegnato nella soluzione di questo problema.&lt;br&gt;\nTrasformatosi in speleologo, attivit\u00e0 all'epoca agli albori e di cui era totalmente digiuno, ed inizi\u00f2 ad esplorare con un gruppo di amici numerose grotte nei dintorni di Gargaro, localit\u00e0 ora in Slovenia.\nAd oggi non rimangono molti dati relativi alle sue esplorazioni, tuttavia \u00e8 reperibile una dettagliata relazione, con i dovuti rilievi, sull'esplorazione della Grotta di Gargaro, che fa parte dello studio citato.\nQuesto studio evidenzi\u00f2 l'impossibilit\u00e0 di captare le acque del Merzelk per utilizzarle nell'alimentazione della citt\u00e0. Il problema quindi permaneva, aggravato dal fatto che nel frattempo la falda che alimentava una delle sorgenti aveva evidenziato un pesante abbassamento con conseguenti difficolt\u00e0 di captazione che, unite alla presenza di tubature vecchie e danneggiate, minavano l'efficienza dell'acquedotto della citt\u00e0. Pertanto nel 1887 l'amministrazione comunale decide di rivolgersi ancora a Comelli, incaricandolo di studiare le cause dell'abbassamento della falda, cercando un possibile metodo per porvi rimedio, e di progettare il restauro delle strutture dell'acquedotto.\nGli studi di Comelli evidenziarono l'evidente degrado delle tubazioni ed il fatto che la falda sovrastante l'acquedotto aveva provocato una frana nel 1859-1860, a cui si era tentato di porre rimedio con la costruzione di un muro di contenimento. Senza interventi sulla frana, la stessa avrebbe potuto provocare un danneggiamento irreparabile dell'acquedotto stesso.\nI pressanti inviti di Comelli trovarono per\u00f2 un riscontro nell'amministrazione soltanto nel 1904, quando venne pubblicata una relazione del prof. Giuseppe Colombo riguardante il progetto di una prima parte di un nuovo acquedotto per Gorizia.\nLa speleologia.\nCome detto, Comelli divenne speleologo per necessit\u00e0, dovendo occuparsi dello studio del Merzelk, in un'epoca in cui la speleologia era ancora in una fase embrionale nell'area carsica, nonostante fin dal 1818 fossero state aperte al pubblico le famose Grotte di Postumia.&lt;br&gt;\nLe sue esplorazioni si possono collocare negli anni 1883-84 ed alle difficolt\u00e0 determinate dalla scarsa presenza di persone esperte di grotte e di studi precedenti su cui basarsi si aggiunse anche il fatto che egli era ormai prossimo ai sessant'anni.&lt;br&gt;\nLa documentazione delle sue esplorazioni \u00e8 assai limitata, escludendo quanto riportato nella relazione finale consegnata all'Amministrazione municipale di Gorizia, tuttavia rimangono riscontri tali da ritenere che numerose cavit\u00e0 vennero esplorate da Comelli.\nParticolare rilievo si pu\u00f2 dare alla lunga ricerca sulle sorgenti del Merzelk nel tentativo di stabilire un'eventuale correlazione tra questa e le grotte di Gargaro, sovrastanti. Comelli, sulla base delle sue osservazioni sul tempo necessario per verificare un intorpidamento delle acque del Merzelk dopo le precipitazioni e sullo studio di fenomeni alluvionali, escluse una comunicazione tra i due sistemi idrici e giunse ad ipotizzare la presenza di uno spartiacque sotterraneo che portava a smaltire gran parte delle acque meteoriche verso Chiapovano e soltanto in minima parte verso la valle dell'Isonzo, e quindi verso il Merzelk.&lt;br&gt;\nSoltanto negli anni novanta ricerche condotte da studiosi sloveni sull'idrologia della zona, dimostratasi peraltro molto complessa, hanno sostanzialmente confermato le intuizioni di Comelli."}
{"id": "772080", "revid": "339392", "url": "https://it.wikipedia.org/wiki?curid=772080", "title": "Konoha", "text": ""}
{"id": "772086", "revid": "287204", "url": "https://it.wikipedia.org/wiki?curid=772086", "title": "Mandelbrot", "text": ""}
{"id": "772087", "revid": "287204", "url": "https://it.wikipedia.org/wiki?curid=772087", "title": "Respighi", "text": ""}
{"id": "772089", "revid": "1632387", "url": "https://it.wikipedia.org/wiki?curid=772089", "title": "Blue Panorama Airlines", "text": "Luke Air \u00e8 il marchio commerciale di Blue Panorama Airlines S.p.A., compagnia aerea di linea e charter italiana, fondata a Roma nel 1998 le cui basi principali sono gli aeroporti di Roma-Fiumicino e Milano-Malpensa. Con il marchio Blu-express opera inoltre voli low cost di medio e corto raggio. Dal dicembre 2017 \u00e8 controllata dal gruppo Uvet dell'imprenditore Luca Patan\u00e8.\nNel 2020 acquisisce parte economica di Neos Air. Offriva voli di linea e charter principalmente abbinati a viaggi con Settemari.\nStoria.\nBlue Panorama Airlines \u00e8 una compagnia aerea a capitale privato totalmente italiano, che opera voli charter intercontinentali, internazionali e domestici, fornendo un servizio rivolto alla clientela privata, ai tour operator e alle aziende.\nFondata a Roma nel 1998 da Franco Pecci e membro IATA dal 2002, Blue Panorama ha basi operative presso gli aeroporti di Roma Fiumicino e Milano Malpensa. Dal 2005 la flotta di Boeing 737 di Blue Panorama Airlines opera anche con il marchio low cost Blu Express con voli nazionali e internazionali. Ha incontrato difficolt\u00e0 nel 2012 e, dopo un periodo di concordato preventivo in continuit\u00e0 aziendale, \u00e8 stata posta nel 2014 dal tribunale di Roma in amministrazione straordinaria con Giuseppe Leogrande nel ruolo di commissario. Dopo un paio di tentativi di vendita andati a vuoto, la compagnia aerea \u00e8 acquisita alla fine del 2017 dal gruppo \"Uvet\".\nIn un'intervista al gruppo \"Uvet\" fatta nel 2019, \u00e8 stata espressa la volont\u00e0 di acquisire alcuni Airbus A330-200 per sostituire gli ormai vecchi Boeing 767-300ER.\nAd ottobre 2020 il Gruppo UVET per la Compagnia Aerea Blue Panorama riceve un contributo statale come fondo d\u00ec compensazione d\u00ec 45 milioni d\u00ec euro, cos\u00ec come a AIR dolomiti e Neos.\nNell'ottobre 2019, la compagnia ha annunciato che entro la fine dell'anno avrebbe cambiato la propria identit\u00e0 visiva, venendo rinominata Luke Air. \u00c8 stata anche presentata una nuova livrea gialla e blu, sul primo Airbus A330-200 acquistato da Qatar Airways e ricevuto nel marzo 2020 e un secondo esemplare \u00e8 arrivato nel novembre 2020.\nIl 27 ottobre 2021 Blue Panorama sospende le attivit\u00e0 di volo.\nLa Compagnia aerea \u00e8 stata ammessa dal Tribunale di Milano alla procedura di concordato con riserva. il vettore, a terra da gioved\u00ec 28 ottobre come conseguenza dello stato d\u00ec crisi ha tempo fino al 28 febbraio per cercare una soluzione.\nIl 21 dicembre 2021 i dipendenti protestano assieme ai sindacati sotto gli uffici d\u00ec UVET a Milano in quanto non vedono da mesi corrisposti gli stipendi.\nProfilo societario.\nCertificazioni.\nBlue Panorama Airlines \u00e8 un vettore aereo di nazionalit\u00e0 italiana certificato secondo la normativa vigente per gli Stati Membri dell'Unione europea, membro dell'International Airlines Transport Association (IATA) dal 2002.Il codice IATA della compagnia \u00e8 BV. Il codice triletterale assegnato al vettore dall'ICAO (Civil Aviation Organization) \u00e8 BPA. Blue Panorama Airlines \u00e8 certificata dalla IATA come Operatore conforme agli standard di sicurezza presenti nel programma IATA Operational Safety Audit (IOSA). Blue Panorama Airlines \u00e8 membro dell'International Air Carrier Association (IACA). \u00c8 certificata dall'ENAC secondo gli standard europei (EASA) necessari per il mantenimento dell'aeronavigabilit\u00e0 degli aeroplani in flotta e per l'esecuzione della manutenzione per i propri aeromobili e aeromobili di terzi negli aeroporti di Roma Fiumicino, Milano Malpensa e La Romana nella Repubblica Dominicana.\nLicenza e concordato preventivo.\nNell'ottobre 2012, Blue Panorama ha chiesto di essere ammessa alla procedura di concordato preventivo in continuit\u00e0 ai sensi del Decreto Sviluppo, secondo il modello statunitense del \u201cChapter 11\u201d. Successivamente, l'ENAC, l'Ente Nazionale per l'Aviazione Civile, ha provveduto al rilascio di una licenza provvisoria ai sensi dell'art.9 del Regolamento 1008/2008. Il rilascio della licenza provvisoria \u00e8 un provvedimento previsto da normativa europea per quei vettori che, a fronte di difficolt\u00e0 finanziarie, presentino un realistico piano di ristrutturazione aziendale da attuare nell'arco di dodici mesi e non impatta sugli aspetti operativi e non comporta variazioni n\u00e9 in termini di sicurezza n\u00e9 di regolarit\u00e0 dei collegamenti.\nNel gennaio 2014, Blue Panorama ha chiesto l'ammissione in amministrazione straordinaria e l'abbandono della procedura di concordato preventivo in continuit\u00e0. La gestione dell'azienda \u00e8 stata lasciata al fondatore. I voli e le altre attivit\u00e0 d'impresa sono proseguiti regolarmente.\nControversie.\nTra il 2011 e 2012, Blue Panorama \u00e8 stata oggetto di interesse da parte di Alitalia nell'ambito di un piano di acquisizione comprendente anche la compagnia Wind Jet. L'ipotesi di acquisizione ha suscitato perplessit\u00e0 da parte dell'ENAC (Ente Nazionale per l'Aviazione Civile) per un presunto rischio di posizione dominante. Nell'aprile 2012 \u00e8 stato comunicato il mancato raggiungimento di un accordo di integrazione tra le compagnie.\nNel dicembre 2012, SO.G.A.S (Societ\u00e0 di Gestione per l'Aeroporto dello Stretto) ha contestato a Blue Panorama il mancato pagamento di debiti per un ammontare di 1,2 milioni di euro e ha sottolineato come la compagnia, che si trovava in concordato preventivo, fosse protetta dalla normativa in materia che inibiva azioni risarcitorie o altre forme di ingiunzioni di pagamento a favore di eventuali creditori. Successivamente, Blue Panorama ha precisato che il debito ammontava a 529.000 euro e che il concordato preventivo in continuit\u00e0 era un'innovazione introdotta dal Decreto Sviluppo sulla sorta della esperienza statunitense del Chapter 11.\nDestinazioni.\nBlue Panorama Airlines, a gennaio 2021, opera verso 41 destinazioni sia dall'hub principale, Roma-Fiumicino, sia dalle sue diverse basi italiane.\nOpera voli verso i seguenti Paesi:\nAl 2021, la maggior parte dei voli \u00e8 sospesa a causa della pandemia di COVID-19, contro la quale Blue Panorama Airlines ha operato vari voli umanitari per effettuare voli di rimpatrio.\nFlotta.\nFlotta attuale.\nA dicembre 2021, nonostante la sospensione delle attivit\u00e0 di volo, la flotta Blue Panorama Airlines risulta composta dai seguenti aerei:\nFlotta storica.\nNel corso degli anni, Blue Panorama Airlines ha operato con i seguenti modelli di aeromobili, tutti in leasing da diverse societ\u00e0:"}
{"id": "772105", "revid": "6923", "url": "https://it.wikipedia.org/wiki?curid=772105", "title": "Pla de l'Estany", "text": "Il Pla de l'Estany \u00e8 una delle 41 comarche della Catalogna, con una popolazione di 27.905 abitanti; suo capoluogo \u00e8 Banyoles. La comarca \u00e8 stata istituita nel 1988 in seguito a referendum.\nAmministrativamente fa parte della provincia di Girona, che comprende 8 comarche."}
{"id": "772107", "revid": "287204", "url": "https://it.wikipedia.org/wiki?curid=772107", "title": "Cesare Cantu", "text": ""}
{"id": "772112", "revid": "124608447", "url": "https://it.wikipedia.org/wiki?curid=772112", "title": "Rapone", "text": "Rapone \u00e8 un comune italiano di 943 abitanti della provincia di Potenza, in Basilicata.\nGeografia fisica.\nIl paese sorge in collina, a 838 , lungo la valle del fiume Ofanto. Il territorio del comune ha un'estensione di 29\u00a0km2. Il centro cittadino dista circa 61\u00a0km da Potenza.\nStoria.\nDi origine antichissima, presenta segni di insediamenti risalenti al Paleolitico. Probabilmente fondato dagli abitanti di \"Rapone vecchio\", situato sopra la \"Serra delle Pietre\", sulla destra dell'Ofanto, da l\u00ec trasferitisi a causa delle conseguenze della guerra greco-gotica che nell'area settentrionale della Basilicata e nell'Ofanto interno dur\u00f2 fino all'anno 555. Lo storico Giacomo Racioppi ritiene il toponimo bizantino; tuttavia c'\u00e8 chi lo considera nel senso preciso di abitato nuovo, sorto dalla fatica e dalla sfortuna, dal greco \"Ra-pono\". Da allora il nuovo abitato cominci\u00f2 ad essere riportato nei documenti normanno-angioini. Sotto i sovrani Guglielmo I e Guglielmo II e fino al 1169, Rapone appartenne, come suffeudo non ancora assegnato, alla contea di Conza, mentre nel periodo svevo \u00e8 annoverato con i casali di Bella, Pierno e San Tommaso di Ruvo tra quelli incaricati da Federico II di provvedere alla riparazione del castello di San Fele dopo la morte avvenuta a Foggia nel 1241 di Isabella d'Inghilterra, terza moglie dell'imperatore. Il feudo di Rapone come quasi tutti i feudi e le terre del bacino interno dell'Ofanto fu coinvolto nei fatti dell'insurrezione ghibellina del 1268 contro gli Angioini in favore degli Svevi. Infatti in conseguenza di tali eventi Carlo I d'Angi\u00f2 lo assegn\u00f2 nel 1271 a Herveo de Chevreuse insieme a Cisterna, Pietrapalomba Rapolla. Il feudo di Rapone pass\u00f2 ad Altruda di Dragoni, la quale era andata in sposa a Giovanni Galardo con un matrimonio celebrato a Foggia alla presenza del cognato Guglielmo Galardo e dello stesso sovrano di Napoli. Col tipico sistema feudale dei secoli scorsi Rapone pass\u00f2 in mano a diverse famiglie: i Pipino, i Sanseverino, i Ruffo, i d'Alemagna e i Sinerchia che lo tennero insieme a Castelgrande e al feudo di Sant'Andrea sino alla confisca avvenuta a seguito della loro partecipazione alla congiura dei baroni ordita nel castello di Miglionico nel 1485. In seguito pass\u00f2 ai Carafa, i quali lo vendettero ai D'Anna che lo governarono sino all'abolizione della feudalit\u00e0, avvenuta nel 1806.\nSociet\u00e0.\nEtnie e minoranze straniere.\nAl 31 dicembre 2018 risultano residenti sul territorio comunale 16 cittadini stranieri.\nLa tradizione delle fiabe popolari.\nConoscere la realt\u00e0 di un qualsiasi borgo, anche del pi\u00f9 piccolo, comporta s\u00ec la conoscenza della sua posizione geografica, dei suoi panorami naturali e storici, delle informazioni sui suoi abitanti, sulla sua economia, ma comporta anche la conoscenza delle sue tradizioni culturali e le fiabe, al loro interno, occupano sicuramente un posto di rilievo. \u00c8 un dato di fatto che la fiaba rappresenta il mondo interiore dell'individuo, le sue angosce, le sue paure, le sue pulsazioni pi\u00f9 recondite e i suoi desideri. La fiaba popolare soprattutto, con i suoi personaggi fantastici, allo stesso tempo sinistri e avvincenti, con la complessit\u00e0 della sua magia conduce il lettore ad immergersi in una realt\u00e0 inquietante che intriga e spaventa. Secondo quanto scrive lo studioso lucano Giuseppe Nicola Molfese nel suo libro \"Ceneri di civilt\u00e0 contadina in Basilicata\", nella Lucania e nell'Italia meridionale tutta, \"la magia \u00e8 una credenza che avvince ed incuriosisce e detiene un posto di notevole importanza nelle quotidiane manifestazioni della vita\".\nNel voler tramandare i racconti fiabeschi il comune di Rapone, aderendo al progetto PIOT (Progetti Integrati di Offerta Turistica) \u00e8 stato denominato \"Paese delle Fiabe\" con l'obiettivo di far conoscere il proprio territorio accostandolo agli affascinanti racconti popolari; a tale scopo \u00e8 stato istituito anche il museo multimediale e interattivo \"C.E.R.A...una volta\", immerso nel verde della Contrada Forestella e dedicato proprio al racconto virtuale della cultura contadina. Il Centro di Educazione Rurale Ambientale, attraverso proiezioni video, postazioni multisensoriali ed installazioni interattive, offre al visitatore l'opportunit\u00e0 di vivere momenti di vita contadina reale, di assistere alle sue quotidiane e scandite attivit\u00e0 oltre che ascoltare le fiabe popolari, direttamente dalla voce di coloro che sfortunatamente hanno fatto l'esperienza di incontrare alcuni dei protagonisti di queste storie.\nRapone sembra proprio essere la cornice perfetta entro cui si inseriscono le oscure creature fiabesche: nella fitta vegetazione del suo bosco, tra i suoi stretti vicoli, si pu\u00f2 immaginare di incontrare figure come \"a Mana Longh\", \"u Scorciaman\", \"a Masciara\", \"u Lup Comunal\", \"u Scazzamauriedd\". Conosciamole attraverso la descrizione dei loro aspetti pi\u00f9 peculiari, cos\u00ec come ci sono stati tramandati di generazione in generazione, dal racconto diretto dei nostri avi alle testimonianze scritte e raccolte nei numerosi testi di antropologia culturale e tradizioni popolari sulla terra di Lucania.\nI personaggi.\n\"A Mana Longa\" e \"u Scorciamana\".\nSecondo la tradizione popolare, \"Mana Longa\" e \"Scorciamana\" sono raffigurate come serpenti malvagi: il primo con lunghe mani abita nei pozzi da dove pu\u00f2 afferrare chiunque si affacci per guardare gi\u00f9, il secondo con denti affilati e aguzzi popola case abbandonate e vecchi ruderi, pronto a mangiare la pelle delle mani di chi si avvicina. La loro storia veniva raccontata essenzialmente ai piccoli proprio allo scopo di evitare che si recassero in luoghi pericolosi, spinti dalla curiosit\u00e0. La fiaba di \"a Mana Longa\" e \"u Scorciamana\" pertanto riflette la paura degli adulti nei confronti dei bambini, inconsapevoli della pericolosit\u00e0 di luoghi sconosciuti, il rappresentarli come delle serpi \u00e8 un chiaro riferimento alla figura biblica del serpente tentatore nel paradiso terrestre: ed ecco qui l'intreccio del sacro e profano, tipico dell'animo popolare che crede in Dio, il bene, ma anche in esseri magici e misteriosi, il male.\n\"A Masciar\u00e0\".\nTra le signore del piccolo borgo di Rapone la Masciar\u00e0 passeggia liberamente, non destando alcun sospetto e chiedendo ai passanti un pezzo di formaggio o di pane o qualsiasi altra cosa, questi ultimi ignari che un loro diniego pu\u00f2 essere causa di sciagura. La tradizione dice che la Masciar\u00e0 \u00e8 un personaggio vendicativo e pertanto un rifiuto alla sua richiesta fa s\u00ec che il passante possa ritrovarsela, di notte, ai piedi del letto pronta a pizzicarlo o ad affatturarlo. Esistono per\u00f2 dei rimedi per evitare che la Masciar\u00e0 faccia del male o addirittura, unta di olio, entri in casa passando sotto la porta: mettere sotto il cuscino un paio di forbici o davanti all'uscio una scopa di saggina o un sacchetto di granelli di sabbia. La Masciar\u00e0 \u00e8 terrorizzata dalle forbici perch\u00e9 di ferro, materiale di cui ha paura, e, riguardo alla scopa o la sabbia, prima di entrare, \u00e8 costretta a contare i suoi fili o i granelli, un'operazione che comporta molto tempo e quindi il sopraggiungere del giorno quando la creatura malvagia non pu\u00f2 pi\u00f9 fare del male.\n\"U Lup Comunalo\".\nChi nasce la notte della vigilia di natale, a mezzanotte, secondo la tradizione popolare, \u00e8 condannato ad essere il famigerato \"lup Comunalo\"; nelle notti di luna piena l'uomo perde le sembianze umane e si trasforma in \"lupo mannaro\", ossia il licantropo, capace di azzannare e uccidere qualsiasi persona incontri per strada. Ma anche in questo caso c'\u00e8 un rimedio: se la persona che si imbatte nella bestia feroce riesce coraggiosamente a pungerlo con un bastone di ferro, il lupo mannaro ferito, perde sangue e ritorna essere umano.\n\"U Scazzamaurieddo\".\nL'ultimo personaggio fiabesco della tradizione popolare raponese \u00e8 \"u Scazzamaurieddo\", il diavoletto dal cappellino rosso che ricorda il folletto irlandese del Leprechaun con cui ha in comune sicuramente l'attitudine a fare scherzi e dispetti, sebbene quelli dello Scazzamaurieddo sembrano pi\u00f9 malefici. Infatti la fiaba racconta di una strana creatura che di notte compare nelle case e si siede sulla pancia delle persone diventando sempre pi\u00f9 pesante al punto da far scoppiare il malcapitato a meno che questi non riesce a togliergli il cappello e a non restituirglielo pi\u00f9. Pur di averlo indietro il diavoletto \u00e8 disposto a dargli un tesoro immenso di cui la persona pu\u00f2 impossessarsene solo se ha un pezzo di ferro in mano che, poggiato sul tesoro, lo rende proprietario. Se ci\u00f2 non accade lo spiritello fulmineamente scompare insieme al tesoro..\nEconomia.\nL'abitato, essendo circondato da boschi e da terreni adatti per i pascoli, \u00e8 costellato da varie aziende silvo-pastorali, in particolare per l'allevamento degli ovini e per la produzione di ottimi formaggi. Nel paese \u00e8 molto praticato anche l'artigianato del legno e del ferro battuto.\nSport.\nAutomobilismo.\nDal 1995 il territorio di Rapone, zona montagna, ospita e condivide con San Fele la Prova Speciale pi\u00f9 importante, perch\u00e9 pi\u00f9 lunga e selettiva, del Rally Puglia &amp; Lucania che nell'ottobre 2013 giunse alla sua 25\u00aa Edizione. Tale gara costituisce il pi\u00f9 importante appuntamento sportivo della Basilicata avendo validit\u00e0 per i Campionati Italiani \"Trofeo Rally Terra\" e \"Cross Country Rally\" ed il Campionato F.I.A. Central European Zone di quest'ultima specialit\u00e0, riconducibile al modello DAKAR.\nCalcio.\nLa squadra di calcio del paese \u00e8 l\"'A.S.D. Atletico Rapone\", fondata nel 2017 dalle ceneri della vecchia \"A.S.D. Calcio Rapone\" e militante nel campionato di Promozione. Al suo primo anno in ambito calcistico, l'Atletico Rapone si classific\u00f2 come seconda nella coppa \"Mimmo De Lucia\" di Seconda Categoria, perdendo la finalissima allo stadio comunale di Avigliano (PZ) contro il Real Balvano per 2-0. L'anno successivo vince il campionato di Prima Categoria all'ultima giornata contro il Banzi meritando cos\u00ec la promozione diretta nel torneo cadetto regionale. Record storico per la comunit\u00e0 raponese in quanto non ha mai raggiunto il campionato di Promozione. Nella stagione 19-20 il Rapone ha concluso all'8\u00baposto la stagione interrotta a causa del Covid-19."}
{"id": "772113", "revid": "1305772", "url": "https://it.wikipedia.org/wiki?curid=772113", "title": "Infinito", "text": ""}
{"id": "772118", "revid": "170423", "url": "https://it.wikipedia.org/wiki?curid=772118", "title": "National Basketball Association 2005-2006", "text": "La stagione della National Basketball Association 2005-2006 fu la 60\u00aa edizione del campionato NBA. La stagione si concluse con la vittoria dei Miami Heat, che sconfissero i Dallas Mavericks per 4-2 nelle finali NBA.\nClassifica Finale.\nEastern Conference.\nAtlantic Division\nCentral Division\nSoutheast Division\nWestern Conference.\nNorthwest Division\nPacific Division\nSouthwest Division"}
{"id": "772123", "revid": "486946", "url": "https://it.wikipedia.org/wiki?curid=772123", "title": "Lendlease", "text": ""}
{"id": "772130", "revid": "6066", "url": "https://it.wikipedia.org/wiki?curid=772130", "title": "Figne", "text": ""}
{"id": "772131", "revid": "1226", "url": "https://it.wikipedia.org/wiki?curid=772131", "title": "Re del Mondo", "text": ""}
{"id": "772136", "revid": "1566286", "url": "https://it.wikipedia.org/wiki?curid=772136", "title": "Henri Salvador", "text": "Attivo sulle scene dagli anni 1930, Salvador \u00e8 stato un personaggio chiave nella musica francese e mondiale: le sue canzoni pi\u00f9 popolari (\"Syracuse\", \"Une chanson douce\", etc.) sono state cantate da generazioni di giovani francesi; Salvador fu il primo cantante di rock and roll in Francia (1956);\nSalvador \u00e8 stato anche l'ispiratore della bossa nova brasiliana (1957).\nBiografia.\nSbarca assieme alla famiglia nel porto di Le Havre il 16 agosto 1929. Il padre, Clovis, e la madre, Antonine Paterne, figlia di un indiano nativo dei Caraibi, sono entrambi nativi della Guadalupa, il padre di Morne-\u00e0-l'Eau e la madre di Port-Louis. Ha una sorella, Alice, ed un fratello, Andr\u00e9, con il quale duetta all'inizio della carriera, e che da solista otterr\u00e0 al debutto il Grand prix du Disque 1947 con \"Hey-ba-ba-re-bop\" assieme all'orchestra di Andr\u00e9 Ekyan.\nDal dicembre 1941 al dicembre 1945 fa parte dell'orchestra di Ray Ventura partecipando ad una tourn\u00e9e in America del Sud attraverso Brasile, Argentina, Colombia, e Uruguay. Oltre al talento come cantante e chitarrista, il giovane Henri dimostra talento anche come comico, in particolare con una imitazione di Braccio di Ferro.\nIn seguito, divenuto cantante, alterna nei suoi album tanto canzoni fantasiose quanto canzoni romantiche, nonostante la maggior parte del pubblico dimostrasse di gradire soprattutto le prime, nel cui genere regnava incontrastato, anche perch\u00e9 nel campo delle canzoni romantiche la concorrenza era vasta.\nCon lo pseudonimo di Henry Cording, canta, nel 1956, dei pezzi di rock and roll in francese scritti da Boris Vian e composti da Michel Legrand. Parallelamente, da chitarrista, incide un 45 giri jazz intitolato \"Salvador plays the blues\". Nel 1959 partecipa al film di Alessandro Blasetti \"Europa di notte\" con \"Rose\", una canzone a tempo di valzer del 1956 di cui lui stesso aveva composto la musica e Alberto Testa aveva scritto il testo, quello francese \u00e8 di Bernard Michel.\n\u00c8 stato inoltre paroliere di numerosi artisti, in particoloare R\u00e9gine e Sheila, due cantanti francesi popolari in patria. Ha inoltre portato al successo altri artisti francesi quali Keren Ann e Art Mengo.\nIn Italia Salvador \u00e8 stato conosciuto soprattutto per le sue doti di cabarettista, oltre che per numerose ma estemporanee apparizioni nei variet\u00e0 degli anni '60; ha partecipato ad esempio nel 1961 a \"Giardino d'inverno\" di Antonello Falqui.\nAncora in attivit\u00e0 ha pubblicato nel 2006 un album intitolato \"Reverence\".\n\u00c8 morto in una delle sue case parigine per un aneurisma cerebrale. \u00c8 stato sepolto nel cimitero parigino di P\u00e8re-Lachaise accanto alla tomba di \u00c9dith Piaf.\nAttivit\u00e0 come doppiatore.\nHenri Salvador ha prestato nel 1990 la sua voce al granchio Sebastian della versione francese del film d'animazione \"La sirenetta\", della Walt Disney Pictures. Nel 2006, in occasione dell'uscita in dvd del film, partecipa anche al doppiaggio del seguito \"La sirenetta II - Ritorno agli abissi\", che era originariamente doppiato da un attore nella versione originale del 2000."}
{"id": "772139", "revid": "785863", "url": "https://it.wikipedia.org/wiki?curid=772139", "title": "The Fan - Il mito", "text": "The Fan - Il mito (\"The Fan\") \u00e8 un film del 1996 diretto da Tony Scott, con protagonisti Robert De Niro, Wesley Snipes, e Benicio del Toro.\nBasato sul romanzo \"L'idolo\" (\"The Fan\") di Peter Abrahams, \"The Fan\" \u00e8 un thriller che segue Gil Renard (De Niro) e la crescita della sua ossessione. La maggior parte del film ruota intorno al mondo del baseball, esplorando appieno la vita dei cosiddetti fanatici.\nTrama.\nGil Renard \u00e8 un rappresentante di coltelli, accanito tifoso della squadra di baseball dei San Francisco Giants; uomo schivo ed emarginato, con un divorzio alle spalle e frustrato dai frequenti insuccessi al lavoro. Il giorno della prima partita stagionale porta il figlio allo stadio per vedere il nuovo acquisto della squadra: il campione Bobby Rayburn, di cui Gil \u00e8 un grande fan.\nA met\u00e0 del quarto inning, per\u00f2, Gil abbandona il figlio allo stadio per un appuntamento di lavoro. Il ragazzino viene accompagnato a casa da una coppia di anziani accortisi dell'accaduto. Questo comportamento costa a Gil un'ordinanza restrittiva che gli impedisce di avvicinarsi a meno di cento metri dal bambino.\nIntanto, anche a causa di un lieve infortunio procuratosi in partita, le prestazioni di Rayburn non sono all'altezza delle aspettative; mentre il malumore dei tifosi cresce Gil sembra essere uno dei pochi fan rimasti a sostenere Rayburn, a dispetto delle critiche della stampa e degli altri tifosi che lo fischiano.\nQualche giorno dopo Gil assiste a un litigio nel bagno di un bar tra Bobby e Juan Primo, astro nascente della squadra, capendo dalle parole di Rayburn che il suo scarso rendimento \u00e8 anche influenzato dal desiderio di riavere la maglia con il numero 11, indossata dal collega che, viceversa, sta disputando una grande stagione.\nGil, nel frattempo, finisce per perdere il lavoro e il baseball diventa, ancora pi\u00f9 di prima, la sua unica ragione di vita. Gil inizia a convincersi che l'unico modo per aiutare il suo idolo Bobby Rayburn a riacquistare la sua forma sia quello di persuadere Juan Primo a cedergli la sua maglia numero 11.\nGil inizia a pedinare Primo, fino a quando non lo intercetta nella sauna di un albergo. Gil prova a convincere Primo a lasciare il numero 11 a Bobby, ma quando Primo caccia a male parole Gil nasce una colluttazione fra i due: Gil uccide Primo, accoltellandolo all'arteria femorale.\nAlla notizia del fatto Bobby si sente in colpa per avere litigato con il ragazzo solo pochi giorni prima, e anche l'atmosfera che si respira in squadra gli \u00e8 ostile. Le indagini per scoprire chi ha ucciso Primo vanno avanti senza successo e Gil intanto, sempre pi\u00f9 ossessionato da Rayburn, si reca spesso nei pressi della casa sul mare del giocatore, fino a quando un giorno, vedendo il figlio di Rayburn annegare, si getta in mare per salvarlo. Rayburn gli \u00e8 riconoscente e invita l'uomo in casa per offrirgli una birra. Gil, al contrario di quello che ci si potrebbe attendere, non si descrive a Rayburn come un tifoso di baseball; cos\u00ec Rayburn, non sapendo di avere a che fare con un suo fan, ammette a Gil di non sopportare quei tifosi fanatici che vivono in funzione dei loro idoli, chiamandoli \"falliti\".\nGil si ritrova spiazzato dalle parole del campione e diventa improvvisamente ostile nei confronti di Rayburn, anche perch\u00e9 \u00e8 convinto di averlo aiutato a ritrovare il posto in squadra dopo avere ucciso Primo. Sentendosi tradito dal suo mito Gil torna a casa di Rayburn per rapire il figlio di Bobby. Rayburn, accortosi della scomparsa del figlio e del furto del suo fuoristrada, chiama il numero del telefono dell'auto. Al telefono risponde Gil, che rivela al giocatore di essere stato lui ad avere ucciso Primo e ribadisce a Bobby la sua convinzione che egli sia in debito con lui.\nNon sapendo dove andare Gil cerca ospitalit\u00e0 a casa di Coop, un suo vecchio compagno di squadra di quando era ragazzo; l'uomo, resosi poi conto dell'instabilit\u00e0 mentale del vecchio amico, approfitta di un momento di distrazione di Gil per aiutare il ragazzino a scappare. Gil per\u00f2 colpisce Coop a morte con una mazza da baseball e riesce a raggiungere e catturare di nuovo il ragazzo.\nIntanto Rayburn, supportato dalla polizia, riesce a rimettersi in contatto con Gil, che chiede espressamente al giocatore che nella partita odierna non solo giochi, ma che gli dedichi anche un home run, altrimenti uccider\u00e0 suo figlio.\nGil raggiunge lo stadio dei Giants e nasconde il figlio di Rayburn in uno scantinato accanto allo stadio. Rayburn si ritrova a giocare sotto una pioggia torrenziale, il che mette a rischio il prosieguo della partita, ma proprio alla fine il giocatore riesce a battere il tanto agognato \"home run\"; vedendoselo per\u00f2 annullare dall'arbitro Bobby si avvicina al direttore di gara per protestare, ma si accorge che quest'ultimo \u00e8 proprio Gil. Decine di poliziotti si dirigono sul campo con le armi in pugno. Gil ormai \u00e8 sotto tiro, mentre Rayburn prega i poliziotti di non sparare, perch\u00e9 solo Gil sa dove si trovi il figlio. Gil sfida Rayburn a battere un suo lancio, ma in mano non ha una palla, bens\u00ec un coltello. Prima che Gil lo sferri la polizia gli spara contro numerose volte, uccidendolo.\nIl figlio di Rayburn viene ritrovato incolume.\nCuriosit\u00e0.\nLa canzone che si sente quando si vede la serie di battute vincenti di Juan Primo, a partire dalla partita contro i Rockies, \u00e8 \"Bem, Bem, Mar\u00eda\" dei Gipsy Kings."}
{"id": "772141", "revid": "729019", "url": "https://it.wikipedia.org/wiki?curid=772141", "title": "Terza guerra anglo-birmana", "text": "La terza guerra anglo-birmana (o terza guerra birmana) fu un conflitto durato dal 7 al 29 novembre 1885, anche se alcune sacche di resistenza perdurarono fino al 1887. Si tratt\u00f2, quindi, della pi\u00f9 breve delle tre guerre anglo-birmane.\nA causa della crisi della Birmania sotto Thibaw Min della Dinastia Konbaung (1879) e della successiva tensione creatasi nuovamente fra i due stati, parte della popolazione inglese nell'attuale Myanmar fu costretta a fuggire. Oltretutto nel 1885 il consigliere francese M. Hass cominci\u00f2 le trattative per costruire filiali di banche francesi in Birmania e causa del timore del governo inglese in India dell'intensificarsi dei rapporti fra le due nazioni il generale Harry Prendergast attacc\u00f2 quel che rimaneva dell'impero konbaung. Oltre a questo interesse francese, anche un incipiente interesse italiano verso l'alta Birmania mosse gli inglesi.\nCos\u00ec cominci\u00f2 l'invasione da sud, gestita sull'avamposto di Toungoo. Il 9 novembre le forze britanniche occuparono la capitale birmana Mandalay ed ebbero maggiori problemi a salire ulteriormente a nord, a causa delle montagne e della guerriglia. Pertanto la citt\u00e0 di Bhamo fu presa il 28 dicembre e l'invasione fu terminata quattro giorni dopo. Nonostante ci\u00f2 continuarono le resistenze di alcuni villaggi fino al 1890, che furono sedate con la forza."}
{"id": "772147", "revid": "125069360", "url": "https://it.wikipedia.org/wiki?curid=772147", "title": "Verteneglio", "text": "Verteneglio (in croato \"Brtonigla\"; in veneto \"Vertenejo\") \u00e8 un comune di 1.607 abitanti della Croazia situato nella parte settentrionale dell'Istria, vicino al fiume Quieto, costruito su un antico castelliere preistorico. \u00c8 il secondo comune istriano dopo Grisignana in termine di percentuale di abitanti di lingua italiana (40% nel 2011) ed \u00e8 una municipalit\u00e0 bilingue (croato/italiano). \nGeografia fisica.\nVerteneglio in precedenza apparteneva al comune di Buie, situato immediatamente a nord, mentre il fiume Quieto segna il confine sud. Il paese di Verteneglio in origine era collocato in cima ad un cocuzzolo ma col tempo si \u00e8 esteso sui fianchi occupando l'intera la collina. La zona \u00e8 adatta all'agricoltura. Vi si produce vino, grano, mais, olio e verdure. \u00c8 distante a nord-est circa 3\u00a0km da Buie (Buje, che anticamente fu anche sede del comune, del tribunale e del catasto), mentre \u00e8 distante a sud-ovest circa 4\u00a0km dal mare. La localit\u00e0 marina pi\u00f9 vicina \u00e8 Carigador.\nLe estati si presentano lunghe e asciutte, mentre gli inverni sono miti e gradevoli.\nOrigini del nome.\nVerteneglio fu citato per la prima volta nel 1234 con l'antico nome \"Ortoneglo\" o \"Hortus Niger\", ossia orto di terra nera.\nStoria.\nFin dall'epoca carolingia \u00e8 documentata l'esistenza dell'antico monastero benedettino di San Martino di Tripoli (de Tripola o de Tripole) insediatosi su un'altura ancora oggi denominata \"Monte delle Madri\" (o \"Monte delle Monache\") posta fuori Verteglio nella zona a sud-est lungo la strada che conduce a Villanova. Nel 1180 il monastero \u00e8 donato dal vescovo di Cittanova Giovanni al priore del monastero di San Daniele di Venezia. Era stato un monastero importante che gestiva il feudo di Verteneglio, ma l'assegnazione segner\u00e0 il lungo e lento declino, suscitando ben presto l'interesse dei vicini e scatenando numerosi contrasti, infatti con sentenza vescovo di Cittanova Gerardo del 5 giugno 1230, il rettore di San Martino doveva essere nominato dal priore di San Daniele e prestare fedelt\u00e0 al vescovo, ma lo stesso anno il monastero \u00e8 occupato da Vidotto e Fabiano, signori del Castello di San Giorgio al Quieto, che a dir loro ne fungono da protettori, pentiti lo restituiscono al legittimo rettore promettendone la loro protezione. In seguito subentrano ligiti anche fra vescovo ed il priore di San Daniele che saranno superati dopo la sentenza del patriarca di Aquileia Bertoldo con accordi specifici raggiunti nel 1254. Nel 1337 Biachino, signore di Momiano, si impadron\u00ec del monastero senza alcun titolo o diritti, e quindi venne costretto a rilasciare tutti i beni usurpati e restituirli al priore di San Daniele, Bonifacio di Castromonte il quale nel 1342 ceder\u00e0 brevemente il cenobio di San Martino al monastero di San Gregorio di Capodistria, ma nel 1366 il vescovo di Cittanova Marino Michiel restituir\u00e0 il monastero a Pietro de Bugiela priore di San Daniele di Venezia. Dal 1437 ai monaci subentrarono le monache agostiniane cui era passato il cenobio di San Daniele, la cui presenza venne allora ricordata dalla denominazione dell'intera altura. Al principio del XVI secolo, probabilmente a causa delle epidemie di peste, il cenobio venne abbandonato andando rapidamente in rovina. Sui resti del monastero, o poco distante, venne costruita la chiesa di San Martino e le monache elessero un capellano per la celebrazione delle funzioni religiose; l'edificio \u00e8 ancora testimoniato alla fine del '700, ma ad oggi non ne rimane che il ricordo in due toponimi: Monte delle Madri e Pozzo di San Martino.\nNell'XI secolo si insediarono nella zona veneti, provenienti dalla Repubblica di Venezia e nel XVI e XVII secolo dalla Dalmazia e dai Balcani giunsero e si insediarono diverse famiglie contadine slave in fuga dai turchi. Fece parte della Serenissima Repubblica di Venezia e poi dell'Impero austro-ungarico, con la breve parentesi del Regno d'Italia napoleonico . Dopo la prima guerra mondiale e quindi il trattato di Rapallo il paesino entr\u00f2 a far parte dell'Italia, periodo nel quale il Verteneglio conobbe il suo massimo sviluppo demografico e economico. Dopo la seconda guerra mondiale fu incluso nella Zona B del Territorio Libero di Trieste. A seguito della cessione della Zona B alla Jugoslavia, come in diverse altre localit\u00e0, molti abitanti lasciarono il paese a causa dell'esodo istriano. Dal 1991 Verteneglio \u00e8 un comune della Regione istriana della Repubblica di Croazia.\nStemma.\nIl simbolo della cittadina divenne ufficiale per la prima volta durante il periodo di sovranit\u00e0 italiana (1920-1945). Il simbolo allora era composto da una cornice ovale la quale racchiude un campo verde attraversato da due strade di colore rosso scuro che si incrociano nal centro dello stemma ed il mare (verso la parte bassa dello stemma)\nlo stemma che viene usato dall'indipendenza della Croazia copia perfettamente l'antico stemma, tranne il mare che \u00e8 stato spostato verso l'alto. Tutto \u00e8 racchiuso in una cornice bianca.\nMonumenti e luoghi d'interesse.\nChiesa di San Zenone\nLa chiesa parrocchiale di Verteneglio \u00e8 dedicata a San Zenone, vescovo di Verona e patrono della cittadina. Il soffitto della chiesa \u00e8 piatto, l'abside poligonale, e le pareti laterali sono decorate da altari di marmo realizzati secondo i principi del neobarocco. Sulla facciata, di colore giallo ci sono due grandi finestre poste ai lati. Sopra l'entrata si alza un alto campanile rosso, ed ai lati del tetto ci sono due piccole guglie.\nLa chiesa fu edificata tra il 1859 e il 1861 sulle fondamenta dell'omonima chiesa pi\u00f9 antica che datata intorno al 1480.\nParco naturale Scarlini\nIl parco naturale di Scarlini \u00e8 una riserva che si trova a due chilometri da Verteneglio. Prende il nome dal ruscelletto Scarlini, il quale sfocia nel fiume Quieto. All'interno del parco il ruscello ristagnando in una piccola conca forma un lungo stagno di colore verde.\nSociet\u00e0.\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Verteneglio \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nIl comune \u00e8 bilingue; Verteneglio infatti \u00e8 il secondo comune istriano - dopo Grisignana - in termine di percentuale di abitanti di lingua italiana. Fino a prima dell'esodo la popolazione di etnia italiana era tra il 98 ed il 100% del totale. Secondo il censimento del 2011, nonostante l'esodo, risulta una consistente minoranza italiana, composta da 647 abitanti, pari al 39,79%. Pi\u00f9 della met\u00e0 della popolazione fa parte delle locali \"Comunit\u00e0 degli Italiani di Verteneglio\" nella cittadina e \"Comunit\u00e0 degli Italiani di Villanova\" nell'omonima frazione.\nGeografia antropica.\nFrazioni.\nIl comune di Verteneglio \u00e8 diviso in diverse frazioni: \nSulla strada tra Villanova e Cittanova d'Istria (\"Novigrad\") sorge Istralandia, il primo parco acquatico della Croazia, aperto nel 2014 su una superficie di 80.000 m2, con la pi\u00f9 grande piscina ad onde del Mediterraneo (2.500 m2) e venti scivoli acquatici."}
{"id": "772148", "revid": "6382823", "url": "https://it.wikipedia.org/wiki?curid=772148", "title": "Brtonigla", "text": ""}
{"id": "772149", "revid": "1632387", "url": "https://it.wikipedia.org/wiki?curid=772149", "title": "Twilight of the Gods", "text": "Twilight of the Gods \u00e8 il sesto album in studio del gruppo musicale black metal svedese Bathory, pubblicato nel 1991 dalla Black Mark.\nIl disco.\nCon questo album \u00e8 continuato l'approccio verso il viking metal, genere che il gruppo ha contribuito a creare alcuni anni prima nei dischi \"Blood Fire Death\" e \"Hammerheart\", mostrando nuove influenze provenienti dal doom metal e dalla musica classica; il titolo stesso \u00e8 preso da un'opera di Richard Wagner. Nelle intenzioni originarie di Quorthon, questo avrebbe dovuto essere l'ultimo disco dei Bathory.\nTracce.\nLa versione \"Remastered\" del disco, commercializzata nel 2003, unisce le tracce 1\u20132\u20133 in una sola."}
{"id": "772150", "revid": "316716", "url": "https://it.wikipedia.org/wiki?curid=772150", "title": "Giusta Grata Onoria", "text": "Biografia.\nFiglia di Flavio Costanzo, futuro imperatore Costanzo III (421), e Galla Placidia, fu la sorella maggiore dell'imperatore Valentiniano III, che sal\u00ec al trono nel 425. Fu obbligata dal fratello a non sposarsi, ma nel 449 ebbe una relazione con il custode delle sue propriet\u00e0, Eugenio, probabilmente volta a ottenere il potere per Onoria: scoperti, Eugenio fu mandato a morte e Onoria in esilio a Costantinopoli.\nObbligata a fidanzarsi con il senatore Flavio Basso Ercolano, Onoria nella primavera del 450 aveva inviato al re degli Unni una richiesta d'aiuto, insieme al proprio anello, per sottrarsi a questo matrimonio: la sua non era una proposta di matrimonio, ma Attila interpret\u00f2 il messaggio in questo senso, ed accett\u00f2 pretendendo in dote met\u00e0 dell'Impero d'Occidente. Quando Valentiniano scopr\u00ec l'intrigo, fu solo l'intervento della madre Galla Placidia a convincerlo a mandare in esilio Onoria piuttosto che ucciderla e ad inviare un messaggio ad Attila, in cui disconosceva assolutamente la legittimit\u00e0 della presunta proposta matrimoniale. Attila, per nulla persuaso, invi\u00f2 un'ambasciata a Ravenna per affermare che Onoria non aveva alcuna colpa, che la proposta era valida dal punto di vista legale e che sarebbe venuto per esigere ci\u00f2 che era un suo diritto. Quando la sua richiesta fu rifiutata, invase l'impero nel 451 e 452."}
{"id": "772152", "revid": "31789", "url": "https://it.wikipedia.org/wiki?curid=772152", "title": "Crithmum maritimum", "text": "Il finocchio marino (Crithmum maritimum ) \u00e8 una pianta erbacea perenne appartenente alla famiglia delle ombrellifere originaria delle regioni europee mediterranee. \u00c8 l'unica specie del genere \"Crithmum\".\nDescrizione.\n\u00c8 una pianta alofita, ossia vive vicino al mare, spesso anche nelle spaccature della roccia; \u00e8 rizomatosa, perenne, con fusti molto robusti e ramificati, lignificati alla base, alti da 30 a 60\u00a0cm.\nLe foglie, composte, sono formate da piccole foglioline lanceolate, carnose, glauche, lunghe 1,5-2,0\u00a0cm e inserite su un lungo picciolo.\nI fiori sono riuniti in ombrelle molto piccole, di colore dal bianco al giallastro; fioriscono da luglio a settembre.\nI frutti sono di forma ovoidale, formati da due acheni.\nTutta la pianta \u00e8 fortemente e piacevolmente aromatica.\nDistribuzione e habitat.\n\u00c8 diffuso nelle zone costiere dei paesi dell'Europa meridionale e occidentale, lungo le coste del mar Mediterraneo, in America settentrionale e in Asia centro-occidentale. Cresce sulle scogliere e sui moli.\nPropriet\u00e0.\nAlla pianta sono riconosciute propriet\u00e0 terapeutiche; viene usato come vermifugo e per migliorare la funzionalit\u00e0 del fegato. In passato veniva utilizzata come preziosa fonte di vitamina C, specie tra i naviganti.\nLe foglie sono ricche anche di carotenoidi e flavonoidi ed hanno azione stomachica, digestiva e coleretica, stimolando la secrezione gastrica e biliare, favoriscono i processi digestivi e aumentano l'appetito in soggetti inappetenti.\nUsi.\n\u00c8 una pianta commestibile e si abbina spesso con il pesce, ma essendo un alimento assai versatile, viene usato in numerose ricette ed abbinamenti anche con altri alimenti.\nAd Ancona e nella riviera del Conero, la pianta \u00e8 conosciuta con il nome di \"paccasassi\" ed \u00e8 molto apprezzata come contorno per piatti di pesce, per condire la pasta o anche la pizza (detta in tal caso \"pizza dorica\") o la \"crescia\"; vengono usate le foglie scottate in acqua e aceto (o vino) fino a quando non cambiano colore e poi messe sott'olio. I problemi connessi alla raccolta delle piante spontanee, protette dal regolamento del Parco del Conero, si possono facilmente superare coltivando la pianta in vaso o nell'orto. I \"paccasassi\" del Conero sono un'erba aromatica cara a questo territorio e si abbinano bene con i moscioli, ossia i mitili selvatici, presidio Slow Food di questa zona, ma anche con panini a base di pesce, con primi piatti; vengono inoltre utilizzati per ottenere il \"pesto di paccasassi\" e per insaporire le insalate; un abbinamento molto diffuso \u00e8 poi con la mortadella o il ciauscolo, sul pane croccante.\n\u00c8 tipico del Salento l'uso di conservare sott'aceto le foglie crude ma leggermente appassite del finocchio marino: nella zona viene chiamato \"salissia\".\nOttimo \u00e8 pastellato (acqua e farina) e fritto. Vanno utilizzate le sole foglioline pi\u00f9 tenere, eliminando il sostegno portante. La frittella ha un sapore che ricorda il gambo di carciofo fritto.\nIn Corsica se ne ricava invece un olio essenziale.\nNell'isola di Maiorca, il finocchio di mare \u00e8 un accompagnamento aromatico alla cucina maiorchina. Dopo la raccolta viene lavato e messo in salamoia nell'aceto. Marinato, \u00e8 un ingrediente comune nei piatti tipici di riso, come \"arr\u00f2s brut\", o per imbottire panini all'olio d'oliva, insieme ai pomodori. Come verdura in salamoia \u00e8 molto popolare e rappresenta un'alternativa ai capperi di Maiorca.\nSulle isole greche dell'Egeo, questa pianta si chiama \u039a\u03c1\u03af\u03c4\u03b1\u03bc\u03bf (Kr\u00edtamo) ed \u00e8 utilizzata nelle insalate e negli antipasti."}
{"id": "772154", "revid": "767487", "url": "https://it.wikipedia.org/wiki?curid=772154", "title": "Zenodoro (matematico)", "text": "Non si hanno notizie della sua vita.\nFu tra i primi ad affrontare il problema isoperimetrico.\nIl Libro V delle \"Collezioni matematiche\" di Pappo riporta 14 sue proposizioni, citate anche nei \"Commentari dell'Almagesto\" di Teone di Alessandria.\nLa pi\u00f9 importante delle deduzioni di Zenodoro \u00e8 quella che dice che, fra le superfici chiuse di ugual area, la sfera \u00e8 quella che ha il volume maggiore."}
{"id": "772165", "revid": "1632387", "url": "https://it.wikipedia.org/wiki?curid=772165", "title": "Requiem (Bathory)", "text": "Requiem \u00e8 il settimo album in studio del gruppo musicale black metal svedese Bathory, pubblicato nel 1994 dalla Black Mark.\nIl disco.\nCon questo album la band si avvicina allo stile thrash metal che aveva influenzato i primi album."}
{"id": "772167", "revid": "253269", "url": "https://it.wikipedia.org/wiki?curid=772167", "title": "F\u00e9licit\u00e9 Du Jeu", "text": "Parla tre lingue e recita in francese e inglese. Ha la madre svedese e una nonna inglese.\nHa studiato al Conservatoire D'Art Dramatique de Saint-Germain-en-Laye dal 1992 al 1996. Nel 1997 conquista il premio Louis Jouvet. In seguito, va alla London Academy of Music and Dramatic Art e riceve una speciale riconoscenza nei Ian Charleson Award per il suo ruolo come Caterina nell'Enrico V nel 2003 con il Teatro Nazionale.\nAcquisisce una grande esperienza teatrale in Francia, in particolare nel Th\u00e9\u00e2tre Dejazet e nel Th\u00e9\u00e2tre de Boulogne."}
{"id": "772168", "revid": "126076", "url": "https://it.wikipedia.org/wiki?curid=772168", "title": "The Fan - Il Mito", "text": ""}
{"id": "772171", "revid": "767487", "url": "https://it.wikipedia.org/wiki?curid=772171", "title": "Silvio Longobucco", "text": "Caratteristiche tecniche.\nAttivo agonisticamente tra la fine degli anni 1960 e l'inizio degli anni 1980, Longobucco si form\u00f2 inizialmente come marcatore per poi trasformarsi in terzino sinistro, in grado di proporsi in appoggio al centrocampo. Il suo punto di forza era la velocit\u00e0 che gli permetteva di effettuare buoni recuperi.\nCarriera.\nCresciuto nella , nelle file dei rossoverdi Longobucco esord\u00ec da professionista in Serie B nel corso della stagione 1969-1970, al termine della quale collezion\u00f2 6 presenze. Dopo un'altra stagione a Terni in cui scese in campo in 28 occasioni, nell'annata 1971-1972 fu acquistato dalla .\nCon la squadra bianconera Longobucco esord\u00ec in Serie A il 21 maggio 1972, in occasione di un match esterno contro la . Nell'arco di quattro anni Longobucco totalizz\u00f2 47 presenze con la squadra torinese, realizzando un gol in Coppa Italia, vincendo tre scudetti (di cui due consecutivi) e partecipando fin dal primo minuto alla finale della Coppa dei Campioni 1972-1973 persa 0-1 a Belgrado contro gli olandesi dell': il gol venne segnato da Johnny Rep che sovrast\u00f2 in elevazione proprio lo stesso Longobucco.\nNell'estate del 1975 Longobucco si trasfer\u00ec al , formazione in cui gioc\u00f2 quattro stagioni in A e tre in B, totalizzando 172 presenze e 3 reti, queste ultime tutte segnate in cadetteria. Chiuse la carriera in Serie C1 nella stagione 1982-1983 vestendo la maglia del , con cui vinse una Coppa Anglo-Italiana."}
{"id": "772172", "revid": "1305772", "url": "https://it.wikipedia.org/wiki?curid=772172", "title": "Battaglia di Megiddo", "text": "Alcune tradizioni cristiane si attendono una futura battaglia ad Armageddon, interpretabile come la versione greca di \"Har Megido\" (Ebraico per \"Monte Megiddo\")."}
{"id": "772173", "revid": "1154737", "url": "https://it.wikipedia.org/wiki?curid=772173", "title": "Alpi Liguri", "text": "Le Alpi Liguri costituiscono il tratto iniziale delle Alpi, a cavallo fra Piemonte, Liguria e Francia (Dipartimento delle Alpi Marittime).\nLimiti.\nSecondo la Suddivisione Orografica Internazionale Unificata del Sistema Alpino le Alpi Liguri sono una sezione alpina a s\u00e9 stante (sezione \"1\") e fanno parte delle Alpi Sud-occidentali. Sono comprese fra il colle di Cadibona (o \"bocchetta di Altare\"), che le separa ad est dall'Appennino ligure, e il colle di Tenda, che le divide ad ovest dalla sezione delle Alpi Marittime e Prealpi di Nizza.\nSecondo la Partizione delle Alpi, le Alpi Liguri sono un gruppo delle Alpi Marittime e precisamente quello pi\u00f9 orientale (gruppo \"1a\"); non costituiscono quindi una sezione autonoma. I limiti sono i medesimi, ma il Colle di Tenda \u00e8 confine di gruppo e non di sezione separando le Alpi Liguri dall'altro gruppo delle Alpi Marittime, quello delle \"Alpi del Varo\" (gruppo \"1b\").\nNell'Ottocento il limite tra le Alpi Liguri (un tempo anche dette \"Alpi Ligustiche\") e le Alpi Marittime \"sensu strictu\" era comunque considerato il Colle di Tenda, in quanto separa una zona di montagne di altezza minore e dalle forme generalmente \"dolci e ondulate\" da altre, situate ad ovest del valico, pi\u00f9 impervie ed elevate. Il colle di Tenda \u00e8 anche da lungo tempo riconosciuto a livello geologico come limite tra due diversi \"nuclei\" alpini, quello delle \"Alpi Marittime\" e quello delle \"Alpi Liguri\". Il limite orientale, oggi costituito dalla bocchetta di Altare, veniva invece da alcuni studiosi posto pi\u00f9 ad ovest, in corrispondenza del Bric dello Schiavo, mentre per altri era il Colle di Santa Giustina o \"Giovo di Santa Giustina\", oggi noto come Colle del Giovo e considerato parte dell'Appennino Ligure.\nClassificazione.\nUn tempo vari studiosi, come ad esempio Pietro Gioffredo, chiamavano \"Alpi Marittime Orientali\" le montagne della zona dove oggi vengono collocate le \"Alpi Liguri\". A fine Ottocento vari geografi europei, come Friedrich Umlauft o Karl August Zehden, consideravano invece le Alpi Liguri il primo gruppo della catena alpina, confinante ad ovest con le Alpi Marittime in corrispondenza del Colle di Tenda.\nSecondo la Partizione delle Alpi.\nNella Partizione delle Alpi, le Alpi Liguri sono considerate un \"gruppo\" appartenente alla \"sezione\" delle Alpi Marittime, all'interno della \"grande parte\" denominata Alpi Occidentali. Nel codice utilizzato, sono il gruppo \"\u2160-a\". Secondo la Partizione, il gruppo delle Alpi Liguri \u00e8 diviso nei seguenti sottogruppi: \nSecondo la Suddivisione Orografica Internazionale Unificata del Sistema Alpino.\nLa recente Suddivisione Orografica Internazionale Unificata del Sistema Alpino (SOIUSA), pubblicata nel 2005, considera le Alpi Liguri una \"sezione alpina\" a s\u00e9 stante e non facente parte delle Alpi Marittime, all'interno della \"grande parte\" delle Alpi Occidentali e del \"grande settore\" delle Alpi Sud-occidentali.\nLa SOIUSA suddivide le Alpi Liguri in due sottosezioni, separate tra loro dal Colle di Nava, a loro volta suddivise come nello schema seguente.\nSottosezione: Prealpi Liguri (1.I)\nSottosezione: Alpi del Marguareis (1.II)\nCaratteristiche generali.\nDal colle di Cadibona il profilo orografico tende a innalzarsi gradualmente, mantenendosi sempre al di sotto dei 1400 In questo tratto, denominato \"savonese-finalese\", le cime pi\u00f9 alte sono il \"monte Carmo di Loano\" (1389\u00a0m), il \"monte Settepani\" (1386\u00a0m) ed il \"bric dell'Agnellino\" (1335\u00a0m).\nDopo il colle di San Bernardo di Garessio (957\u00a0m), il paesaggio diventa nettamente pi\u00f9 alpino e si superano i 1500\u00a0m con le vette del \"monte Galero\" (1708\u00a0m), del \"monte Dubasso\" (1545\u00a0m), del \"monte Armetta\" (1739\u00a0m) e del \"monte della Guardia\" (1658\u00a0m). A ovest del colle di San Bernardo di Mendatica (1263\u00a0m) la displuviale principale della catena si eleva rapidamente al di sopra dei 2000\u00a0m, fino alla cima del \"monte Saccarello\" (2201\u00a0m), la pi\u00f9 alta del settore imperiese.\nA partire dalla cima del monte Saccarello, lo spartiacque si ramifica in pi\u00f9 direzioni. La prima si protende dal Saccarello verso sud-est e, dopo la depressione del passo di Collardente (1586\u00a0m), si innalza ancora oltre i 2000\u00a0m con la cima Marta (2136\u00a0m), il \"monte Grai\" (2012\u00a0m) e il monte Pietravecchia (2038\u00a0m). Oltrepassato l'imponente contrafforte roccioso del monte Toraggio (1972\u00a0m), decresce rapidamente verso Ventimiglia. La seconda catena si distacca dalla vicina \"cima Missun\" (2356\u00a0m) e si sviluppa per una decina di chilometri verso est, includendo il massiccio isolato dell\"'alpe di Cosio\" (1907 m). Una terza catena si stacca dal \"gruppo del Saccarello\" in direzione sud-ovest e, dopo il \"monte Monega\" (1882 m), digrada verso il monte Bignone e la costa sanremese.\nLo spartiacque principale \u00e8 tuttavia quello che delimita la valle del Roja fino al colle di Tenda. In questo tratto, su cui corre il confine amministrativo tra il Piemonte ed il Dipartimento delle Alpi Marittime, si ergono alcune delle cime pi\u00f9 alte delle Alpi Liguri: il monte Bertrand (2482 m), la Punta Marguareis (2651 m), la Testa Ciaudon (2386 m) ed il \"monte Becc\"o (2300\u00a0m).\nAll'altezza della \"Punta Marguareis\" si stacca verso est una dorsale montuosa che delimita a nord l'alta val Tanaro e include molte delle cime maggiori della catena, quali il \"monte Mongioie\" (2630\u00a0m), il \"Pizzo d'Ormea\" (2476\u00a0m) ed il \"monte Antoroto\" (2144\u00a0m). Da questa importante linea displuviale, che si sviluppa per quasi 50\u00a0km, si distaccano alcune vallate secondarie, orientate da sud verso nord, conosciute come \"valli monregalesi\": valle Casotto, valle Ellero, valle Corsaglia, valle Maudagna e valle Roburentello. Anche la valle del Mongia, posta pi\u00f9 ad est, \u00e8 considerata parte della Valli Monregalesi. Sulle creste spartiacque tra queste valli si trovano ulteriori cime notevoli, quali il \"monte Mondol\u00e8\" (2382\u00a0m) e il \"monte Baussetti\" (2002\u00a0m).\nLe Alpi liguri sono le sole in cui sia il lato \"interno\" dell'arco alpino, volto a nord verso la pianura padana, sia il lato \"esterno\", volto a sud verso il Mar Ligure, sono per la maggior parte situati in Italia.\nStoria.\nL'area montuosa delle Alpi Liguri \u00e8 abitata fin dalla preistoria, come provano vari reperti archeologici rinvenuti nella zona. In epoca pre-romana vi risiedevano popolazioni di ceppo ligure, che lasciarono tra l'altro vari toponimi riconducibili alla loro lingua. Nelle zone collocate a quote pi\u00f9 elevate sono tutt'ora presenti tipologie di edifici e di manufatti tradizionali legati alla vita in alpeggio come \"balme\" (ripari sotto roccia), \"s\u00e8le\", ovvero locali destinati alla conservazione del formaggio, e \"caselle\", i tipici ripari in pietra a secco utilizzati dai pastori durante la stagione estiva e come riparo per gli attrezzi agricoli. Alla cultura pastorale \u00e8 anche legata la viabilit\u00e0 pedonale tradizionale, utilizzata non solo per collegare gli aleggi tra loro e con i centri abitati montani ma anche per la transumanza verso la costa o la Pianura Padana. Alcuni di tali cammini ricalcano vie di comunicazione preromane o romane.\nDopo la fine dell'Impero romano d'Occidente la zona delle Alpi Liguri fu contesa tra i bizantini, che crearono una linea fortificata sulla destra idrografica del Tanaro, e i Longobardi, che provenendo dalla Pianura padana riuscirono ad espandersi verso e a conquistare Genova. Durante l'Alto Medioevo l'area fu interessata dalla scorrerie dei Saraceni, che forse durante il X secolo si insediarono in alcune localit\u00e0; edifici come la torre cilindrica di Barchi e la caverna fortificata chiamata \"Balma del Messere\" sono stati interpretati come basi saracene. Questi furono debellati da una serie di campagne condotte da Guglielmo I di Provenza \nLe Alpi Liguri furono teatro di importanti operazioni belliche collegate alle campagne d'Italia di Napoleone Bonaparte, con scontri tra le truppe francesi e quelle austro-piemontesi, scontri che comportarono anche la costruzione di trinceramenti e fortificazioni. Anche nel periodo della Resistenza la zona fu interessata da scontri armati tra i partigiani italiani e le truppe nazifasciste.\nVette.\nLe principali vette delle Alpi Liguri sono:\nValichi.\nI principali valichi delle Alpi Liguri sono:\nValli.\nLe principali valli delle Alpi Liguri sono:\nLaghi.\nNelle Alpi Liguri non sono presenti laghi naturali di medie e grandi dimensioni. Esistono alcuni piccoli laghi carsici superficiali sulle montagne delle Valli Monregalesi: il \"Lago del Pizzo\", a nord-est del \"Pizzo d'Ormea\"; il \"Lago delle Moglie\", il \"Lago Biecai\" e il \"Lago Rataira\" nell'alta val Ellero; il \"Lago della Brignola\" e il \"Lago Raschera\" alle pendici settentrionali del monte Mongioie; il \"Laghetto del Marguareis\" sotto l'omonima punta. Fino all'inizio dell'estate si presentano coperti di neve, mentre solitamente verso la fine dell'estate sono completamente asciutti.\nEsistono due invasi artificiali: il \"Lago di Osiglia\" in Val Bormida e il \"Lago di Tenarda\", nei pressi di Triora e Pigna.\nRifugi alpini.\nPer facilitare l'escursionismo e la salita alle vette le Alpi Liguri sono dotate di vari rifugi e bivacchi alpini, tra i quali si possono ricordare:\nParchi e riserve.\nLe aree naturali protette attualmente esistenti nelle Alpi Liguri sono il \"parco naturale del Marguareis\", in provincia di Cuneo ed il \"parco naturale regionale di Bric Tana\", in Val Bormida, e il \"Parco naturale regionale delle Alpi Liguri\", di pi\u00f9 recente istituzione, in provincia di Imperia.\nTurismo.\nLe Alpi Liguri ospitano numerosi impianti sciistici. Sul gruppo Mongioie-Mondol\u00e8 sorgono gli impianti del Mondol\u00e8 Ski, un comprensorio sciistico che unisce le stazioni di Artesina, Prato Nevoso e Frabosa Soprana, per un totale di 130\u00a0km di piste per discesa e fondo.\nIl comprensorio \"Parpaiun\" si sviluppa invece nella zona del monte Alpet e comprende gli impianti di San Giacomo di Roburent e Serra di Pamparato. A nord del Bric Mindino si trovano gli impianti di Viola Saint-Gr\u00e9e, mentre sulla Colla di Casotto, ad est del Monte Antoroto, sorge la stazione di Garessio2000.\nAltri impianti sciistici sono il \"Lurisia Monte Pigna\", raggiungibile da una cabinovia dalle Terme di Lurisia, e due skilift e una seggiovia a Monesi di Triora, sul versante nord-orientale del \"Monte Saccarello\". Le Alpi Liguri sono in parte interessate anche dal comprensorio \"Riserva Bianca\" di Limone Piemonte.\nData la loro natura carsica, le Alpi Liguri sono ricche di grotte naturali, molte delle quali aperte al pubblico. Nella riviera di Ponente si possono visitare le grotte di Borgio Verezzi e di Toirano. Nelle valli del monregalese \u00e8 possibile ammirare le grotte del Caudano in val Maudagna nel comune di Frabosa Sottana, le grotte di Bossea in val Corsaglia nel comune di Frabosa Soprana, e la grotta dei Dossi nel comune di Villanova Mondov\u00ec.\nNelle Alpi Liguri, si snoda inoltre, la Via del Sale, che da Limone Piemonte, attraverso il Colle dei Signori e Monesi, raggiunge la Riviera Ligure di Ponente: il percorso, interessante per i paesaggi carsici e la flora del Bosco delle Navette, \u00e8 adatto anche ad essere percorso in MTB.\nNegli ultimi anni, in parte a causa della saturazione della ricettivit\u00e0 turistico-alberghiera nella riviera ligure di ponente, in parte per la diffusione del cosiddetto \"turismo enogastronomico\", alcune localit\u00e0 dell'entroterra imperiese sono diventate meta di turisti, come Triora, Dolcedo, Pontedassio, Dolceacqua, Rocchetta Nervina, Pigna e Apricale.\nParallelamente si \u00e8 sviluppata la ricettivit\u00e0 legata alla valorizzazione delle bellezze paesaggistiche ed all'escursionismo e all'alpinismo: accanto alle classiche mete di villeggiatura come Colle di Nava, Ormea e Garessio, si affiancano oggi le localit\u00e0 dell'alta val Bormida (Calizzano, Murialdo, Osiglia e Bardineto) e dell'alta val Tanaro (Briga Alta). Degne di menzione sono Mendatica, in Alta Valle Arroscia, a pochi chilometri della statale Imperia-Nava-Ceva e il Colle del Garezzo, meta panoramica raggiungibile da San Bernardo di Mendatica e dal colle di Nava. Tra le aree pi\u00f9 frequentate dagli appassionati dell'arrampicata sportiva c'\u00e8 il Finalese, che gi\u00e0 a partire dalla fine degli anni Settanta poteva offrire moltissime vie di salita di ogni difficolt\u00e0.\nSentieri e Alte Vie.\nLo spartiacque \"colle di Cadibona - monte Saccarello - Ventimiglia\" \u00e8 percorso da 16 delle 44 tappe in cui \u00e8 idealmente divisa l'Alta Via dei Monti Liguri, per un totale di circa 167\u00a0km.\nUn tempo esisteva una strada, conosciuta come \"strada Marenga\" o \"via Marenca\", che collegava Imperia con gli alti pascoli del Marguareis e il Colle di Tenda. Essa probabilmente, passando per il monte Monega, raggiungeva il monte Saccarello per poi proseguire sullo spartiacque della valle del Roja fino al colle di Tenda. Il primo tratto (Imperia-Saccarello) \u00e8 oggi percorribile unendo il tragitto di pi\u00f9 sentieri, ovvero tramite strade carrozzabili asfaltate, eccetto nel tratto Monesi-Saccarello; il secondo tratto (Saccarello-Limone) ospita tuttora una strada sterrata ex militare costruita prima della seconda guerra mondiale, di cui vi \u00e8 stato un recente recupero e apertura al pubblico, tramite un regolamento di utilizzo molto ferreo, progetto di recupero finanziato tramite fondi europei, visto l'interesse da parte di 3 Province (Dipartimento delle Alpi Marittime, Provincia di Cuneo e Provincia di Imperia) di 3 Regioni diverse (PACA, Piemonte e Liguria) che mette in collegamento e la sua utilit\u00e0 ai fini turistici.\nUn sentiero di particolare interesse \u00e8 il cosiddetto \"Sentiero degli alpini\", costruito dagli alpini prima della seconda guerra mondiale. Molti passaggi sono stati scavati nella roccia o sono stati costruiti a sbalzo, in modo da rendere possibile il passaggio dei muli in sicurezza. Dopo il conflitto venne abbandonato ed oggi alcuni punti sono percorribili solo grazie all'ausilio delle corde metalliche, anche se negli ultimi anni vi sono stati importanti movimenti franosi che hanno inflitto seri danni al percorso."}
{"id": "772174", "revid": "33689", "url": "https://it.wikipedia.org/wiki?curid=772174", "title": "Leon Scott Kennedy", "text": ", \u00e8 un personaggio immaginario della serie videoludica \"Resident Evil\", prodotta dalla Capcom. Leon \u00e8 tra i personaggi pi\u00f9 ricorrenti della saga, essendo protagonista di tre giochi principali, \"Resident Evil 2\", \"Resident Evil 4\", \"Resident Evil 6\", di un titolo prequel, ', di tutti i film d'animazioni in computer grafica della serie, ovvero \", e \", e di una miniserie animata in CGI, ovvero '. Inoltre \u00e8 presente anche in due capitoli spin-off, \"Resident Evil Gaiden\" e \"\". Spesso \u00e8 affiancato da Ada Wong o Claire Redfield.\nCaratteristiche.\nDurante la sua prima apparizione, nel 1998, Leon \u00e8 un ragazzo ventunenne, appena entrato in servizio come agente del corpo di polizia della citt\u00e0 di Raccoon. A causa degli eventi verificatisi in quello che avrebbe dovuto essere il suo primo giorno di lavoro, viene successivamente reclutato dal governo statunitense. Anni dopo, a seguito di un duro addestramento nei corpi speciali dei marines e nei servizi segreti, Leon divenne un agente governativo.\nLeon presenta un carattere risoluto e dimostra un atteggiamento molto dedito verso il proprio lavoro; infatti, durante gli eventi di Raccoon City, pur essendo solo una recluta, non si arrende mai di fronte alle avversit\u00e0 ma rimane concentrato ad aiutare tutti i superstiti che incontra in citt\u00e0. Successivamente, grazie all'addestramento ricevuto dal governo, diventa ancora pi\u00f9 sicuro di s\u00e9, dimostrandosi capace di rimanere calmo e razionale anche durante le situazioni pi\u00f9 tese. Inoltre dimostra di aver acquisito abilit\u00e0 eccezionali con le armi da fuoco, cos\u00ec come nel combattimento corpo a corpo e all'arma bianca, e di aver sviluppato notevoli doti acrobatiche che sfrutta nelle sue missioni per eludere pericoli spesso mortali.\nNella sua tessera di riconoscimento Leon \u00e8 descritto come un uomo alto 180 centimetri, dal peso di settantuno chili circa. Il suo gruppo sanguigno \u00e8 A. Ha la carnagione chiara, i capelli castani chiari, che divennero in seguito biondi dal quarto episodio in poi, e occhi verdi tendenti all'azzurro.\nStoria.\nLeon nacque nel 1976 o 1977 in un'imprecisata citt\u00e0 degli Stati Uniti e gi\u00e0 da molto giovane decise di frequentare un'accademia di polizia. Dopo essersi qualificato con una buona graduatoria, l'appena ventunenne Leon fece richiesta di venire assunto presso il dipartimento di polizia della cittadina di Raccoon (RPD) nel 1998, in quanto voleva mettersi alla prova indagando sui recenti casi di omicidio che stavano accadendo sulle montagne Arklay nei pressi della citt\u00e0. Dati i notevoli risultati conseguiti da Leon in accademia, la sua richiesta venne accolta e Leon divenne un agente del'RPD. Il 29 settembre Leon era diretto a Raccoon City per il suo primo giorno di lavoro, ma prima di entrare in servizio decise di rimanere a riposarsi in un motel sull'autostrada in periferia della cittadina. Di cattivo umore per la recente rottura con la fidanzata, Leon assume troppo alcol e dorme pi\u00f9 del previsto. Al suo risveglio \u00e8 calata la sera, perci\u00f2 il giovane si affretta a correre in strada, conscio di essere in ritardo di almeno un paio d'ore. Prova a contattare il dipartimento di polizia per avvisarli ma senza successo. Al suo arrivo in citt\u00e0 trova Raccoon City apparentemente deserta. Ben presto si rende conto che nei vicoli e negli edifici si nascondono creature fameliche e prive di raziocinio che fino a poco prima erano gli abitanti della citt\u00e0.\nNel remake di \"Resident Evil 2\" il alcuni particolari della storia di Leon sono stati cambiati: ogni riferimento alla sua vita personale \u00e8 stato infatti rimosso e, se nell'originale Leon si stava recando nella citt\u00e0 di Raccoon per il suo primo giorno di lavoro totalmente ignaro di cosa stesse accadendo, nel remake invece viene detto che, dopo essere stato assegnato al dipartimento di polizia della citt\u00e0, Leon venne messo in aspettativa e rimase a casa per un'intera settimana rispetto alla data in cui avrebbe dovuto entrare in servizio. Non ricevendo ulteriori ordini dai suoi superiori in questo lasso di tempo e non riuscendo a contattare il dipartimento di polizia, decise quindi di recarsi a Raccoon City di persona.\nNel libro di S.D. Perry \"La citt\u00e0 dei morti\" (\"Resident Evil: City of the Dead\") vengono forniti ulteriori dettagli circa la vita privata di Leon, come il fatto che suo padre e prima di lui suo nonno furono entrambi agenti di polizia della cittadina di Raccoon, il che spinse anche lui a fare domanda per un posto di lavoro come agente di polizia nella medesima citt\u00e0, nonch\u00e9 a sviluppare il suo forte senso di giustizia e di ammirazione verso il lavoro di poliziotto. Sempre secondo il libro, Leon, da bambino, abit\u00f2 proprio a Raccoon City, fino a quando suo padre venne trasferito in una non specificata citt\u00e0 dello stato di New York. Durante l'infanzia Leon andava comunque spesso a trovare i suoi nonni che abitavano ancora nella piccola citt\u00e0 di Raccoon.\n\"Resident Evil 2\".\nQuando arriva nella citt\u00e0 di Raccoon alla quale \u00e8 stato assegnato, Leon si ritrova di fronte alle conseguenze della propagazione di un virus che ha causato un'epidemia su larga scala, trasformando gli abitanti in creature mostruose, prive di ragione, simili a zombi. In una stazione di servizio poco fuori citt\u00e0 incontra Claire Redfield, una ragazza in cerca del fratello maggiore Chris, anche lui poliziotto e membro della squadra speciale S.T.A.R.S. I due decidono di proseguire insieme, ma a causa di un incidente con un'autobotte sono separati da una barriera di fuoco e quindi costretti a prendere strade diverse. Leon incontra successivamente Ada Wong, una misteriosa donna in cerca del fidanzato scomparso, e la aiuta nella sua ricerca. Nel remake invece Ada si finge un'agente dell'FBI intenzionata a smascherare i colpevoli della diffusione del virus. Sar\u00e0 lei a rivelare a Leon il coinvolgimento nell'epidemia della multinazionale farmaceutica nota come Umbrella Corporation e della ricercatrice Annette Birkin, richiedendo l'aiuto dell'agente per recuperare un campione del virus come prova. Deciso a portare a compimento questa missione, Leon la aiuter\u00e0 accompagnandola fino al laboratorio segreto sotterraneo della Umbrella.\nMeravigliata positivamente dal coraggio e dall'altruismo di Leon, Ada inizier\u00e0 a sentirsi in debito con lui e, dopo avergli medicato le ferite riportate per aver ricevuto un proiettile di Annette diretto a lei, i due cominceranno a provare dei sentimenti l'uno per l'altra, arrivando anche a scambiarsi un bacio durante la loro missione. Soltanto successivamente Leon scopre che Ada \u00e8 in realt\u00e0 una spia e il suo vero obiettivo \u00e8 recuperare un campione del virus G, non come prova per incastrare la Umbrella, ma per venderlo sul mercato nero a compagnie concorrenti. Il virus G \u00e8 una variante molto pi\u00f9 pericolosa del virus T che ha infettato la citt\u00e0. Pur venendo a conoscenza delle reali intenzioni di Ada, Leon non dimenticher\u00e0 i sentimenti che aveva provato per la donna, la quale dimostrer\u00e0 anch'ella di essersi innamorata di Leon, rifiutandosi di fargli del male anche quando quest'ultimo scoprir\u00e0 la sua vera identit\u00e0. Nel prosieguo della storia Ada sembra venire uccisa, cadendo da una piattaforma in un laboratorio dopo aver ricevuto un colpo di pistola da Annette, o venendo lanciata contro una lastra di metallo da un mostro della Umbrella (a seconda del percorso intrapreso dal giocatore, nei panni di Leon), ma verso la fine del gioco compare nuovamente e fornisce a Leon un lanciarazzi per eliminare un mostro particolarmente potente, creato dalla Umbrella, noto come Tyrant. Grazie ad Ada, che impedisce l'uccisione di Leon, questi, assieme a Claire e a una ragazzina di nome Sherry Birkin riesce a fuggire dalla citt\u00e0. Bench\u00e9 inizialmente i tre avessero deciso di rimanere insieme, Leon preoccupato per Claire che non \u00e8 riuscita a ritrovare suo fratello a Raccoon City, suggerir\u00e0 alla ragazza di separarsi da loro e partire alla ricerca di Chris. Cos\u00ec anche se riluttante a lasciare l'agente e la bimba da soli, Claire si separa da loro per andare a ritrovare il fratello, promettendo comunque ai due che prima o poi sarebbe tornata. Successivamente Leon e Sherry vengono prelevati alla periferia di Raccoon City da alcuni agenti del governo degli Stati Uniti. Grazie alle doti dimostrate negli eventi di Raccoon City, Leon riceve una proposta da parte del governo, ovvero iniziare una carriera militare per aiutarli a distruggere i virus e le B.O.W. create dalla Umbrella Corporation. In realt\u00e0 Leon non ha molta scelta: i militari gli promettono la sicurezza di Sherry solo nel caso lui decida di unirsi a loro e fornire la sua esperienza nell'affrontare i risultati dei virus. Per assicurare la protezione della ragazzina che lui e Claire avevano salvato, Leon accetta di dedicare la sua vita a distruggere le B.O.W.\nDopo alcuni anni trascorsi sotto duro addestramento Leon diventa un agente governativo.\nIn \"Resident Evil: The Darkside Chronicles Memories\" tali fatti vengono raccontati con alcune differenze, fra cui, su tutte, il fatto che Leon e Claire rimangono insieme durante tutta la vicenda senza mai separarsi, se non dopo essere fuggiti da Raccoon City assieme a Sherry.\nDiventato un agente del governo americano, Leon viene inizialmente addestrato dallo US Stratcom che lo incaricher\u00e0 di effettuare operazioni di intelligence volte a prevenire potenziali minacce bioterroristiche negli Stati Uniti, come quella di Raccoon City.\nQualche mese dopo gli eventi di Raccoon City, Leon viene contattato da Claire, che dopo essersi messa alla ricerca del fratello Chris in Europa, \u00e8 stata catturata dalla Umbrella e ora si trova prigioniera sull'isola di Rockford dove \u00e8 in corso un nuovo attacco bioterroristico causato dal rilascio del virus T-Veronica, una pericolosa variante dell'agente virale che scaten\u00f2 l'epidemia di Raccoon City. Tuttavia, Rockford si trova in Europa e pertanto, il governo statunitense non ha giurisdizione sull'isola e per il momento non pu\u00f2 quindi intervenire sul posto. Ma Leon non \u00e8 disposto a lasciare la sua amica in pericolo, quindi si impegna a rintracciare il fratello di Claire, Chris Redfield, grazie ai mezzi dell'intelligence governativo di cui fa ora parte. Una volta trovata la posizione di Chris, Leon si mette in contatto con lui e lo informa della situazione, riferendogli del pericolo in cui si trova sua sorella e del posto dove \u00e8 reclusa. Grazie a lui, Chris raggiunge Claire e insieme i due riescono a salvarsi, fuggendo dall'isola di Rockford. I fratelli Redfield metteranno al corrente il governo statunitense del fatto che anche un'altra persona \u00e8 fuggita da Rockford: Albert Wesker, ex agente della STARS e dirigente della Umbrella, precedentemente ritenuto deceduto. Wesker possiede abilit\u00e0 eccezionali e sovrumane grazie ai virus che ha assunto e che \u00e8 in qualche modo in grado di controllare, oltre ad essersi impossessato del T-Veronica, sviluppato dalla famiglia Ashford, proprietari dell'isola di Rockford e ricercatori della Umbrella. Wesker diviene cos\u00ec il ricercato numero uno in America. A seguito di svariate indagini condotte su di lui dal governo, Leon scoprir\u00e0 che Ada Wong, la donna da lui incontrata a Raccoon City lavorava proprio per l'organizzazione di Wesker e che proprio lei, ancora viva, \u00e8 riuscita a consegnare il virus G a Wesker. Successivamente Leon conosce Adam Benford, sergente dell'esercito, il quale vede un grande potenziale in lui e decide di fargli da mentore facendolo entrare a far parte dei marines. \nDopo un severo addestramento, nel 2002 Leon viene trasferito ai marines delle operazioni speciali (SOCOM), per una missione denominata \"Operation Javier\", volta ad arrestare Javier Hidalgo, un potente boss del narcotraffico che pare essere entrato in affari con i superstiti della Umbrella. L'obiettivo ufficiale della missione \u00e8 catturare Javier possibilmente vivo per interrogarlo. Infatti, si sospetta che Javier abbia comprato il virus T-Veronica da Albert Wesker e che possa conoscere dove quest'ultimo ed altri ex ricercatori della Umbrella si nascondono. Javier sembra anche in qualche modo collegato alla scomparsa di alcune giovani ragazze di Amparo, un villaggio sudamericano. Tuttavia la reale missione \u00e8 ben pi\u00f9 pericolosa: infatti il nome in codice dell'Operazione Javier \u00e8 Anti-Virus Weapon Protocol n. 7600, ed il principale obbiettivo di Leon e Krauser \u00e8 sventare il rischio biologico derivato dal virus T-Veronica di cui Javier \u00e8 in possesso, e che minaccia di sconvolgere l'intero ecosistema degli Stati Uniti a causa delle condizioni calde e umide del Sud America che favorirebbero lo sviluppo del virus a livelli catastrofici e in grado di scatenare un'epidemia su larga scala. Leon \u00e8 stato scelto appositamente dal presidente degli Stati Uniti in persona per questa missione, data la sua esperienza nel riconoscere e affrontare gli effetti dei virus, mentre Krauser era stato tenuto all'oscuro della vera missione, rimanendo per tanto diffidente riguardo all'effettiva esistenza delle B.O.W. e credendo di svolgere una semplice missione di routine.\nPur mantenendo il sangue freddo, Krauser rimarr\u00e0 sconcertato nel vedere con i propri occhi i vari mostri che lui e Leon incontreranno, frutto di mutazioni derivate dal virus. Krauser chieder\u00e0 spiegazioni a Leon su quanto sta accadendo sul posto e a quel punto, l'ex poliziotto, gli riveler\u00e0 diversi dettagli sul suo passato e sulla Umbrella, tra cui l'incidente di Raccoon City, l'esistenza di Wesker ed il vero obbiettivo della loro missione. A seguito di ci\u00f2, Krauser inizier\u00e0 a serbare in segreto un profondo risentimento verso il governo statunitense, non riuscendo a digerire il fatto che il presidente si sia fidato di rivelare il vero scopo di una missione cos\u00ec confidenziale ad un novellino come Leon, piuttosto che ad un agente veterano come lui. Malgrado ci\u00f2, Krauser nasconder\u00e0 i suoi veri pensieri a Leon e cercher\u00e0 di provare comunque il suo valore al governo. Tuttavia durante lo scontro con un mostro, rimarr\u00e0 ferito gravemente al braccio sinistro. Pur continuando a combattere al fianco di Leon, apparentemente come nulla fosse, Krauser avvertir\u00e0 dolori lancinanti al braccio ed inizier\u00e0 a dover dipendere da Leon per riuscire a salvarsi, rendendosi conto che il suo infortunio \u00e8 grave e che l'esercito non esiter\u00e0 a congedarlo a missione conclusa. A causa di ci\u00f2 inizier\u00e0 a pensare in segreto di mettersi alla ricerca di Wesker e divenire un suo alleato, per riuscire come lui a controllare i virus e ad usarli come una fonte di potere, in grado di ridargli la sua forza. Il suo rancore per il governo si trasformer\u00e0 quindi in disprezzo vero e proprio, che inizier\u00e0 a provare anche nei confronti dello stesso Leon, che come il presidente vede i virus prodotti dalla Umbrella come dannosi per l'umanit\u00e0, invece di apprezzarne il potenziale. \nNel frattempo i due agenti scoprono che la figlia di Javier, Manuela, \u00e8 anch'essa infetta dal virus T-Veronica ma \u00e8 riuscita a tenere l'agente patogeno sotto controllo grazie ad un costante trapianto di organi al quale \u00e8 stata sottoposta dal padre che aveva fatto rapire e uccidere molte giovani ragazze del luogo a questo scopo, affinch\u00e9 il virus, potendo attingere sempre a nuovi organi, non prendesse il sopravvento sull'organismo della figlia ma le permettesse di vivere. Javier infatti voleva inizialmente usare il virus per curare Manuela da una rara malattia, ma a seguito della trasformazione di sua moglie Hilda in un mostro a causa di un esperimento andato male con il T-Veronica, Javier perse la ragione e fin\u00ec col venire corrotto dal potere che il virus rappresentava, iniziando a nutrire il piano di diventare immortale, infettandosi lui stesso per assorbire poi sua figlia Manuela e con lei il virus che anch'ella possiede per diventare con la figlia un unico potente essere. \nAlla fine della missione, Javier viene messo alle strette da Leon e Krauser e decide quindi di attuare il suo piano iniettandosi il virus T-Veronica, fondendo il suo corpo a quello di una pianta carnivora cha ha assunto dimensioni gigantesche dopo la somministrazione del medesimo virus. Diventato cos\u00ec un gigantesco mostro Javier si dimostrer\u00e0 un nemico potentissimo e molto difficile da sconfiggere per i due marines. Tuttavia gli agenti verranno aiutati da Manuela, figlia di Javier, che grazie ai suoi poteri derivati dal virus T-Veronica riuscir\u00e0 a indebolire notevolmente il mostro trasformando parte del suo sangue in una sostanza infiammabile che scaglier\u00e0 numerose volte contro la creatura che un tempo era suo padre, mentre Leon e Krauser continueranno a colpirlo con tutta la potenza dell'artiglieria di cui dispongono. Sconfitto il mostro e ucciso Javier, i due agenti riescono a sventare un gravoso rischio biologico in Sud America, completando con successo la loro missione. Leon e Krauser vengono prelevati dalla loro agenzia assieme a Manuela, la quale viene in seguito presa sotto custodia dal governo degli Stati Uniti che, tramite il suo sangue, creer\u00e0 un vaccino per il virus T-Veronica, infliggendo un duro colpo alla Umbrella. \nSuccessivamente Leon viene a sapere che la ferita riportata da Krauser al braccio non gli permetter\u00e0 di continuare il servizio militare e che dovr\u00e0 lasciare i Socom. In Resident Evil 4 viene detto che diverso tempo dopo la loro missione in Sud America, sempre nel 2002, Leon sapr\u00e0 della morte del suo vecchio compagno d'armi in un incidente automobilistico.\n\"Resident Evil 4\".\nNel 2004, le numerose battaglie legali messe in atto dal governo degli Stati Uniti contro la Umbrella, porta al crollo definitivo della multinazionale, causando una sensibile diminuzione di focolai di virus T e G. Contemporaneamente Leon, adesso membro dei servizi segreti e guardia del corpo del presidente, riceve l'incarico di salvare la figlia di quest'ultimo, Ashley Graham, tenuta in ostaggio in un villaggio rurale chiamato \"El Pueblo\", situato al confine tra la Spagna e il Portogallo. I rapitori di Ashley sono una setta di terroristi appartenenti al culto \"Los Illuminados\" (\"Gli Illuminati\", tradotto dallo spagnolo). Temendo una trappola da parte dei rapitori, il governo Americano decide di inviare Leon in Europa come unico agente, per confermare l'effettiva presenza di Ashley sul posto. Leon giunge quindi nel villaggio insieme a due agenti locali, e nel giro di poco tempo vengono accerchiati dai suoi abitanti, che uccidono i due poliziotti. Gli abitanti di El Pueblo, denominati \"Ganados\", sono affetti da un parassita chiamato \"Las Plagas\" che ha trasformato tutti gli abitanti del posto, rendendoli estremamente forti, resistenti, aggressivi e ancora capaci di pensiero razionale, seppur dotati di un istinto selvaggio a causa della Plaga, che li rende privi della consapevolezza delle loro terribili e violente azioni.\nQuesti individui sono infatti controllati dal parassita che \u00e8 stato utilizzato dal capo degli Illuminados, Lord Osmund Saddler, per poterli soggiogare al suo volere. Saddler, infatti, possiede nel suo corpo una Plaga Leader con la quale pu\u00f2 controllare tutti gli altri infetti dai parassiti. \u00c8 Saddler il mandante del rapimento di Ashley, essendo deciso ad ottenere un grande riscatto in denaro dal presidente degli Stati Uniti e al contempo fare di lei un vettore del parassita da trasportare in America, per infettare l'intero paese. Leon viene ben presto tagliato fuori dalle comunicazioni con la sua base operativa in America, tuttavia trova un prezioso alleato in Luis Sera, un ex-ricercatore di Saddler, che, scoperte le intenzioni del Lord, ha deciso di fermare i suoi piani e pertanto aiuter\u00e0 Leon contro gli Illuminados in svariate occasioni. L'agente riesce a trovare il luogo in cui Ashley era tenuta reclusa e a liberarla. Tuttavia i due scoprono che ad entrambi \u00e8 stato somministrato il parassita e che quindi, di l\u00ec a poche ore, rischiano di trasformarsi a loro volta in Ganados. Fortunatamente, Leon ed Ashley ritardano l'evoluzione del parassita grazie a dei medicinali specifici che ricevono da Luis. Pi\u00f9 tardi Leon si imbatte nuovamente in Ada Wong, che si \u00e8 infiltrata a El Pueblo per recuperare da Luis, un campione di una specie dominante delle Plagas. Ada lavora apparentemente per conto di Albert Wesker, interessato ai parassiti che intende sfruttare come nuova arma bio-organica per far rinascere la Umbrella e diventarne il nuovo capo. Tuttavia, Ada sta segretamente facendo il doppio gioco con Wesker per conto di un'altra misteriosa agenzia, anch'essa interessata alle Plagas. In seguito Leon, Luis e Ashley cercano di fuggire, ma Saddler intercetta Luis e lo uccide, mentre i suoi subordinati catturano Ashley.\nTra le file di Saddler c'\u00e8 anche Jack Krauser, ex collega di Leon e il rapitore di Ashley. Krauser ha simulato la propria morte anni prima per diventare un mercenario di Wesker e si finge ora alleato di Saddler per ottenere un campione di Plagas Leader da portare a Wesker in modo da far rinascere cos\u00ec la Umbrella. Krauser stesso si \u00e8 fatto iniettare un tipo di Plaga perfettamente controllabile che ha ulteriormente potenziato le sue abilit\u00e0 di ex soldato trasformandolo in un super umano, dotato di forza, riflessi, velocit\u00e0 e resistenza sovrumane oltre alla possibilit\u00e0 di mutare il suo braccio sinistro in una potente lama indistruttibile, che pu\u00f2 utilizzare anche come scudo.\nKrauser si dimostra un avversario formidabile, ma Leon riesce comunque a prevalere sul suo ex collega, sconfiggendolo al termine di un'ardua battaglia. In seguito Leon libera Ashley e insieme i due distruggono i parassiti nei loro corpi grazie a un macchinario dalle speciali radiazioni laser, progettato da Luis, che annienta le Plagas. Successivamente Leon arriva al confronto diretto con Lord Saddler, che si trasforma in un gigantesco mostro. Leon indebolisce il mostro, pugnalandone svariate volte l'occhio principale, e infine gli infligge il colpo di grazia con un potente lanciarazzi fornitogli da Ada. La donna tuttavia lo costringe a consegnarle il campione di Plagas Leader sottratto a Saddler. Ada attiva anche delle bombe per radere al suolo l'isola degli Illuminados, ma prima fornisce a Leon e ad Ashley le chiavi di un'acqua-scooter per permettere la loro fuga dal posto. \nSconfitti gli Illuminados e tratta in salvo la figlia del presidente, la missione di Leon \u00e8 completata con successo.\nNel 2005 Leon viene mandato dal presidente degli Stati Uniti a prelevare i sopravvissuti di un attacco bioterroristico a un terminal in un aeroporto, che era stato infettato dal virus T. L'esperienza dimostrata da Leon nell'affrontare B.O.W. induce il presidente a mandare esclusivamente Leon per affrontare questo rischio biologico. Arrivato sul posto Leon fa squadra con due membri del SRT (Service Rescue Tactics), Angela Miller e Gregg Glen, incaricati del salvataggio delle persone sopravvissute nell'aeroporto. Entrato nell'aeroporto Leon e la sua squadra aiutano a fuggire dal terminal i superstiti tra cui c'\u00e8 la sua vecchia amica Claire Redfield. Oltre a lei c'\u00e8 anche il senatore Ron Davis, uno dei maggiori azionisti della Wilpharma, una compagnia farmaceutica. Leon, Angela e Gregg si fanno strada nell'aeroporto, ma Gregg viene purtroppo morso e quindi infettato dal virus T. Sapendo che si sarebbe trasformato Gregg decide di sacrificarsi, distaccandosi dal gruppo e permettendo cos\u00ec a Leon, Angela e ai sopravvissuti di dirigersi verso l'uscita.\nUsciti dall'aeroporto, la missione di Angela e di Leon sembra completata mentre dei marine vaccinati contro il virus T entrano nell'aeroporto per eliminare gli zombi rimanenti. Nel frattempo Curtis Miller, fratello di Angela, ruba il virus G, sviluppato nei laboratori della Wilpharma. Curtis s'infetta da solo con il virus per vendicarsi del governo che ha tentato di insabbiare i veri fatti dell'epidemia di Raccoon City nei quali Curtis ha perso la famiglia. Curtis Miller inizia a mutare geneticamente e distrugge gran parte dei laboratori della Wilpharma. Leon e Angela arrivano sul posto e distruggono il mostro, facendolo precipitare nell'altoforno, uccidendolo.\nIn seguito Leon, Angela e Claire scoprono che la diffusione del virus T nell'aeroporto viene causata accidentalmente da Frederick Downing, ex-scienziato Umbrella e uno dei fondatori della Wilpharma, che aveva intenzione di vendere i virus sul mercato nero ai terroristi per vendicarsi del crollo della Umbrella da parte del governo degli Stati Uniti. Dopo averlo arrestato, Leon recupera il virus T e il vaccino T e li consegna poi al governo. In seguito allo scandalo, la Wilpharma vende la compagnia alla nuova multinazionale farmaceutica, la Tricell.\nNel 2006 Leon, ormai diventato \"famoso\" alla Casa Bianca per aver salvato da solo la figlia del presidente Graham, due anni prima, viene chiamato appositamente da quest'ultimo per essere un membro della sua scorta personale durante un convegno che doveva tenere con la Cina. Leon, che si trovava a Pittsburgh dove aveva appena sventato un altro attacco bioterroristico, si reca quindi a Washington. Poco prima del suo arrivo per\u00f2, ha luogo un attentato nel quale diversi membri dell'entourage presidenziale vengono infettati col virus T e trasformati in zombie. Tuttavia, Leon riesce ad arrivare in tempo e ad aiutare una squadra dei servizi segreti a trarre in salvo il presidente. Tempo dopo assieme a due agenti dei servizi segreti, Jason e Shenmay, ex militari veterani della guerra in Penamstan, Leon viene inviato in missione segreta in Cina a bordo di un sommergibile spia. Infatti la Cina \u00e8 sospettata dell'attacco terroristico alla Casa Bianca. Tuttavia Shenmay e Jason si rivelano presto dei traditori, dirottando il sommergibile e uccidendone l'equipaggio, tramite dei ratti mutati dal virus T. Leon riesce a sopravvivere ma viene tratto in ostaggio da Jason e Shenmay. \nI due agenti traditori, rivelano di essere stati loro, minacciati dal segretario di stato Wilson, ad architettare l'attacco al presidente e al sommergibile per far s\u00ec che l'America dichiarasse guerra alla Cina. Il segretario di stato Wilson infatti non vuole permettere un'alleanza tra i due paesi essendo segretamente un venditore di B.O.W.. Jason e Shenmay vogliono anche rivelare all'opinione pubblica il coinvolgimento del governo statunitense nella creazione di B.O.W., per ottenere giustizia per l'incidente batteriologico in Penamstam nel quale il loro intero plotone rimase ucciso. \nShenmay e Jason chiedono l'aiuto di Leon per smascherare Wilson e il coinvolgimento del governo statunitense nella catastrofe di Penamstam. Leon per\u00f2 si rifiuta di aiutarli, non potendo perdonare i crimini da loro commessi per arrivare a tale scopo, tra cui l'attacco alla Casa Bianca e al sommergibile spia. Jason tenta quindi di aprire il fuoco contro Leon, ma quest'ultimo \u00e8 pi\u00f9 veloce e lo giustizia con un solo colpo al cuore. Shenmay per\u00f2 riesce a fuggire all'agente che seguendola senza farsi scoprire arriva a casa della ragazza dove quest'ultima si stava facendo consegnare una scheda SD che suo padre era riuscito ad ottenere tramite sofisticati sistemi di hackeraggio, con delle prove che svelano il coinvolgimento degli Stati Uniti nella creazione di B.O.W. e negli attacchi bioterroristici come quelli di Raccoon City e Penamstam.\nLeon apprende che Shenmay voleva vendetta contro il governo statunitense e il segretario Wilson per quanto accaduto a Penamstam a suo fratello che si era trasformato in zombie. Leon e Shenmay si recano quindi al laboratorio segreto del segretario Wilson dove questi aveva imprigionato Claire Redfield, vecchia amica di Leon che indagava anch'ella sull'incidente di Penamstam. Qui scoprono che Jason ha anch'egli raggiunto il laboratorio. Jason \u00e8 tornato in vita grazie ad un virus che aveva assunto prima della sua morte, ma a causa di ci\u00f2 \u00e8 in procinto di trasformarsi in un Tyrant. Jason effettua quindi la mutazione e morde il segretario Wilson, ma lo lascia in vita affinch\u00e9 rimanga infetto e sia destinato a trasformarsi in un mostro anche lui. Dopodich\u00e9 Jason, ormai accecato dalla rabbia uccide Shenmay e pianifica di uscire allo scoperto durante il convegno tenuto dal presidente tra Stati Uniti e Cina. Jason era intenzionato a fare strage di tutti i presenti al convegno, mostrandosi mutato all'opinione pubblica, affinch\u00e9 il governo non potesse pi\u00f9 insabbiare la verit\u00e0 sugli incidenti batteriologici. Tuttavia Leon libera Claire e insieme alla ragazza, i due riescono a distrarre il Tyrant e a imprigionarlo nella struttura che stava avviando una procedura di decontaminazione contro B.O.W.; infine, Leon fa precipitare il mostro in una vasca d'acido, eliminandolo. Successivamente avverte il presidente della colpevolezza di Wilson nell'attacco alla Casa Bianca e al sommergibile, scagionando i cinesi e permettendo al presidente Graham di firmare il trattato di pace tra America e Cina, salvando cos\u00ec i due paesi da un imminente e ingiusta guerra.\nAlla fine della serie Claire chiede a Leon di rendere pubblico il contenuto della scheda SD con le prove del coinvolgimento del governo degli Stati Uniti nelle catastrofi di Raccoon City e Penamstan e nella produzione di armi bio-organiche. Tuttavia, Leon decide che \u00e8 meglio tenere nascosto tutto ci\u00f2 all'opinione pubblica, in quanto a causa di una tale informazione il paese rischierebbe di finire nel caos, poich\u00e9 le persone non avrebbero pi\u00f9 un governo di cui fidarsi. Claire, convinta invece che la gente abbia il diritto di conoscere la verit\u00e0, rimane delusa dalla decisione del suo vecchio amico e a causa di ci\u00f2 i due decidono di continuare la loro battaglia al bioterrorismo seguendo strade diverse: Leon decide di farsi carico dell'intera missione sulle sue spalle e di continuare a combattere personalmente il bioterrorismo, mentre Claire continuer\u00e0 a cercare di far venire a galla la verit\u00e0 riguardo la corruzione del loro governo nella speranza di fermare le aziende che continuano a diffondere i virus. Nel finale vediamo anche che il segretario Wilson, ormai ricercato e in fuga, viene curato dalla Tricell. Inc. dal virus che lo avrebbe presto trasformato in un mostro.\nNel 2011 Leon Scott Kennedy fonda insieme a Ingrid Hunnigan e al nuovo presidente Adam Benford, suo amico di vecchia data, la Division of Security Operations (DSO). Leon stesso diventa agente operativo sul campo del DSO mentre Hunnigan ne diventa la coordinatrice incaricata di fornire supporto tecnico. Il DSO \u00e8 un'agenzia elitaria segreta statunitense, che raggruppa i migliori agenti speciali di vari settori del governo con il compito di combattere e prevenire ogni potenziale minaccia terroristica e bio-terroristica mondiale o che potrebbe comunque minacciare la sicurezza nazionale degli Stati Uniti d'America. Il DSO aiuta anche la BSAA ma a differenza di quest'ultima agenzia, opera sotto il diretto controllo del presidente, tanto da essere definito \"la spada del Presidente\", e viene coordinato dalla Field Operations Support (FOS) un'unit\u00e0 di supporto del DSO che si occupa di intelligence e della quale \u00e8 entrata a far parte Hunnigan. Il FOS \u00e8 stato anch'esso fondato dal nuovo presidente Adam Benford su consiglio dello stesso Leon. \nAll'inizio del film Resident Evil: Damnation, il FOS riceve segnalazioni secondo cui nella Repubblica Slava dell'Est, una piccola nazione sorta dopo il crollo dell'U.R.S.S., vengono utilizzate BOW nel corso della guerra civile che da anni vede contrapposto il governo nazionale di stampo oligarchico, guidato dalla presidente Svetlana Belikova, e un agguerrito gruppo ribelle. I ribelli sono infatti riusciti a mettere le mani su un nuovo tipo di tecnologia bio-organica, che sfrutta il potere delle Plagas per permettere a un essere umano, contaminato da una Plagas Leader, di controllare diverse BOW, in particolare i Lickers, potenziati dai parassiti e in grado di essere controllati in quanto sono stati creati con Plagas subordinate alle quali \u00e8 stato fatto assimilare il virus T. Tali lickers risultano essere lo stadio evolutivo finale di zombi, che essendo stati creati tramite la combinazione del virus T con le Plagas, sono leggermente pi\u00f9 intelligenti e in grado di trasmettere l'infezione sputando altre Plagas dalla bocca (come i Majini di Resident Evil 5). Le abilit\u00e0 e l'esperienza di Leon nell'affrontare armi bio-organiche spinge il FOS a richiamarlo appositamente per questa missione dalla sua vacanza.\nIn qualit\u00e0 di agente del DSO, Leon viene subito mandato sul posto ma poco dopo il suo arrivo, viene informato da Hunnigan che gli Stati Uniti hanno rinunciato a farsi coinvolgere nel conflitto e stanno per abbandonare il Paese, ma l'agente, in nome della sua volont\u00e0 di ripulire tutto il mondo dalle BOW, disobbedisce agli ordini e si mette alla ricerca di un modo per scoprire chi abbia fornito le Plagas ai ribelli. Leon viene tuttavia catturato da un gruppo di ribelli, tra i quali vi sono JD, un eccentrico guerrigliero amante dello stile di vita americano, e un suo amico che si fa chiamare Buddy, che medita vendetta contro il governo slavo per aver provocato la morte della sua fidanzata. Con loro c'\u00e8 Ataman, uno dei membri del Consiglio degli Anziani che guida i ribelli, il quale utilizza una Plaga Leader per controllare i Licker. All'arrivo di una retata dell'esercito, il gruppo si infila nei sotterranei della citt\u00e0, e qui sono costretti a uccidere Ataman, ormai divenuto incapace di controllare la Plaga da lui posseduta. I sotterranei, per\u00f2, pullulano di cittadini infettati dalle Plagas. Leon e JD, separati da Buddy, una volta raggiunta la superficie, si rendono conto che quasi tutti gli abitanti della capitale si sono ormai mutati in Zombi-Ganados (infetti da Plagas di tipo 2 e da virus T), e trovano rifugio in una chiesa che funge da nascondiglio per i ribelli. Intanto, al palazzo presidenziale, la presidente Belikova si incontra con Ada Wong che, spacciandosi per un membro della BSAA, illumina la presidente sulle BOW e sul loro utilizzo in svariati conflitti mondiali. Svetlana, convinta nazionalista, \u00e8 determinata a far s\u00ec che il suo Paese venga ammesso quanto prima all'Unione europea e alle Nazioni Unite, inizia quindi una lotta senza quartiere per stroncare definitivamente la resistenza dei ribelli.\nLeon e Ada si incontrano in un parcheggio sotterraneo, quando Leon decide di rimettersi alla ricerca di chi sta rifornendo di BOW e Plagas i ribelli. Ada fa capire fin dall'inizio che in realt\u00e0 lei si trova l\u00ec per un altro scopo. In questo frangente ci viene fatto capire che Leon ed Ada hanno trascorso una notte assieme in privato, in un periodo di tempo successivo a Resident Evil 4, ma che dopo tale notte Leon non aveva pi\u00f9 avuto notizie di Ada. Poco dopo aver incontrato la donna, Leon si accorge che la chiesa \u00e8 sotto attacco da parte dei Ganados, ma quando riesce a farvi ritorno, trova tutti i ribelli morti. Solo JD, \u00e8 rimasto in vita, ma tuttavia \u00e8 stato infettato, e Leon si trova costretto ad eliminarlo quando questi muta a sua volta in un Ganado.\nBuddy, nel frattempo, ha messo le mani su di una nuova Plaga Leader e, nonostante gli avvertimenti di Leon, decide di usarla su di s\u00e9 per controllare i Lickers e attaccare il giorno dopo il palazzo presidenziale, facendo strage dei soldati a guardia dell'edificio. Intanto Ada viene smascherata come un'agente nemica e sconfitta in combattimento corpo a corpo da Svetlana, che prima di essere la presidente, era stata un'istruttrice militare dell'esercito sovietico. Ada riesce a fuggire e a incontrarsi nuovamente con Leon, nei sotterranei del palazzo presidenziale, che si rivela essere un vecchio bunker per testate nucleari riconvertito in laboratorio dove vengono prodotte e conservate migliaia di Plagas Leader. \u00c8 infatti la stessa Svetlana a fornire le Plagas ai ribelli, cos\u00ec da garantirsi l'appoggio della comunit\u00e0 internazionale e poterli schiacciare facilmente. Ada riesce a scappare, mentre Leon e Buddy, arrivato anche lui nei sotterranei, vengono lasciati da Svetlana nelle mani di due Tyrant, modello T-103 (mostri potentissimi, simili a quelli presenti in Resident Evil 2 e ). Grazie anche all'aiuto di Ada, Leon e Buddy riescono a ritornare in superficie, ma una volta qui devono fare i conti con un terzo T-103. Per fermare il gigantesco mostro, Buddy utilizza il suo controllo sulle Plagas per assoggettare un intero branco di Lickers al suo volere, in modo da far combattere le B.O.W. tra loro. Ciononostante, il Tyrant si dimostra comunque troppo forte da poter essere sconfitto dai Lickers, anche dopo essere rimasto coinvolto nell'esplosione di un'autocisterna di benzina, che era stata fatta esplodere da Leon. Il mostro muta infatti in un pericolosissimo Super Tyrant, potenziandosi ulteriormente. Tuttavia, seppur dopo molti sforzi, Leon e Buddy riescono ad eliminare il mostro colpendolo in pieno viso con un colpo di carro armato. Ma il loro trionfo ha breve durata: nel frattempo, infatti, anche gli altri due T-103 sono arrivati in superficie per dar loro la caccia. Tuttavia prima che possano assalire Leon e Buddy, entrambi i Tyrant vengono distrutti da due caccia USAF; gli Stati Uniti, infatti, hanno deciso di intervenire nel conflitto nella Repubblica Slava, e con l'appoggio della Russia costringono Svetlana alle dimissioni per poi nominare un nuovo Governo provvisorio. \nLeon \u00e8 piuttosto seccato e contrariato per quanto successo, conscio del fatto che si \u00e8 trattato di una grande manovra politica orchestrata ad arte per ottenere il massimo risultato con le minime perdite, ma si rassegna all'evidenza che, bene o male, il mondo continuer\u00e0 a girare cos\u00ec. Prima di lasciare il Paese incontra Buddy, che gli chiede di ucciderlo per non cadere a sua volta preda della Plaga Leader; Leon, invece, distrugge la Plaga senza uccidere Buddy, che tuttavia resta paralizzato (l'unico modo per rimuovere una Plaga adulta \u00e8 rimuovere o distruggere il midollo spinale dell'ospite). Cos\u00ec, seppur su di una sedia a rotelle, al termine della guerra, Buddy pu\u00f2 riprendere il suo lavoro di insegnante. Nell'ultima scena del film, Ada, sopravvissuta agli eventi della Repubblica Slava dell'Est, tratta via computer con un misterioso acquirente la compravendita di una Plaga Leader che \u00e8 riuscita a sottrarre dal laboratorio di Svetlana, in cambio dell'annullamento del mandato di ricerca internazionale a lei affibbiato.\n\"Resident Evil 6\".\nNel 2013 Leon si ritrova nella cittadina di Tall Oaks insieme a un'agente dei servizi segreti, Helena Harper, a dover fronteggiare una nuova epidemia causata dal nuovo \"Virus C\", variante del Virus T, T-Veronica e G, che ha colpito il luogo. \nCome visto in , Leon \u00e8 ancora piuttosto restio a rivelare all'opinione pubblica il coinvolgimento dell'America nella creazione di BOW, essendo preoccupato dalle conseguenze che una tale informazione potrebbe avere sull'intero paese. Leon aveva pertanto cercato di convincere il nuovo presidente, Adam Benford, suo caro amico, a mantenere nascosta la verit\u00e0 sull'incidente di Raccoon City. Ma il presidente aveva ormai preso la sua decisione, ritenendo giusto che il loro Paese si prendesse le proprie colpe per poter collaborare con il resto del mondo a porre fine al bioterrorismo una volta e per tutte. Tuttavia prima che il presidente Benford potesse rivelare l'informazione riguardo la colpevolezza del governo statunitense nell'incidente di Raccoon City, un nuovo attacco bioterroristico ha luogo nella cittadina di Tall Oaks dove Benford doveva avere un convegno. Leon riesce a recarsi sul posto, ma si vede costretto a uccidere il presidente degli Stati Uniti, rimasto anch'egli infetto e ormai divenuto uno zombie. Qui Leon fa la conoscenza dell'agente Helena Harper con la quale si fa strada in una citt\u00e0 ormai finita nel caos a causa del virus, che in breve tempo ne ha contagiato l'intera popolazione, proprio come successo a Raccoon City. Successivamente Leon e Helena vengono accusati dell'attacco terroristico e dell'omicidio del presidente, dal consigliere della sicurezza nazionale Derek C. Simmons. In seguito i due scoprono che l'epidemia era stata causata da Simmons stesso, il quale \u00e8 a capo di una societ\u00e0 segreta chiamata \"La Famiglia\" e che si occupa di gestire dietro le quinte il governo statunitense. Simmons \u00e8 uno scienziato che un tempo aveva anche collaborato con la Umbrella. Simmons non voleva che il presidente Benford rivelasse all'opinione pubblica che il governo finanziava gli esperimenti dell'Umbrella con lo scopo di creare super soldati, in quanto se ci\u00f2 fosse successo, secondo lui, il governo Statunitense avrebbe perso ogni autorit\u00e0 e credibilit\u00e0 con il resto del mondo e l'ordine politico mondiale sarebbe crollato. Deciso a mantenere lo status quo, Simmons ha quindi fatto inscenare un attacco bio terroristico alla cittadina di Tall Oaks grazie all'assistenza della Neo Umbrella, diretta dalla sua complice Carla Redames, per fare in modo che il presidente ne rimanesse vittima, in modo da metterlo a tacere. L'agente patogeno usato nell'attacco si chiama virus C, un agente virale innovativo che include tutti i virus precedentemente sviluppati dalla Umbrella in un'unica formula che se inalata trasforma le persone in zombie pi\u00f9 veloci e intelligenti, mentre se iniettata causa svariate mutazioni nelle persone e negli animali, trasformandoli in potenti mostri. Dopo essere sopravvissuti a Tall Oaks, Leon ed Helena decideranno di andare in Cina per fermare i piani di Simmons, che si era recato l\u00ec per acquisire dati su Jake Muller figlio di Albert Wesker, che presenta anticorpi contro il virus C. \nInvece di sfruttare il ragazzo per creare un vaccino, Simmons voleva catturarlo prima della sua ex complice Carla Redames, per studiare il suo sangue e creare nuovi virus da vendere sul mercato nero, laddove Carla voleva invece sfruttare Jake per potenziare il virus C e usarlo per ottenere una vendetta personale su Simmons, distruggendo lo status quo che lui voleva mantenere e facendo precipitare il mondo intero nel caos tramite attacchi bioterroristici globali. Carla odiava Simmons per quello che l'uomo le aveva fatto: alcuni anni prima, infatti, la donna era stata modificata geneticamente con il virus C dai ricercatori di Simmons, su ordine di quest'ultimo, affinch\u00e9 Carla assomigliasse alla perfezione alla spia internazionale Ada Wong. Infatti, Simmons, che aveva avuto contatti con Ada nella compravendita di armi bio-organiche, si era invaghito alla follia di quest'ultima e voleva ad ogni costo un clone esatto della donna, e per fare ci\u00f2 si era servito di Carla, una sua ricercatrice che aveva sedotto al solo scopo di trasformarla in una copia di Ada Wong, in quanto quest'ultima possedeva alcuni tratti somatici simili a quelli della spia asiatica. Di risultato Carla fin\u00ec per diventare un clone perfetto di Ada e pur fingendo di continuare a collaborare con Simmons, inizi\u00f2 in realt\u00e0 a serbare un odio profondo nei suoi confronti. In Cina, Simmons stesso finisce per venire infettato da una potentissima dose di virus C, somministrategli da uno degli sgherri di Carla, decisa ad ottenere la sua vendetta sull'uomo che le aveva rovinato la vita, trasformandola in un'altra donna solo per il suo piacere personale. Simmons si trasformer\u00e0 quindi in un mostro mutante dalle capacit\u00e0 rigenerative apparentemente infinite. Leon e Helena si scontreranno contro di lui pi\u00f9 volte nel tentativo di eliminarlo, mentre in Cina ha luogo un nuovo attacco bioterroristico su larga scala, diretto dalla Neo Umbrella. \nAlla fine del gioco Leon e Helena con l'aiuto della vera Ada Wong, riescono a sconfiggere e ad eliminare Simmons. Sempre da Ada i due agenti ricevono le prove della colpevolezza di Simmons nella creazione del virus C e nell'attacco bioterroristico di Tall Oaks, che li scagiona dall'omicidio del presidente, che sono stati costretti a compiere. Nel frattempo grazie al figlio di Albert Wesker, Jake Muller, che possiede gli anticorpi per il Virus C, il governo statunitense riesce finalmente a sviluppare un vaccino e inizia a debellare l'epidemia.\nDurante la prima parte della sua campagna in Resident Evil 6 Leon indossa la giacca di Alex Mercer, protagonista del videogioco \"Prototype\".\nNel 2017, successivamente agli eventi di Resident Evil 6 e prima degli eventi di , Leon sempre membro del DSO, deve collaborare con l'agente della BSAA Chris Redfield e con la ricercatrice Rebecca Chambers per sventare un rischio batteriologico a New York causato dal bioterrorista Glenn Arias, assieme al suo braccio destro Maria Gomez, un'affascinante trafficante di armi biologiche. Arias ha sviluppato un nuovo tipo di virus noto come il virus Trigger per vendicare la morte di sua moglie avvenuta, a quanto pare, a causa di un bombardamento da parte del governo statunitense.\nAlcuni mesi prima, Leon era stato costretto ad uccidere tutti i membri della sua squadra del DSO, finiti vittima di tale virus mentre cercavano di sventare un attacco bioterroristico a Washington. A seguito di ci\u00f2, Leon cadde in un profondo stato depressivo, iniziando ormai a ritenere impossibile la sua missione di annientare i virus che trasformano le persone in B.O.W., conscio del fatto che, per quanto lui si sforzi a combattere il bioterrorismo, ci saranno sempre nuovi nemici che continueranno a causare la morte di innocenti tramite gli agenti virali. Leon si prende quindi alcuni giorni di ferie per riflettere sulla sua vita, tentando di affogare i suoi dispiaceri nell'alcol. Inizialmente Leon si rifiuta di aiutare Chris che nel tentativo di motivarlo gli chiede per quanto ancora ha intenzione di restarsene in ferie senza far nulla, con Leon che gli risponde che non si pone mai piani cos\u00ec a lungo termine. Tuttavia quando i terroristi al soldo di Arias rapiscono Rebecca minacciando di usare il vaccino da lei creato per potenziare ulteriormente il virus, Leon verr\u00e0 nuovamente motivato a non abbandonare la sua lotta al bioterrorismo e decider\u00e0 di tornare in azione al fianco di Chris e della BSAA. \nNonostante Arias fosse riuscito a infettare tutta Manhattan con il virus, Leon e Chris riusciranno a liberare Rebecca e a recuperare il vaccino da diffondere su New York, per curarne gli abitanti. Nel tentativo di fermarli, Arias si trasforma in un potentissimo Super Tyrant. Leon da solo, combatter\u00e0 testa a testa con il potente mostro e alla fine riuscir\u00e0 ad eliminare Arias, con l'assistenza di Chris e della BSAA. Nel finale del film, Leon chiede a Chris quanto ancora potranno continuare a sventare complotti bioterroristici solo per ritrovarsi sempre al punto di partenza e a dover rifare tutto da capo ogni qualvolta un nuovo nemico metter\u00e0 in atto un nuovo attentato. Con un sorriso, Chris gli risponder\u00e0 come Leon gli aveva detto all'inizio del film, ovvero che non si pone mai piani cos\u00ec a lungo termine. Successivamente i due agenti, insieme a Rebecca, propagheranno l'antidoto su tutta New York a bordo di un aereo della BSAA, guarendo gli abitanti della citt\u00e0 dal virus, i quali torneranno ad essere delle persone normali. Maria Gomez \u00e8 tuttavia ancora viva, e da un bagliore emanato dai suoi occhi sembra anche lei essere infetta da un agente virale.\nSpin-off non canonici.\n\"Resident Evil Gaiden\".\nLeon, divenuto un agente di una compagnia segreta, si \u00e8 infiltrato in una nave da crociera con l'obiettivo di investigare sull'apparente detenzione di B.O.W. (acronimo di \"Bio-Organic Weapon\", arma biorganica) nella nave. Durante le vicende Leon incontra Barry, che sebbene non gli ispiri molta fiducia quest'ultimo riesce a farlo fuggire dalla nave infestata dagli zombi. La missione si conclude con successo, tuttavia alla fine del gioco si pu\u00f2 scorgere una ferita sul collo di Leon dalla quale scorre del sangue verde, il che lascia intendere che sia stato contagiato dal virus.\nLeon, nelle insolite vesti di antagonista, si ritrova coinvolto nella lotta tra il Delta Team (le forze speciali della Umbrella), incaricato di distruggere le prove del coinvolgimento di Umbrella nel disastro di Raccoon City, e le forze del governo americano, il cui scopo \u00e8 invece quello di trovarle. Il suo obiettivo principale \u00e8 quello di difendere Sherry Birkin, che il Delta Team ha l'ordine di catturare. Alla fine della storia, al giocatore \u00e8 dato di scegliere se il Delta Team decider\u00e0 di completare la missione, uccidendo Leon e Claire e recuperando Sherry, o di risparmiare tutti e tre per vendicarsi della Umbrella, responsabile dell'incidente."}
{"id": "772177", "revid": "120338309", "url": "https://it.wikipedia.org/wiki?curid=772177", "title": "Roberto Antonelli", "text": "Biografia.\nChiamato \"Dustin Hoffman\" per la somiglianza con l'attore statunitense, \u00e8 il padre di Luca, anche lui calciatore.\nCarriera.\nGiocatore.\nCresciuto nel , Antonelli venne acquistato dal Milan che lo dirott\u00f2 subito in provincia per farlo maturare, poich\u00e9 in squadra era chiuso da Gianni Rivera. Tornato in rossonero due anni dopo, diede il suo contributo al raggiungimento dello storico scudetto 1978-1979 con 21 presenze e 5 gol, con Nils Liedholm in panchina. Segu\u00ec la squadra rossonera in Serie B a causa della vicenda del calcioscommesse e la riport\u00f2 subito nella massima serie risultando tra i protagonisti della promozione con i suoi 15 gol che gli valsero il titolo di capocannoniere. Non altrettanto positiva si rivel\u00f2 la stagione 1981-1982 che vide la seconda retrocessione del Milan, declassamento che stavolta non lo coinvolse vista la sua cessione al dove disput\u00f2 due stagioni, 1982-1983 e 1983-1984.\nNel 1984-1985 passa alla ; la stagione nella squadra capitolina si rivel\u00f2 per lui fallimentare, a causa di un infortunio al tendine di achille: scese in campo in 5 occasioni segnando un gol alla Lazio, in un derby giocato il 24 marzo 1985 e terminato 1-1.\nChiusa l'esperienza giallorossa, scese in Serie B per concludere la carriera nel Monza.\nAllenatore.\nSuccessivamente \u00e8 stato allenatore, prevalentemente nelle serie minori, con una sola esperienza biennale in Serie B alla guida del Monza."}
{"id": "772184", "revid": "77358", "url": "https://it.wikipedia.org/wiki?curid=772184", "title": "Terza Guerra Birmana", "text": ""}
{"id": "772185", "revid": "108559", "url": "https://it.wikipedia.org/wiki?curid=772185", "title": "Thutmosis III", "text": ""}
{"id": "772187", "revid": "74173", "url": "https://it.wikipedia.org/wiki?curid=772187", "title": "EuroBillTracker", "text": "EuroBillTracker (EBT) \u00e8 un sito web attivo dal 1\u00ba gennaio 2002 volto a ricostruire, attraverso la libera collaborazione degli iscritti, la circolazione delle banconote euro, tramite la segnalazione del loro numero di serie. \u00c8 stato ispirato da un analogo servizio presente gi\u00e0 da tempo negli Stati Uniti d'America, \"Where's George?\".\nStoria.\nLa circolazione fisica dell'euro, sotto forma di banconote e monete, ha avuto inizio il 1\u00ba gennaio 2002 in 12 degli allora 15 stati membri dell'Unione europea; nella stessa data ha avuto inizio il servizio di EuroBillTracker, ad opera del fondatore Philippe Girolami.\nIl numero di collaboratori alla gestione del sito \u00e8 cresciuto con il passare degli anni; EBT \u00e8 rimasto comunque un sito senza scopi di lucro, in nessun modo legato all'Unione europea, la Banca centrale europea o altre istituzioni comunitarie o nazionali.\nCaratteristiche e funzionamento.\nEuroBillTracker conta sulla collaborazione di un vasto numero di utenti provenienti da qualsiasi paese del mondo (non necessariamente appartenenti alla zona euro), ai quali viene richiesto di inserire il numero di serie e il codice del poligrafico delle banconote di cui entrano in possesso, unitamente alla localit\u00e0 del ritrovamento. Terminato l'inserimento, l'utente pu\u00f2 visualizzare tutti i commenti inseriti da altri partecipanti entrati precedentemente in possesso della stessa banconota, e ricostruirne quindi l'itinerario.\nL'analisi del complesso dei dati inseriti dagli utenti nel corso del tempo permette di risalire a molteplici informazioni sulla circolazione delle eurobanconote:\nCommunity.\nLa crescente popolarit\u00e0 di EuroBillTracker ha portato alla nascita di una vera e propria comunit\u00e0 virtuale di \"tracciatori\" (\"trackers\"), in particolar modo (in rapporto alla popolazione complessiva) in Finlandia, Austria, Slovenia, Germania, Portogallo, Paesi Bassi e Belgio. Come si pu\u00f2 osservare nella cartina a lato, in questi paesi, oltre che in paesi piccoli ed isolati con densit\u00e0 non troppo bassa di utenti (Cipro, Malta, Estonia), si concentra dunque anche la maggiore densit\u00e0 di hit.\nA partire dal 2004 sono stati organizzati incontri annuali continentali fra gli utenti del sito, che si svolgono ogni anno in estate in un diverso stato della zona euro. Dal 2009 all'incontro estivo si affianca un appuntamento invernale.\nA questi incontri si aggiungono analoghi incontri a livello nazionale.\nAssociazione e gestione.\nA differenza di altri siti e social network, Eurobilltracker \u00e8 un sito che appartiene ai propri stessi utenti, e non ad un privato. Il sito, il database ed il forum collegato, infatti, appartengono e sono amministrati dall'Association Europ\u00e9enne des EuroBillTrackers (Associazione Europea degli Eurobilltrackers), un'associazione senza scopo di lucro, avente sede in Francia. La partecipazione all'associazione \u00e8 libera, \u00e8 sufficiente avere inserito almeno un biglietto nel database e pagare la modica quota annuale; tutte le cariche all'interno dell'associazione sono elettive e sono ripartite in modo da garantire una rappresentanza a tutte le componenti culturali presenti nell'Eurozona.\nEurobilltracker, pertanto, costituisce un esempio di gestione democratica del web. Da notare come la gestione del sito ed il suo uso siano due cose separate: chiunque, infatti, pu\u00f2 tracciare banconote, senza alcun bisogno di farsi socio.\nDati statistici.\nEuroBillTracker conta 197.423 utenti, che hanno segnalato complessivamente i numeri di serie di oltre 204 milioni di eurobanconote, per un valore di oltre 3 miliardi e 759 milioni di euro. Il numero totale di banconote rintracciate da almeno due utenti diversi \u00e8 pari a 1.177.898.\nNazioni vergini.\nDi seguito l'elenco in ordine alfabetico delle nazioni da cui non \u00e8 stata mai ancora tracciata alcuna banconota."}
{"id": "772188", "revid": "287204", "url": "https://it.wikipedia.org/wiki?curid=772188", "title": "Macriano Minore", "text": "Biografia.\nFiglio di Macriano Maggiore e di una donna nobile (probabilmente di nome Giunia), Macriano Minore \u00e8 detto tribuno militare sotto l'imperatore Valeriano dalla \"Historia Augusta\".\nMacriano, assieme al padre e al fratello Quieto, si rec\u00f2 in Mesopotamia nel 260, in occasione della campagna militare di Valeriano contro i Sasanidi. Quando Valeriano fu sconfitto e catturato dal nemico, Macriano Minore e Quieto, con il sostegno del padre (custode del tesoro dell'esercito) e del prefetto del pretorio Ballista, furono eletti imperatori dall'esercito, in opposizione al legittimo imperatore Gallieno, il quale era nelle province occidentali. Macriano e il fratello furono riconosciuti dalle province orientali e dall'Egitto, che aveva il ruolo di fornitore di grano per la citt\u00e0 di Roma.\nDovendo affrontare Gallieno, i due Macriani si mossero in occidente con l'esercito, lasciando Quieto e Ballista in oriente. Nell'autunno del 261 furono sconfitti per\u00f2 dal generale di Gallieno Aureolo al confine tra Tracia e Illiria, e in seguito uccisi dai propri soldati."}
{"id": "772190", "revid": "599013", "url": "https://it.wikipedia.org/wiki?curid=772190", "title": "Tkz", "text": ""}
{"id": "772191", "revid": "599013", "url": "https://it.wikipedia.org/wiki?curid=772191", "title": "Giovanni Toschi", "text": "Carriera.\nAttaccante minuscolo, tant'\u00e8 vero che verr\u00e0 soprannominato \"Topolino\" nel corso della sua carriera calcistica, si fa apprezzare inizialmente nella , in serie D, dove nel 1966-1967 realizza 10 reti in 31 partite meritandosi la convocazione nella rappresentativa toscana. Nell'estate successiva viene acquistato dalla , in serie B. In tre stagioni con la squadra calabrese realizza 20 reti in 106 gare, tra cui l'unico gol di testa della sua carriera.\nNella stagione 1970-71 passa al , con 38 presenze ed 11 reti sempre in B, conquistando la promozione in massima serie. L'8 luglio 1971 viene ingaggiato dal , in serie A, in cambio al arrivano in compropriet\u00e0 Madd\u00e8, Carelli e Depetrini.\nGi\u00e0 alla prima giornata, proprio contro la sua ex squadra, Toschi realizza la rete decisiva, quella del 2-1 per i granata. Saranno 3 le reti complessive, 30 presenze, sino al giugno del 1973 quando si trasferisce al , sempre in A. 43 presenze e 4 gol coi romagnoli e poi il trasferimento al nella stagione 1975-1976. Con i rossoneri, 27 presenze e 2 reti, riconquista la Serie A ma a novembre viene ceduto al Novara, dove resta per due stagioni: 42 presenze e 5 reti, seconda stagione in C.\nA trentatr\u00e9 anni l'ultima esperienza tra i professionisti al Viareggio, serie C2, prima di chiudere con la squadra del suo paese, il Porcari, a 38 anni.\nIl gol che \u00e8 rimasto nella memoria dei tifosi del Torino \u00e8 quello che \"Topolino\" realizz\u00f2 contro il Napoli, venticinquesima giornata del campionato 1971-72. Sullo 0-0, al 90\u00ba, si infil\u00f2 in un disimpegno tra Zurlini ed il portiere avversario Trevisan e, seppur ostacolato, riusc\u00ec da terra a spedire il pallone in rete."}
{"id": "772195", "revid": "161374", "url": "https://it.wikipedia.org/wiki?curid=772195", "title": "Hattushili III", "text": ""}
{"id": "772196", "revid": "111665703", "url": "https://it.wikipedia.org/wiki?curid=772196", "title": "Papalagi", "text": "Per papalagi si intende l'uomo bianco, nella lingua samoana.\nTale vocabolo ha assunto particolare rilievo in seguito alla pubblicazione di un libro con questo titolo, nel 1920 in Germania, contenente i discorsi tenuti al proprio popolo da un saggio capo polinesiano, Tuiavii di Tiavea, al suo ritorno da un viaggio nel vecchio continente. Ampiamente diffuso nel contesto delle culture alternative degli anni '70 e '80, il libro tende ad essere visto al presente come una contraffazione letteraria (una variazione sul tema del \"buon selvaggio\") ad opera del presunto traduttore Erich Scheurmann, ma viene comunque citato spesso a proposito del tema della \"relativit\u00e0 culturale\" e per il fenomeno dello \"spaesamento\".\nSecondo la versione di Scheurmann, Tuiavii, venendo a contatto con gli usi e costumi del papalagi, se ne allontan\u00f2 subito sbigottito, se non raccapricciato, e una volta in patria, tent\u00f2 di mettere in guardia il suo popolo dal fascino perverso dell'Occidente. Nel testo \u00e8 specificato che non era mai stata intenzione di Tuiavii pubblicare questi discorsi, n\u00e9 era a conoscenza della pubblicazione del libello.\nAlcuni argomenti trattati nel libello e motivo di ammonimento:\nNote.\nPapalagi \u00e8 anche il titolo di una canzone di Ettore Giuradei, artista e cantautore bresciano, ispirata proprio ai racconti del libro. Alla fine del 2013 \u00e8 anche uscito il video di Papalagi, https://www.youtube.com/watch?v=wwoWe5BpnK8"}
{"id": "772198", "revid": "287204", "url": "https://it.wikipedia.org/wiki?curid=772198", "title": "Tecnica del Richiamo", "text": ""}
{"id": "772199", "revid": "289247", "url": "https://it.wikipedia.org/wiki?curid=772199", "title": "Blackpool FC", "text": ""}
{"id": "772206", "revid": "1718925", "url": "https://it.wikipedia.org/wiki?curid=772206", "title": "Country Joe McDonald", "text": "Viene prevalentemente ricordato per la canzone \"I Feel Like I'am Fixin' to Die Rag\", presente nella colonna sonora del film sul Festival di Woodstock, e che lui cant\u00f2 persino all'udienza sui fatti di Chicago del 1968. La sua fama svanir\u00e0 presto; manterr\u00e0 alti i ricordi di quegli anni, attraverso continue tourn\u00e9e, prevalentemente in club, ma anche davanti a platee pi\u00f9 grandi, soprattutto in Europa.\nBiografia.\nMcDonald nacque a Washington D.C. ma crebbe in California ad El Monte. I suoi genitori entrambi membri del partito comunista lo chiamarono Joseph in memoria di Joseph Stalin. All'et\u00e0 di 17 anni si arruol\u00f2 nella Marina degli Stati Uniti e fu di stanza in Giappone per tre anni. Dopo il congedo frequent\u00f2 il Los Angeles City College per un anno. Durante quel periodo si fece le ossa come musicista di strada lungo Telegraph Avenue a Berkeley.\nMcDonald incise 33 album e scrisse centinaia di brani durante i suoi 40 anni di carriera. Nel 1965 fond\u00f2 con Barry Melton i Country Joe &amp; The Fish che furono veri e propri pionieri del rock psichedelico degli anni '60. Memorabili i loro concerti alla Avalon Ballroom, al Fillmore e al Monterey Pop Festival. Si esibirono anche a Woodstock e fecero una reunion nel 1979.\nIl loro brano pi\u00f9 famoso \"The \"Fish\" Cheer/I-Feel-Like-I'm-Fixin'-to-Die Rag\" (1965), scritto da McDonald in una ventina di minuti, fu una vera novit\u00e0 ai tempi in quanto era un pezzo di denuncia alla guerra del Vietnam e grazie al tema musicale spensierato e al suo ritornello orecchiabile \"\u00abOne, two, three, what are we fighting for?\u00bb\" (\"Un,Due,Tre per cosa combattiamo?\") divenne noto tra i giovani contestatari della Woodstock Generation e tra i reduci del conflitto in Vietnam. Il \"Fish\" Cheer che precedeva il brano altro non era che un botta e risposta tra la band ed il pubblico in una sorta di spelling collettivo del nome del gruppo \"Fish\" (datemi una F, datemi una I, ecc.) Il \"Fish\" Cheer pian piano si evolvette nel \"Fuck\" Cheer dopo la partecipazione della band al movimento di protesta Free Speech Movement a Berkeley. La sostituzione della parola \"Fuck\" alla parola \"Fish\" nel coretto che dava il via ai loro concerti caus\u00f2 problemi di censura al gruppo. L'Ed Sullivan show annull\u00f2 la loro partecipazione e McDonald fu multato in Massachusetts per aver pronunciato la parola \"fuck\" in pubblico.\nFamosissima e identificata pienamente con lo spirito dei tempi, grazie anche al film documentario che segu\u00ec, l'esecuzione del brano e dello spelling \"incriminato\" al Festival di Woodstock nel 1969, eseguito dal solo Country Joe McDonald con una chitarra acustica Yamaha davanti ad una platea osannante di 400.000 giovani che cantavano con lui."}
{"id": "772212", "revid": "599013", "url": "https://it.wikipedia.org/wiki?curid=772212", "title": "TLE", "text": ""}
{"id": "772213", "revid": "834", "url": "https://it.wikipedia.org/wiki?curid=772213", "title": "Tle", "text": ""}
{"id": "772216", "revid": "599013", "url": "https://it.wikipedia.org/wiki?curid=772216", "title": "Giovanni Bertini (calciatore)", "text": "Caratteristiche tecniche.\nEra un difensore forte fisicamente e dotato di grande personalit\u00e0.\nCarriera.\nCresciuto nell'Ostiense, arriv\u00f2 nella Roma di Alvaro Marchini ed esord\u00ec in Serie A non ancora diciannovenne, il 14 dicembre 1969, in Fiorentina-Roma 2-2. 6 furono le sue presenze nella stagione 1969-1970 in giallorosso. Nel campionato successivo le presenze si dimezzarono e nel novembre del 1971 venne ceduto in prestito all'Arezzo, dove disput\u00f2 7 gare in Serie B.\nRientrato a Roma, colleziona altre venti presenze nelle due stagioni successive prima di essere ceduto al Taranto nel giugno del 1974.\nIn Puglia rimane solo quattro mesi.\nAd ottobre Carlo Mazzone lo chiama ad Ascoli e nella citt\u00e0 picena Bertini si fa apprezzare collezionando 15 presenze. Il trainer trasteverino, per accrescerne le potenzialit\u00e0 in marcatura, gli assegna in allenamento la piccola ala Claudio Macci\u00f2, alto solo 165 centimetri. Lui, alto 1,83 per 79 chilogrammi, riesce a migliorarsi sino a convincere Mazzone a portarlo con s\u00e9 a Firenze nella stagione successiva. Saranno dieci le sue presenze con la maglia gigliata (le ultime in serie A) prima del trasferimento al Catania nel 1976-1977. Quattro stagioni in rossoazzurro, 84 presenze, 65 in C, e 7 gol, tutti realizzati nella terza divisione Nazionale e poi gli ultimi lampi a Benevento, 41 presenze tra l'80 e l'82.\nIn carriera ha totalizzato complessivamente 54 presenze in Serie A e 29 in Serie B.\nIl suo fisico da gladiatore port\u00f2 Liedholm, nel periodo romanista, ad impiegarlo da centravanti in allenamento per impegnare il compagno di squadra, lo stopper Batistoni. Conta due presenze nella Nazionale Giovanile, nella quale ha esordito in un match disputato in Polonia il 6 dicembre 1970.\nSpesso era opinionista alla trasmissione \"Il Processo dei Tifosi\" condotta da Max Leggeri, ogni Venerd\u00ec sera su Teleroma 56.\nAffetto da SLA diagnosticata nel giugno del 2016, muore il 3 dicembre 2019 all'et\u00e0 di 68 anni."}
{"id": "772218", "revid": "599013", "url": "https://it.wikipedia.org/wiki?curid=772218", "title": "Tlf", "text": ""}
{"id": "772221", "revid": "599013", "url": "https://it.wikipedia.org/wiki?curid=772221", "title": "Shaun Alexander", "text": "Carriera universitaria.\nAlexander gioc\u00f2 con gli Alabama Crimson Tide, squadra rappresentativa dell'Universit\u00e0 dell'Alabama. Nel 1996, come \"redshirt freshman\", Alexander corse il record scolastico di 291 yard e 4 touchdown nella vittoria per 26\u20130 sui rivali di LSU al Tiger Stadium. Shaun termin\u00f2 l'annata con 589 yard corse e 6 touchdown, portando la squadra a un record di 10-3. La sua carriera ad Alabama si chiuse nel 1999 con il record dell'istituto per yard corse in carriera, un primato che resistette fino al 2015, quando fu superato da Derrick Henry.\nCarriera professionistica.\nSeattle Seahawks.\nStagioni 2000-2004.\nAlexander fu scelto dai Seattle Seahawks nel Draft NFL 2000 come 19\u00aa scelta assoluta. I Seahawks acquisirono tale scelta nel draft mandando il wide receiver Joey Galloway ai Dallas Cowboys. Nella sua stagione da rookie gioc\u00f2 sporadicamente dietro al titolare Ricky Watters, correndo per sole 313 yard e 2 touchdown.\nNella sua seconda stagione nella NFL Alexander divenne il primo running back nelle gerarchie dei Seahawks, dopo diversi infortuni e il ritiro di Watters. Corse per yard e 14 touchdown, secondo solo a Marshall Faulk per touchdown totali. La linea offensiva era guidata dal Pro Bowler Walter Jones e dal rookie Steve Hutchinson. Nel Sunday Night Football, l'11 novembre 2001, contro i rivali della AFC West, gli Oakland Raiders, all'Husky Stadium a Seattle, Alexander corse il record di franchigia di 266 yard in 35 portate, compresa una corsa da 88 yard fino alla end zone. Per questa prestazione fu premiato come giocatore offensivo della AFC della settimana. Dopo la stagione, Fox Sports Net lo assunse per condurre uno spettacolo di variet\u00e0 chiamato \"Shaun Alexander Live\", con l'intento di portare Alexander al riconoscimento generale, ancora basso malgrado le sue imprese sul campo, ma lo show ebbe vita breve.\nNel 2002 gioc\u00f2 da titolare tutte le 16 partite, guidando la NFC (e stabilendo il record di franchigia) con 16 touchdown su corsa, quattro dei quali vennero nel primo quarto della gara di Seattle del 29 settembre 2002 contro i Minnesota Vikings nella seconda partita di sempre giocata al Seahawks Stadium (poi rinominato CenturyLink Field) a Seattle. Inoltre ricevette un passaggio da touchdown da 80 yard sempre nel primo tempo. I 5 touchdown in met\u00e0 partita sono un record NFL. Questa era un'altra partita del Sunday Night Football su ESPN, rinforzando la reputazione di Alexander di giocare partite di alto livello in gare di alto profilo e trasmesse in prima serata in diretta nazionale.\nIl 2003 fu un altro anno produttivo per Alexander che corse un nuovo primato in carriera di yard, con 16 touchdown. Seattle inoltre fece la prima apparizione ai playoff dal 2000. Il suo successo nella stagione 2003 gli fece guadagnare il primo viaggio ad Honolulu per l'annuale Pro Bowl.\nNel 2004, Alexander rimase uno dei componenti chiave dell'attacco di Seattle, terminando al secondo posto nella NFL per yard corse (con ) dietro a Curtis Martin dei Jets per una sola yard. Dopo aver tentato una corsa nel finale dell'ultima gara vinta sugli Atlanta Falcons ed essere stato messo in panchina, Alexander accus\u00f2 il suo allenatore Mike Holmgren di \"averlo pugnalato alle spalle\" negandogli l'opportunit\u00e0 di vincere il titolo di miglior corridore. Alexander ritratt\u00f2 questi commenti il giorno seguente, esprimendo supporto al suo allenatore.\nStagione 2005.\nAlexander ebbe una stagione stratosferica nel 2005. Nella prima gara contro i Jacksonville Jaguars corse per 73 yard. Altri momenti da ricordare furono un touchdown su una corsa da 88 yard contro gli Arizona Cardinals il 6 novembre 2005, e le 165 yard corse contro i St. Louis Rams il 13 novembre 2005. Inoltre disput\u00f2 due gare in cui segn\u00f2 4 touchdown, contro Arizona il 25 settembre 2005 e contro gli Houston Texans il 16 ottobre 2005. A fine stagione guid\u00f2 la NFL in yard corse, touchdown su corsa, voti per il Pro Bowl e punti segnati.\nDurante la stagione 2005, Aleaxander super\u00f2 il record di franchigia per il maggior numero di yard corse nella storia dei Seattle Seahawks. Il 13 novembre 2005 segnando 3 touchdown divent\u00f2 il primo running back nella storia della NFL a segnare 15 o pi\u00f9 touchdown in 5 stagioni consecutive. Il 20 novembre 2005, a San Francisco, divenne il primo giocatore della storia della NFL a segnare 19 TD su corsa o ricevuti in sole 10 gare (Steve Van Buren si ferm\u00f2 a 18 nel 1945). Questo in seguito lo port\u00f2 a battere il record di Priest Holmes di 27 touchdown totali stabilito nel 2003, mentre i suoi 27 touchdown su corsa pareggiarono anche il record dello stesso Holmes per il maggior numero in una singola stagione (i record fu superato nuovamente da LaDainian Tomlinson la stagione seguente).\nL'11 dicembre 2005, nella vittoria che assicur\u00f2 a Seattle il primo posto nella NFC West sui San Francisco 49ers, Alexander ebbe la sua nona partita da 100 yard corse in stagione, battendo il record di franchigia di Chris Warren, fermatosi a 8. In quella partita super\u00f2 anche un altro record NFL, correndo per 100 yard contro avversari di division per nove gare consecutive, un record precedentemente detenuto dal leggendario Walter Payton. Il 18 dicembre 2005, in una partita contro i Tennessee Titans, Alexander super\u00f2 le yard per il secondo anno consecutivo, port\u00f2 il record dei Seahawks a 10 gare da 100 yard consecutive e segn\u00f2 il suo 24\u00ba touchdown su corsa dell'anno (l'86\u00ba della sua carriera, raggiungendo Priest Holmes al 12\u00ba posto nella classifica di tutti i tempi). Ancora, il suo 96\u00ba touchdown in carriera lo port\u00f2 al 18\u00ba posto con Randy Moss ed Eric Dickerson nella classifica dei touchdown totali di tutti i tempi, superando Priest Holmes (con 94 TD) al 21\u00ba posto. Alexander divenne il primo giocatore dei Seahawks ad apparire sulla copertina di \"Sports Illustrated\".\nIl 1\u00ba gennaio 2006, in una sfida contro i Green Bay Packers, Alexander stabil\u00ec il record NFL per touchdown segnati in una singola stagione con 28 e pareggi\u00f2 quello di Priest Holmes di 27 touchdown su corsa in una stagione. Fin\u00ec inoltre per la prima volta in testa nella classifica delle yard corse con yard. Nel 2005 raggiunse Emmitt Smith, Priest Holmes e Marshall Faulk come unici running back ad aver registrato stagioni consecutive da 20 o pi\u00f9 touchdown.\nQuattro giorni dopo, il 5 gennaio, il giocatore vinse il premio di MVP della NFL, divenendo il primo giocatore a ricevere tale onore nella storia della franchigia. Super\u00f2 il running back dei New York Giants Tiki Barber ed il quarterback degli Indianapolis Colts Peyton Manning che aveva vinto il premio nei due anni precedenti. Alexander ottenne 19 voti sui 50 disponibili. Il giorno dopo aver ricevuto il premio di MVP, Alexander fu nominato anche giocatore offensivo dell'anno. Ricevette 34 voti su 50 in una giuria composta da giornalisti sportivi della carta stampata e della televisione. Fu inoltre premiato come running back dell'anno. Agli ESPY Awards Alexander ricevette due voti: Miglior prestazione per aver battuto un record e miglior giocatore NFL.\nNei Divisional playoff del 2006 contro i Washington Redskins Alexander sub\u00ec una commozione cerebrale all'inizio della gara e dovette passare il resto della partita, vinta da Seattle, in panchina. Nella finale della NFC contro i Carolina Panthers corse 34 volte per 132 yard e 2 touchdown, in quella che divent\u00f2 facilmente la sua miglior prestazione nei playoff in carriera.\nAlexander ed i Seahawks persero contro i Pittsburgh Steelers per delle controverse decisioni arbitrali il Super Bowl XL il 5 febbraio 2006. Il running back comunque guid\u00f2 la partita correndo 95 yard. Alla fine della stagione, fu scelto per essere l'atleta nella copertina del videogioco Madden NFL 07, diventando il primo giocatore ad essere nelle copertine sia di Madden NFL che della serie NCAA Football. L'unico che ci riusc\u00ec dopo di lui fu Larry Fitzgerald, scelto per apparire su Madden NFL 10.\nStagione 2006.\nNel marzo 2006, Alexander firm\u00f2 un contratto di 8 anni del valore di 62 milioni di dollari (15,1 milioni garantiti e 15 milioni da pagare nel primo anni di contratto) con i Seattle Seahawks facendone il pi\u00f9 pagato running della storia della NFL all'epoca. Purtroppo per Alexander, la guardia della linea offensiva dei Seahawks, l'All-Pro Steve Hutchinson se ne and\u00f2 ai Minnesota Vikings come free agent, indebolendo la linea offensiva che aveva giocato un grande ruolo nella produttivit\u00e0 del giocatore nel 2005.\nAlexander si ruppe il piede sinistro nella terza settimana della stagione, continuando la \"Malediziome di Madden\". Nella stessa partita segn\u00f2 il 102\u00ba touchdown della carriera, battendo il record di franchigia di Steve Largent. Ritorn\u00f2 in azione il 19 novembre contro i San Francisco 49ers, correndo 17 volte per 37 yard. Il 27 novembre, nel Monday Night Football contro i Packers, Alexander stabil\u00ec il record di franchigia con 40 portate per 201 yard, nella prima gara innevata della storia del Qwest Field. Fu un ritorno nella forma da MVP ed un'altra vetrina in prima serata per Alexander, che stava ancora giocando con un piede rotto. Nella sconfitta del 10 dicembre contro gli Arizona Cardinals super\u00f2 il record di Barry Sanders per il maggior numero di gare consecutive con pi\u00f9 di 10 yard corse.\nStagione 2007.\nDurante la gara della prima settimana contro Tampa Bay, Alexander si frattur\u00f2 il polso sinistro. Dichiar\u00f2 tuttavia che l'infortunio non era grave e continu\u00f2 a giocare ma le sue prestazioi ne risentirono molto. Durante la settimana 5, il bloccatore principale di Alexander, Mack Strong, si infortun\u00f2 con un'ernia al collo, costringendolo al ritiro; questi fu rimpiazzato da Leonard Weaver. Questo lasci\u00f2 il running back ancora pi\u00f9 esposto e, come risultato, gli infortuni continuarono a perseguitarlo. Nel nono turno si slog\u00f2 sia una ginocchio che una caviglia. Malgrado ci\u00f2, nell'ultima gara della stagione regolare divent\u00f2 l'ottavo giocatore della storia della NFL a segnare 100 touchdown su corsa.\nLe statistiche finali della stagione 2007 di Alexander furono 716 yard corse su 207 tentativi, 3,5 yard a portata, con 4 touchdown in 10 partite. Fece registrare inoltre 14 ricezioni per 76 yard ed un touchdown. Dopo la sconfitta del 12 gennaio 2008 nei playoff contro i Green Bay Packers in cui registr\u00f2 solo 20 yard in 9 possessi e segn\u00f2 un touchdown, i Seahawks optarono per svincolarlo dalla squadra il 22 aprile 2008.\nWashington Redskins.\nDopo il suo rilascio, Alexander visit\u00f2 diverse squadra tra cui i Cincinnati Bengals, i New Orleans Saints e i Detroit Lions ma non riusc\u00ec a concludere un accordo finch\u00e9 non visit\u00f2 i Washington Redskins. Il 14 ottobre 2008 firm\u00f2 con la nuova squadra per coprire il buco apertosi quando il running back di riserva Ladell Betts si infortun\u00f2 al ginocchio. Alla fine, i Redskins svincolarono lo svincolarono il 25 novembre 2008 dopo che aveva totalizzato solo 11 portate in 4 partite, con 2,2 yard per possesso.\nDopo esser rimasto fermo per il resto della stagione 2008, Alexander non riusc\u00ec a firmare nessun contratto sia per la 2009 che per l'annata successiva, optando per il ritiro.\nStatistiche.\nStagione regolare"}
{"id": "772222", "revid": "599013", "url": "https://it.wikipedia.org/wiki?curid=772222", "title": "Tlg", "text": ""}
{"id": "772225", "revid": "547992", "url": "https://it.wikipedia.org/wiki?curid=772225", "title": "Annie Girardot", "text": "Biografia.\nNata da madre ostetrica, Raymonde-No\u00eblle-F\u00e9licie Girardot, e da padre ignoto e sposato, che mor\u00ec quando lei aveva due anni e non la riconobbe mai come propria figlia, fu allieva all'\u00c9cole nationale sup\u00e9rieure des arts et techniques du th\u00e9\u00e2tre. Dal 1949 inizia a fare apparizioni serali nei cabaret parigini, come \"La Rose Rouge\", a Montmartre, con il nome di Annie Girard, o al \"Lapin Agile\", e contemporaneamente partecipa a riviste, come \"Dugudu\" con la compagnia di Robert Dh\u00e9ry. Nel luglio 1954 termina brillantemente i corsi di recitazione al Conservatoire national sup\u00e9rieur d'art dramatique e poco dopo \u00e8 ingaggiata alla Com\u00e9die-Fran\u00e7aise. La sua interpretazione in \"La machine \u00e0 \u00e9crire\" nel 1956, a fianco di Robert Hirsch, \u00e8 notata in particolare da Jean Cocteau, che intuisce in lei \u00abil pi\u00f9 forte temperamento drammatico del dopoguerra\u00bb.\nComincia a recitare nel cinema nel 1956, quando debutta nel film \"Treize \u00e0 table\", per il quale vince il Prix Suzanne Bianchetti. Nel 1960 appare nel film \"Rocco e i suoi fratelli\" di Luchino Visconti, dove interpreta una prostituta sexy, passionale, imprevedibile e affascinante. La sua personalit\u00e0 vince sul debole Rocco, interpretato da Alain Delon, mentre la sua bellezza provoca la disputa tra Rocco e suo fratello maggiore Simone, interpretato dall'attore Renato Salvatori, in seguito suo marito nella vita reale. Nel 1964 interpreta \"La donna scimmia\", film diretto da Marco Ferreri, confermandosi attrice di indubbia versatilit\u00e0. Nel 1966 \u00e8 Persefone in \"Pers\u00e9phone\" di Igor' F\u00ebdorovi\u010d Stravinskij, diretta da Nino Sanzogno con Giorgio Merighi nella prima al Teatro alla Scala di Milano.\nDurante gli anni settanta partecipa a film come \"La divorziata\" (1972) di Serge Korber, \"Lo schiaffo\" (1974) di Claude Pinoteau e \"Lo Zingaro\" (1975) di Jos\u00e9 Giovanni. In questi anni la sua popolarit\u00e0 in patria \u00e8 tale che viene considerata una delle attrici pi\u00f9 amate dai francesi. Nel 1977 ottiene il Premio C\u00e9sar come miglior attrice, per la sua interpretazione nel film \"Il caso del dottor Gailland\".\nNel 2002 le viene conferito il premio C\u00e9sar per la migliore attrice non protagonista per il suo ruolo nel film \"La pianista\" di Michael Haneke, con il quale collaborer\u00e0 di nuovo quattro anni dopo in \"Niente da nascondere\". Il 21 settembre 2006 il periodico francese \"Paris Match\" rivela che Annie Girardot \u00e8 affetta dalla malattia di Alzheimer. La figlia Giulia Salvatori gira un documentario in cui vengono svelati i retroscena dell'ultimo \"set\", con la necessit\u00e0 dei suggerimenti all'attrice poich\u00e9 questa non riusciva pi\u00f9 a ricordare le battute. \u00c8 morta il 28 febbraio 2011, all'et\u00e0 di 79 anni, ed \u00e8 sepolta nel cimitero parigino di P\u00e8re-Lachaise."}
{"id": "772226", "revid": "260676", "url": "https://it.wikipedia.org/wiki?curid=772226", "title": "James Earl Jones", "text": "\u00c8 noto principalmente per aver interpretato Alex Haley in \"Radici - Le nuove generazioni\", seguito di \"Radici\", Thulsa Doom in \"Conan il barbaro\" e l'ammiraglio Greer in \"Caccia a Ottobre Rosso\", \"Giochi di potere\" e \"Sotto il segno del pericolo\"; inoltre, sono particolarmente famose le sue interpretazioni come doppiatore di personaggi celebri, primi fra tutti Dart Fener nella saga di \"Guerre stellari\" e Mufasa in \"Il re leone\" (nonch\u00e9 nel suo sequel e nel suo remake). Acclamato attore teatrale e apprezzato interprete dell'opera di Shakespeare e di Athol Fugard, Jones ha vinto due Tony Award per le sue interpretazioni a Broadway.\nBiografia.\nFiglio dell'attore Robert Earl Jones (1910-2006), che abbandon\u00f2 la famiglia prima che il figlio nascesse, e di Ruth Connolly (1911-1997), \u00e8 stato cresciuto dai nonni materni, John Henry Connolly (1883-1956) e Maggie Anderson (1890-1961). Jones possiede, nella sua genealogia, antenati irlandesi, Cherokee e africani. Attorno all'et\u00e0 di cinque anni si \u00e8 trasferito a Dublin nel Michigan. Inoltre ha sviluppato una forma di balbuzie grave, e per questo si \u00e8 rifiutato di parlare ad alta voce per otto anni, fino a che non ha cominciato a frequentare la scuola superiore. Ha dichiarato di essere riuscito a superare il problema grazie a un insegnante, Donald Crouch, che scopr\u00ec come fosse dotato nello scrivere poesie e lo aiut\u00f2 ad aprirsi dal suo silenzio. \nNel 1949, si iscrisse alla facolt\u00e0 di medicina presso l'Universit\u00e0 del Michigan e nel corso dei suoi studi si un\u00ec ai corpi d'addestramento per ufficiali riservisti, eccellendo e trovandosi a proprio agio in un ambiente militare. Cap\u00ec di non voler diventare un medico e lasci\u00f2 l'universit\u00e0 senza conseguire la laurea. Torn\u00f2 a casa e trov\u00f2 un lavoro part-time presso il Ramsdell Theatre di Manistee, dove aveva recitato in precedenza.\nNel 1953 divenne sottotenente e frequent\u00f2 il corso di base per ufficiali di fanteria a Fort Benning. Quindi complet\u00f2 l'addestramento come Ranger (fanteria d'el\u00ecte). Successivamente il suo battaglione prese parte ad un addestramento in climi rigidi sulle montagne rocciose e divenne tenente. Tuttavia decise di voler tentare di seguire le orme del padre ed abbandon\u00f2 la carriera militare trasferendosi a New York per studiare all'American Theatre Wing. Torn\u00f2 inoltre all'Universit\u00e0 del Michigan dove consegu\u00ec la laurea alla School of Music, Theatre &amp; Dance nel 1955.\nCome attore ha raggiunto la notoriet\u00e0 internazionale interpretando il ruolo dello scrittore Alex Haley nella serie televisiva \"Radici - Le nuove generazioni\", seguito di \"Radici\". Ha poi interpretato per il grande schermo il ruolo di Thulsa Doom in \"Conan il barbaro\", il re di Zamunda ne \"Il principe cerca moglie\" e Terence Mann ne \"L'uomo dei sogni\". Nel 1997 nel film per la TV \"La seconda guerra civile americana\" interpreta Jim Kalla. La sua voce \u00e8 caratterizzata da un tono basso, profondo e autoritario, per cui \u00e8 stato scelto per dare la voce a Dart Fener nell'edizione originale della saga di \"Guerre stellari. \"Ha doppiato inoltre l'Imperatore della Notte, nel film di animazione \"I sogni di Pinocchio\" e Mufasa, nei lungometraggi della serie \"Il re leone\". Inoltre \u00e8 lui la voce dietro l'annuncio \"This is CNN\".\n\u00c8 stato candidato a 10 Premi Emmy, vincendone 3, a 5 Golden Globe vincendone uno, e a un Premio Oscar come miglior attore protagonista per il film \"Per salire pi\u00f9 in basso\" e nel 2012 ha ricevuto l'Oscar alla carriera. Nella sua carriera ha interpretato molti ruoli teatrali che gli hanno valso anche 2 vittorie su 4 nomination ai Tony Award, nella categoria riservata al miglior attore protagonista in uno spettacolo.\nVita privata.\nNel 1968 ha sposato l'attrice e cantante Julienne Marie, da cui ha divorziato nel 1972. Nel 1982 si \u00e8 risposato con l'attrice Cecilia Hart, deceduta nel 2016, da cui ha avuto un figlio, Flynn.\nDoppiatori italiani.\nNelle versioni in italiano dei suoi film, James Earl Jones \u00e8 stato doppiato da:\nDa doppiatore \u00e8 sostituito da:"}
{"id": "772227", "revid": "599013", "url": "https://it.wikipedia.org/wiki?curid=772227", "title": "Tlh", "text": ""}
{"id": "772235", "revid": "287204", "url": "https://it.wikipedia.org/wiki?curid=772235", "title": "Girardinus microdactylus", "text": "Girardinus microdactylus \u00e8 un piccolo pesce d'acqua dolce della famiglia Poeciliidae.\nDistribuzione e habitat.\nQuesto pesce \u00e8 endemico delle acque dolci di Cuba. Abita le acque di stagni, canali e piccoli torrenti, anche sugli altopiani montuosi. \u00c8 una specie sensibile ai cambiamenti chimici dell'acqua, specialmente alle concentrazioni di cloro e ossigeno.\nDescrizione.\n\"G. microdactylus\" \u00e8 un pesce dal corpo slanciato e allungato, con dorso e ventre piuttosto arcuati e peduncolo caudale lungo e sviluppato. La pinna caudale \u00e8 a delta. &lt;br&gt;\nLa livrea \u00e8 bruna tendente al giallo, con sacco intestinale bianco argenteo, le branchie orlate di bruno e i fianchi scuri su cui scorre la linea laterale chiazzata di bianco argenteo. &lt;br&gt;\nLe dimensioni si attestano sui 6,3 cm per la femmina, pi\u00f9 grande e robusta del maschio (3,3 cm) che \u00e8 provvisto di un lungo gonopodio.\nAlimentazione.\nQuesta specie si ciba di diatomee, alghe e larve d'insetti.\nAcquariofilia.\nSeppur quasi introvabile nei negozi di acquariofilia, questa specie \u00e8 allevata da acquariofili appassionati."}
{"id": "772237", "revid": "1305772", "url": "https://it.wikipedia.org/wiki?curid=772237", "title": "Midian", "text": ""}
{"id": "772243", "revid": "124592083", "url": "https://it.wikipedia.org/wiki?curid=772243", "title": "Francesco Scorsa", "text": "Carriera.\nGiocatore.\nTrasferitosi sin da ragazzo a Bologna, cresce calcisticamente nella squadra rossoblu ricoprendo inizialmente il ruolo di mezzala per poi trasformarsi in libero. Nel 1966-1967 \u00e8 al Cervia, Serie D, e dopo 15 presenze, nel novembre 1967 arriva la chiamata del . Mai utilizzato nella prima stagione, nelle successive quattro colleziona 106 presenze e 2 gol.\nIl Bologna lo riporta a casa nell'estate del 1972. Esordisce in Serie A il primo ottobre dello stesso anno a Milano contro l'Inter, giocando in tutto 13 partite. Ricomincia da Foggia, e nella stagione 1973-1974 somma 11 gettoni con i rossoneri che retrocedono in Serie B. Quell'anno il 12 maggio Scorsa stopp\u00f2 il pallone con la mano con la che si procur\u00f2 un rigore e vinse il suo primo scudetto.\nL', matricola assoluta del campionato di Serie A, lo chiama nel giugno del 1974 e per lui sar\u00e0 il primo di nove campionati in bianconero. Gioca in tutto 214 presenze, segnando 2 gol di cui uno in Serie A, ad Udine, il 31 gennaio 1982. Con la squadra del Presidente Rozzi vanta il record del giocatore con il maggior numero di presenze in maglia bianconera in Serie A (144).\nLascia l'Ascoli a quasi trentasette anni, nel 1983, per chiudere la carriera nel , in Serie C2 (20 presenze). Con i bianconeri marchigiani raggiunge il quarto posto in Serie A nel 1979-1980 ed il primo posto con un punteggio-record, 61 punti, in Serie B nel 1977-1978 e conquista cinque salvezze.\nAllenatore.\nCessata l'attivit\u00e0 agonistica intraprende quella di allenatore, svolta prevalentemente in compagini del Sud Italia e nelle serie inferiori, con tre apparizioni in Serie B alla guida di , e Messina. Nella stagione 1996-1997 \u00e8 tornato brevemente da allenatore, all'Ascoli, per guidare i bianconeri in Serie C1."}
{"id": "772244", "revid": "486946", "url": "https://it.wikipedia.org/wiki?curid=772244", "title": "Habur", "text": ""}
{"id": "772248", "revid": "1318658", "url": "https://it.wikipedia.org/wiki?curid=772248", "title": "Val\u00e9rie Kaprisky", "text": "Biografia.\nNasce nella banlieue parigina da padre di origini turco-argentine e madre di origini polacche, della quale adotter\u00e0 in seguito il cognome. Quando ha 8 anni, la sua famiglia si trasferisce a Cannes, dove alcuni amici dei suoi genitori le faranno scoprire la settima arte grazie al Festival del Cinema. Nel 1975, assistendo al passaggio di Romy Schneider sulla Croisette, Val\u00e9rie si persuade a tentare anche lei una carriera sul grande schermo: a 17 anni, ritorna da sola a Parigi e si iscrive alla scuola di recitazione Florent. Dopo essere apparsa in alcuni spot pubblicitari, viene notata da Jean-Marie Poir\u00e9, che le offre il suo primo ruolo sul grande schermo nel film \"Les Hommes pr\u00e9f\u00e8rent les grosses\" (1981).\nNel 1982 ottiene il suo primo ruolo importante in \"Afrodite\", cui seguir\u00e0 il debutto a Hollywood con \"All'ultimo respiro\", diretto da Jim McBride - remake statunitense del film \"Fino all'ultimo respiro\" (1960) di Jean-Luc Godard - nel quale \u00e8 la sensuale partner di Richard Gere, con cui ha una tempestosa relazione anche fuori dal set. Stroncata dalla critica, ma apprezzata dal pubblico per la sua bellezza, torna a lavorare in Francia, dove nel 1984 il suo ruolo di spregiudicata aspirante attrice, che intrattiene una relazione sessuale con un regista, nel film \"La femme publique\" di Andrzej \u017bu\u0142awski le vale una candidatura al premio C\u00e9sar per la migliore interprete femminile. Il film, in cui la Kaprisky si mostra senza veli, si rivela un successo e contribuisce ampiamente a far decollare la sua carriera.\nVal\u00e9rie Kaprisky continua a interpretare ruoli conturbanti: adolescente seduttrice e manipolatrice in \"La medusa\" (1984), focosa gitana che cambia completamente la vita di un uomo nel film \"La Gitane\" (1986) di Philippe de Broca, giovane donna misteriosa dall'equivoco passato in \"Milena\" (1991), o ancora madre divorata da un'inattesa passione in \"Mouvements du d\u00e9sir\" (1994). Il fatto che si spogli con generosit\u00e0 ne \"La medusa\", come gi\u00e0 ne \"La femme publique\", contribuisce a mantenere viva l'attenzione del pubblico sulla sua bellezza.\nAlla fine degli anni ottanta, la Kaprisky decide di non spogliarsi pi\u00f9 sul set. In proposito, dichiarer\u00e0 in seguito: \u00ab\"\u00e8 vero, di colpo ho iniziato ad avere un problema con la mia nudit\u00e0. Avevo accettato di recitare nuda perch\u00e9 negli anni ottanta la maggior parte dei ruoli femminili lo esigeva, ma avevo l'impressione che venissi scelta solo per questa mia disponibilit\u00e0. A un certo punto, ritrovarmi nuda in scena mi \u00e8 sembrato insopportabile!\"\u00bb, ammettendo che questo suo rifiuto di girare scene di nudo integrale aveva contribuito a far s\u00ec che le proposte di ruoli da interpretare diventassero sempre pi\u00f9 rare. Inoltre, la carriera della Kaprisky risulter\u00e0 condizionata dall'insuccesso commerciale del film \"Milena\".\nMeno richiesta di un tempo, continuer\u00e0 tuttavia a comparire sul grande schermo, diretta da Alexandre Arcady nel film \"Dimmi di s\u00ec\" (1995), e poi da Ra\u00fal Ruiz in \"Une place parmi les vivants\" (2003), nel quale interpreta uno dei ruoli principali. Eclettica, non esita a mettersi alla prova in generi cinematografici diversi, come nella commedia poliziesca \"Due per un delitto\" (2005), nel quale ritrova Andr\u00e9 Dussollier, che era gi\u00e0 stato suo partner in \"Mon ami le tra\u00eetre\" (1988), o nel dramma sociale \"Les Irr\u00e9ductibles\" (2006). Nel 2009 \u00e8 una dei protagonisti della miniserie \"L'Internat\", diffusa dall'emittente M6, che per\u00f2 non viene proseguita per una seconda stagione."}
{"id": "772249", "revid": "57342", "url": "https://it.wikipedia.org/wiki?curid=772249", "title": "Prix Suzanne Bianchetti", "text": "Il Prix Suzanne Bianchetti \u00e8 un premio consegnato annualmente dal 1937 alla miglior attrice promettente francese.\nSin dalla sua creazione, ha premiato un gran numero di attrici che avrebbero fatto in seguito parte della scena cinematografica internazionale.\nStoria.\nIl premio fu creato dallo scrittore e attore Ren\u00e9 Jeanne (1887-1969), che lavor\u00f2 come direttore de \"L'Etablissement Cin\u00e9matographique des Arm\u00e9es\". Quando sua moglie, l'attrice Suzanne Bianchetti, mor\u00ec nel 1936 all'et\u00e0 di 47 anni, egli istitu\u00ec un premio dedicato a lei. \nFu assegnato per la prima volta, nel 1937, all'attrice Junie Astor (1912-1967), per la sua interpretazione nel film \"Ragazze sole\" (\"Club de femmes\"). \nIl premio \u00e8 un medaglione su cui \u00e8 inciso il volto di Suzanne Bianchetti."}
{"id": "772251", "revid": "768068", "url": "https://it.wikipedia.org/wiki?curid=772251", "title": "Aello (arpia)", "text": "Aello (), poi divenuta in latino Podarge, \u00e8 un personaggio della mitologia greca ed una delle due Arpie, figlie di Taumante e di Elettra.\n\u00c8 conosciuta anche con i nomi:\nMitologia.\nAello era utilizzata dagli dei per imporre la pace e assegnare le giuste punizioni per i crimini commessi. Veniva descritta inizialmente come una bellissima fanciulla alata. In seguito altri scrittori la descrissero come un mostro alato con il volto di un'orrenda megera, a volte met\u00e0 donna met\u00e0 uccello con artigli appuntiti e ricurvi. Viene anche descritta mentre cattura delle persone per condurle nell'Ade dalle Erinni e torturarle.\nSecondo alcuni autori era la madre di Balio e Xanto, cavalli immortali appartenuti ad Achille, generati con il vento Zefiro. Altri sostengono che in realt\u00e0 i due cavalli siano stati generati da Zefiro con Celeno, sorella di Aello."}
{"id": "772258", "revid": "1318658", "url": "https://it.wikipedia.org/wiki?curid=772258", "title": "Brinamento", "text": "Il brinamento \u00e8 il passaggio dallo stato aeriforme allo stato solido di una sostanza, senza passare per lo stato liquido.\nL'origine del termine italiano si ricollega alla brina che si forma sull'erba quando, a causa delle basse temperature, il vapore acqueo nell'aria si trasforma in aghetti di ghiaccio che si depositano sull'erba.\nPer indicare il brinamento si usano anche altri termini: nel linguaggio corrente \u00e8 indicato anche genericamente come sublimazione, poich\u00e9 implica il passaggio attraverso una condizione di equilibrio (vedi diagramma di fase); nei testi scientifici, l'uso di sublimazione si pu\u00f2 riscontrare in Adamson e brinamento in Silvestroni.\nPer quanto riguarda la lingua inglese, il fenomeno del brinamento \u00e8 in genere indicato come \"solidification\", termine adottato dalla IUPAC per indicare entrambi i passaggi di stato da liquido a gas e da solido a gas ."}
{"id": "772259", "revid": "2057018", "url": "https://it.wikipedia.org/wiki?curid=772259", "title": "Le Mans Football Club", "text": "Il Le Mans Football Club (IPA: ), conosciuto come Le MUC o semplicemente Le Mans, \u00e8 una squadra di calcio francese della citt\u00e0 di Le Mans.\nMilita nel Championnat National, terza serie del campionato francese di calcio.\nIl club fu fondato nel 1985 a seguito della fusione di alcune compagini locali e originariamente era chiamato Le Mans Union Club 72. Nel 2010 il Le Mans ha cambiato il suo nome sociale in quello attuale, in concomitanza con una ristrutturazione dell'assetto societario che ha compreso anche lo spostamento nel nuovo stadio di propriet\u00e0 MMArena, inaugurato nel gennaio 2011.\nStoria.\nIl Le Mans Sports Club fu fondato nel 1900, ma fu soltanto nel 1908 che cominci\u00f2 a disputare gare di calcio. Nel 1910 il Le Mans si qualific\u00f2 per lo Championnat de la France, ma fu facilmente estromesso da Saint-Servan. Ottenuta molto reputazione fino alla Prima guerra mondiale, ricadde nell'anonimato con lo scoppio del secondo conflitto mondiale e disputando un campionato provvisorio bellico nel 1942.\nLa sezione calcistica dell'Union Sportive du Mans fu fondato nel 1903. Il club attuale \u00e8 il risultato di una fusione tra l'Union Sportive du Mans ed il Le Mans Sports Club, avvenuta il 12 giugno 1985. Dalla fondazione, l'ex-calciatore Bernard Deferrez fu nominato allenatore. Il Le Mans trascorse maggior parte della sua neo-esistenza in Ligue 2. Nel 1998 ha raggiunto la semifinale di Coppa di Francia. Nel 2003\u201304 arriv\u00f2 la prima partecipazione nel massimo campionato, ma dur\u00f2 soltanto un anno. Il Le Mans torn\u00f2 nel massimo campionato nel 2004\u201305 e questa volta riusc\u00ec a rimanere in Ligue 1 per quattro stagioni. Nella stagione 2005-06 della Ligue 1 ha molto ben figurato, riuscendo a mantenere le prime posizioni nella prima met\u00e0 del campionato. Retrocesse in Ligue 2 nel 2010. Durante la stagione del 2009, il Le Mans ha annunciato il cambio di nome, di assetto societario e lo spostamento nel nuovo stadio. Complici le difficolt\u00e0 economiche, nel 2013 il club \u00e8 stato messo in liquidazione ed \u00e8 stato costretto a ripartire dai campionati regionali.\nIl 2 giugno 2019 il Le Mans ha sconfitto per 2-0 il Gazelec Ajaccio nel ritorno del cosiddetto \"barrage\", ovvero lo spareggio interdivisionale tra la terzultima della Ligue 2 e la terza classificata del National (all'andata avevano vinto i corsi per 2-1) e cos\u00ec ha fatto ritorno in Ligue 2.\nOrganico.\nRosa 2020-2021.\n\"Aggiornata al 18 ottobre 2020.\"\nRosa 2019-2020.\n\"Aggiornata al 2 agosto 2019.\""}
{"id": "772260", "revid": "1568601", "url": "https://it.wikipedia.org/wiki?curid=772260", "title": "Masino (torrente)", "text": "Il M\u00e0sino \u00e8 un torrente che scorre interamente nella provincia di Sondrio. \nDescrizione.\nNasce nei pressi del Passo di Bondo, tra il Pizzo Badile ed i Pizzi del Ferro. Scorre per 22\u00a0km nella val Masino, bagnando Bagni del Masino, San Martino (dove riceve le acque del Mello), Filorera e Cataeggio (dove riceve da sinistra le acque provenienti dalla valle di Sasso Bisolo che pi\u00f9 in alto prende il nome di valle di Preda Rossa). Pi\u00f9 a valle, all'altezza della localit\u00e0 Ponte del Baffo, riceve da destra con una bella cascata le acque del torrente proveniente dalla valle di Spluga e lambisce Masino, omonima frazione ardennese. \nI comuni attraversati sono Val Masino, Civo, Dazio e Ardenno, dove confluisce da destra nell'Adda."}
{"id": "772265", "revid": "125589593", "url": "https://it.wikipedia.org/wiki?curid=772265", "title": "Football Club Lorient-Bretagne Sud", "text": "Il Football Club Lorient-Bretagne Sud (in bretone \"Klub Football an Oriant-Kreisteiz Breizh\"), noto come Lorient, \u00e8 una societ\u00e0 calcistica francese con sede nella citt\u00e0 di Lorient, nella parte meridionale della Bretagna, nel Morbihan, militante in Ligue 1.\nDopo aver trascorso larga parte della propria storia nelle categorie dilettantistiche, ha esordito in Ligue 1 nella stagione 1998-1999. Vanta la vittoria di una Coppa di Francia, nel 2001-2002, e di un'edizione dello Championnat National, nel 1994-1995. A livello regionale ha vinto per cinque volte la Division d'Honneur e per sei volte la Coppa di Bretagna. \nLa squadra gioca le proprie partite interne allo Stadio Yves Allainmat, noto come Stadio del Moustoir, dal nome del quartiere di Lorient in cui sorge. Vive una rivalit\u00e0 con il , altra compagine bretone.\nStoria.\nIl \"Football Club Lorient-Bretagne Sud\" nacque il 2 aprile 1926, erede del \"La Mar\u00e9e Sportive\", sodalizio fondato un anno prima dalla signora Cuissard, negoziante originaria di Saint-\u00c9tienne, e dal figlio Joseph. Guidata dal tecnico cecoslovacco Jozef Loquay, la squadra inizi\u00f2 a competere nelle categorie dilettantistiche e vinse il Championnat de l'Ouest nel 1929, salendo nella Division d'Honneur bretone. Nel 1932 vinse il campionato e quattro anni dopo si ripet\u00e9. Lo scoppio della seconda guerra mondiale ferm\u00f2 l'ascesa del club e caus\u00f2 la partenza di vari giocatori-chiave, che si arruolarono o andarono a giocare all'estero.\nDopo la guerra, Antoine Cuissard, nipote della signora Cuissard, si un\u00ec alla squadra nelle vesti di giocatore con l'obiettivo di proseguire nel solco dell'operato della nonna. Il Lorient si iscrisse alla Division d'Honneur e Cuissard divenne uno dei primi calciatori del Lorient a militare nella nazionale francese, prendendo parte alle qualificazioni al . Nel 1948, intanto, il Lorient era salito nello Championnat de France Amateur (CFA), dove trascorse due anni prima di retrocedere nuovamente nella Division d'Honneur. Nel 1957 torn\u00f2 nel CFA, ma fatic\u00f2 a mantenere la categoria, avendo limitata disponibilit\u00e0 finanziaria. Per questo motivo cerc\u00f2 il sostegno di alcuni sponsor per cercare di passare al professionismo. Nel 1967, sotto la guida dei presidenti Jean Tomine e Ren\u00e9 Foug\u00e8re, fece richiesta di divenire club professionistico e fu ammesso alla Division 2 dalla federcalcio francese. Il nuovo presidente Henri Ducassou promise che si sarebbe adoperato per trasformare il Lorient in un club professionistico.\nAll'inizio degli anni '70 il Lorient fatic\u00f2 a mantenere il posto nella seconda divisione, ma nel 1975 e nel 1976 sfior\u00f2 la promozione in Division 1, terminando in ambo le occasioni terzo nel proprio girone, piazzamento non sufficiente per accedere ai play-off. Pur essendosi qualificata per i quarti di finale della Coppa di Francia, nel 1977 la squadra retrocesse in Division 3. Seguirono una serie di problemi economici, che portarono al fallimento nel 1978. \nNel periodo successivo al fallimento, i tifosi tennero vivo il nome della squadra creando il \"Club des Supporters du FC Lorient\", che milit\u00f2 nella Division Sup\u00e9rieure R\u00e9gionale (sesto livello del campionato francese). Nei primi anni '80 assunse la presidenza del club Georges Guenoum, che volle Christian Gourcuff, ex calciatore del Lorient, nelle vesti di allenatore. Nel 1983 il Lorient ottenne subito la promozione in Division 4 vincendo la Division d'Honneur bretone e l'anno dopo consegu\u00ec un'altra promozione, in Division 4. Nel 1985, vincendo il campionato di Division 3, fu promosso in Division 2 otto anni dopo l'ultima militanza in quella categoria. Gourcuff lasci\u00f2 la squadra al termine dell'annata seguente, chiusa con la retrocessione a causa della differenza reti sfavorevole. I cinque anni seguenti furono trascorsi dal Lorient in Division 3 sotto la guida di due allenatori diversi.\nNel 1990 il club fall\u00ec nuovamente, ma le fu concesso di rimanere in Division 3. Nel 1991 Gourcuff torn\u00f2 ad allenare la squadra, e, dopo un decennio di militanza in terza serie, la traghett\u00f2 alla promozione in Division 2 dopo aver vinto lo Championnat National per la seconda volta nella storia del Lorient. Due furono le stagioni trascorse nella seconda serie prima di una promozione sorprendente in Ligue 1, ottenuta al termine dell'annata 1997-1998, grazie al secondo posto finale in classifica dietro al . \nAll'esordio nella massima serie nazionale, il Lorient non fu in grado di evitare la retrocessione, chiudendo al sedicesimo posto, a pari punti con il , ma con una peggiore differenza reti rispetto ai rivali. Dopo due altre stagioni in Division 2, il Lorient torn\u00f2 in massima serie al termine della stagione 2000-2001. Nell'aprile 2001, l'avvento in seno alla societ\u00e0 di Alain Le Roch aveva causato la partenza di Gourcuff per dissidi interni. Con Gourcuff se ne and\u00f2 anche Ulrich Le Pen, uno dei migliori calciatori del Lorient.\nAl posto di Gourcuff fu ingaggiato l'allenatore argentino \u00c1ngel Marcos, che rimase in carica solo per alcuni mesi. La campagna di rafforzamento del Lorient previde gli acquisti di Pascal Delhommeau, Moussa Sa\u00efb, Johan Cavalli e Pape Malick Diop. Guidati all'allenatore Yvon Pouliquen, i nuovi arrivati si unirono a Jean-Claude Darcheville, Arnaud Le Lan e Seydou Keita, componendo un organico valido, che riusc\u00ec a raggiungere la finale della Coppa di Lega, dove il Lorient fu sconfitto dal . La rivincita avvenne aggiudicandosi la Coppa di Francia, ottenuta battendo per 1-0 in finale il due mesi dopo (gol di Darcheville). Per la squadra bretone il primo alloro fu, tuttavia, amaro, dato che qualche settimana dopo il club retrocesse in Division 2.\nPassato nuovamente nelle mani di Christian Gourcuff nel 2003, nel 2006 il Lorient torn\u00f2 in massima serie con una squadra composta da calciatori cresciuti nel vivaio del club bretone: Andr\u00e9-Pierre Gignac, Virgile Reset, J\u00e9r\u00e9my Morel e Diego Yesso, che si aggiunsero al nazionale maliano Bakari Kon\u00e9. Dal 2006-2007 al 2008-2009 la squadra ottenne tre piazzamenti a met\u00e0 classifica in massima serie. Nell'ottobre 2009 si iss\u00f2 al quinto posto in Ligue 1, in una stagione chiusa al settimo posto, miglior piazzamento nella storia del club. Nel 2014 si chiuse la pluridecennale gestione di Gourcuff, mentre nel 2016-2017 la squadra retrocesse in Ligue 2 dopo undici anni perdendo lo spareggio contro il . \nA conclusione della stagione 2019-2020, terminata anticipatamente stante la sospensione per via della pandemia di COVID-19 del 2020 in Francia, la squadra \u00e8 stata promossa in massima serie per decisione della federazione, trovandosi al primo posto in Ligue 2 al momento dell'interruzione del campionato.\nOrganico.\nRosa 2021-2022.\n\"Aggiornata al 19 Gennaio 2022.\"\nRosa 2012-2013.\n\"Aggiornata al 20 agosto 2013\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "772268", "revid": "125588790", "url": "https://it.wikipedia.org/wiki?curid=772268", "title": "Olympique Gymnaste Club de Nice C\u00f4te d'Azur", "text": "L'Olympique Gymnaste Club de Nice-C\u00f4te d'Azur, meglio noto come OGC Nice o semplicemente Nice (in italiano Nizza), \u00e8 una societ\u00e0 calcistica francese con sede nella citt\u00e0 di Nizza, in Costa Azzurra. Milita attualmente nella Ligue 1, la massima divisione del campionato francese di calcio, e disputa le partite interne all'Allianz Riviera (35 624 posti).\nFondato il 9 luglio 1904 come \"Gymnaste Amateurs Club de Nice\", assunse il nome di \"Gymnaste Club de Nice\" nel 1924 ed \u00e8 uno dei club fondatori della Ligue 1. La squadra ha vinto 4 campionati nazionali, 3 Coppe di Francia e una Supercoppa di Francia. Raccolse la maggior parte dei successi negli anni '50 del XX secolo, sotto la guida degli allenatori Numa Andoire, William Berry e Jean Luciano e con un organico internazionale composto da calciatori del calibro di H\u00e9ctor De Bourgoing, Pancho Gonzales, Victor Nurenberg e Joaqu\u00edn Valle, l'ultimo dei quali \u00e8 il migliore marcatore di tutti i tempi del Nizza. I colori sociali sono il rosso e il nero.\nDal 1927 al 2013 ha disputato le gare casalinghe allo stadio municipale del Ray, poi divenuto stadio L\u00e9o Lagrange; dal 22 settembre 2013 \u00e8 di scena all'Allianz Riviera. Il club \u00e8 di propriet\u00e0 del gruppo petrolchimico Ineos dall'agosto 2019.\nStoria.\nLe origini.\nL'embrione del club si form\u00f2 il 9 luglio 1904 come Gymnaste Amateurs Club de Nice, una societ\u00e0 di ginnastica dall'uniforme blu e nera. Nell'arco di quattro anni la societ\u00e0 aggiunse altre sezioni sportive, finch\u00e9 nel 1908 avvenne la scissione del club in due societ\u00e0: una che mantiene il nome del vecchio club, e l'altra denominata Gymnastes Amateurs Club de Nice, di cui fu creata una sezione calcistica che esord\u00ec il 29 novembre 1908 in occasione di un match contro lo Stade Ni\u00e7ois.\nNel 1910 la squadra assunse il nome di Gymnaste Club de Nice quindi, nel decennio successivo, la societ\u00e0 assorb\u00ec altri club minori della citt\u00e0 (cambiando pi\u00f9 di una volta la denominazione), fino ad assumere, nel 1924, la denominazione di Olympique Gymnaste Club de Nice, con il rosso e il nero come colori sociali.\nL'esordio nel calcio professionistico.\nDopo aver esordito a livello professionistico in Coppa di Francia, in cui raggiunse nelle prime due stagioni la semifinale, il Nizza ebbe la possibilit\u00e0 di iscriversi alla neonata Division 1, in un raggruppamento costituito da squadre provenienti dal sud della Francia. Dopo una salvezza ottenuta il primo anno, nella stagione 1933-34 il Nizza retrocesse in Division 2, ma in quello stesso anno perse lo statuto professionistico, trascorrendo quindi un anno di inattivit\u00e0. Per la stagione 1935-36 il Nizza ottenne la reiscrizione in seconda divisione, in cui rimase fino allo scoppio della seconda guerra mondiale. Vinse il Torneo internazionale di Nizza nel 1946.\nAnni 1950: l'epoca d'oro.\nReiscritta al termine delle ostilit\u00e0 al campionato di seconda divisione, il Nizza ritorn\u00f2 in massima serie al termine della stagione 1947-48. Dopo due stagioni di assestamento la squadra vinse due titoli consecutivi nelle stagioni 1950-51 (vincendo in rimonta un campionato conclusosi con le prime cinque distanziate da un solo punto e grazie alla miglior differenza reti nei confronti del ) e 1951-52 (uscendo dal guscio a sei turni dal termine, durante i quali riusc\u00ec a sconfiggere la concorrenza), nonostante diversi avvicendamenti sulla panchina (si alternarono in due anni Ely Rous, Jean Lardi e Numa Andoire). Sempre nella stagione 1951-52 il Nizza riusc\u00ec a vincere la sua prima Coppa di Francia, divenendo quindi la prima squadra francese del dopoguerra a ottenere il \"double\". Dal 1952 al 1957 il club partecip\u00f2 anche alla Coppa Grasshoppers, torneo internazionale in cui la squadra si piazz\u00f2 al secondo posto. La squadra, dopo aver vinto un'altra coppa nazionale nella stagione 1953-54, ripet\u00e9 la vittoria del campionato nella stagione 1955-56, in cui affront\u00f2 la concorrenza di varie squadre (nella classifica finale le prime cinque furono distanziatte da tre punti) e, dopo due stagioni anonime in cui si posizion\u00f2 nelle parti basse della classifica, nella stagione 1958-59, in cui ebbe modo di battere diversi record personali come l'imbattibilit\u00e0, il numero di vittorie e il numero di reti segnate. La vittoria degli ultimi due campionati consent\u00ec inoltre al Nizza di esordire in campo europeo, nella neonata Coppa dei Campioni, in cui venne eliminato in entrambi i casi dal (allora dominatore della competizione) ai quarti di finale.\nAnni 1970: il \"club dei Miliardari\".\nDopo un periodo buio durato per tutti gli anni sessanta (in cui la squadra retrocesse due volte in Division 2, la seconda delle quali nella stagione 1968-69, dopo una stagione conclusa al secondo posto), il Nizza si impose negli anni settanta come club di classifica medio-alta, grazie soprattutto agli ingaggi di giocatori celebri come Herv\u00e9 Revelli (plurivincitore del campionato con il Saint-\u00c9tienne nonch\u00e9 due volte capocannoniere del campionato francese), Dominique Baratelli e Dick van Dijk (campione d'Europa con l'). La squadra, denominata in quel periodo \"club des Miliardaires\", si ritrov\u00f2 tre volte a lottare per la conquista del campionato: nella stagione 1972-73 si fece superare dal Nantes a met\u00e0 del girone di ritorno concludendo al secondo posto, nella stagione 1975-76 fu l'unica squadra realmente in grado di contrastare l'egemonia del Saint-\u00c9tienne, mentre nel campionato 1977-78 fu in corsa per il \"double\", lottando contro il per la vittoria del campionato fino a poche giornate dal termine, in cui cal\u00f2 fino a concludere a met\u00e0 classifica, e giungendo fino alla finale di Coppa di Francia, dove fu sconfitto dal Nancy a causa di un gol di Platini.\nAnni 1980: la crisi finanziaria.\nLa sconfitta in finale di Coppa di Francia decret\u00f2 la fine del periodo del \"club dei Miliardari\": il Nizza conobbe infatti nelle stagioni successive un declino dei risultati, fino a retrocedere con due giornate di anticipo al termine della stagione 1981-82. La squadra, tornata in massima serie dopo tre anni, si attest\u00f2 nelle posizioni medio-basse della classifica, con un unico picco nella stagione 1988-89, in cui si piazz\u00f2 sesta. A questo piazzamento segu\u00ec una salvezza stentata (guadagnata solo grazie ad una larga vittoria contro lo Strasburgo nella gara di ritorno dei playoff interdivisionali).\nAnni 1990: i cambi di propriet\u00e0.\nNella stagione 1990-1991 la giustizia sportiva decret\u00f2 la retrocessione d'ufficio del Nizza a causa di inadempienze finanziarie. Nel novembre 1991 il club, oberato dai debiti, era sull'orlo della liquidazione, che fu scongiurata grazie all'impegno del nuovo presidente Andr\u00e9 Bo\u00efs, il quale cambi\u00f2 il nome della societ\u00e0 in Olympique Gymnaste Club de Nice-C\u00f4te d'Azur.\nIl decennio seguente allo scampato fallimento della societ\u00e0 vide il Nizza incontrare diverse difficolt\u00e0 sul campo, con piazzamenti di medio-bassa classifica in Division 1 e in seconda divisione. Dall'agosto del 1992 al novembre del 1996 la squadra fu allenata da Albert Emon. Tornato in massima serie al termine della stagione 1993-1994, il club nizzardo si piazz\u00f2 sedicesimo nella stagione successiva e dodicesimo nel 1995-1996. L'unico picco della squadra in questo decennio fu la vittoria in Coppa di Francia, ottenuta nel 1996-1997 sconfiggendo in finale il Guingamp per 4-3 ai rigori dopo l'1-1 dei tempi supplementari. Nella stessa annata, tuttavia, la squadra si piazz\u00f2 ultima in massima serie, tornando cos\u00ec in seconda divisione.\nAnni 2000 e 2010: il ritorno in massima serie.\nGli anni seguenti furono caratterizzati dall'avvicendarsi ai vertici della societ\u00e0 di diversi proprietari, tra cui anche alcuni italiani: Primo Salvi, Paolo Taveggia e Federico Pastorello, in societ\u00e0 con il presidente della Roma Franco Sensi. Con l'arrivo del tecnico italiano Sandro Salvioni, nominato da Sensi, la squadra si piazz\u00f2 quindicesima in Division 2, ma l'anno nella stagione 2001-2002, ultima del Nizza sotto la propriet\u00e0 italiana, il terzo posto finale valse la promozione in massima serie.\nIl club, acquistato all'inizio della 2002-2003 da Maurice Cohen, ottenne negli anni a venire posizioni di media classifica, con picchi nelle stagioni 2005-2006 (durante la quale raggiunse la finale di Coppa di Lega, persa in favore del ) e 2007-2008, in cui giunse all'ottavo posto.\nAll'inizio della stagione 2009-2010 la societ\u00e0 pass\u00f2 a Gilbert Stellardo. Venduti i migliori elementi della rosa per un incasso di circa 23,5 milioni di euro, fu indebolito notevolmente l'organico, fatto che provoc\u00f2 il malcontento della tifoseria. Tuttavia la squadra riusc\u00ec a rimanere in Ligue 1 ed a mettere in evidenza nuovi talenti.\nL'11 luglio 2011 l'uomo d'affari nizzardo Jean-Pierre Riv\u00e8re vers\u00f2 nelle casse societarie 12 milioni di euro, diventandone cos\u00ec il nuovo presidente.\nNel 2016 un consorzio cinese americano guidato da Chien Lee e Alex Zheng rilev\u00f2 l'80% della propriet\u00e0 del club.\nLa squadra si qualific\u00f2 ai gironi di UEFA Europa League 2016-2017, ma concluse all'ultimo posto con 4 punti, frutto di 4 pareggi.\nStrutture.\nStadio.\nDal 2013 il club gioca le partite casalinghe all'Allianz Riviera, che sorge in citt\u00e0 e pu\u00f2 ospitare fino a 35 624 spettatori e che ha anche ospitato cinque gare del . In precedenza il Nizza ha giocato allo Stade Municipal du Ray, costruito nel 1927 di capienza pari a 17 400 spettatori.\nAllenatori.\nDi seguito \u00e8 riportata la lista degli allenatori che si sono succeduti alla guida del club nella sua storia.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1932-1933 alla 2021-2022 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2018-2019 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Dante a quota 17, mentre il miglior marcatore \u00e8 Jacques Foix con 10 gol.\nStatistiche di squadra.\nA livello internazionale la miglior vittoria \u00e8 per 5-1, ottenuta in tre occasioni: contro lo nella fase a gruppi della UEFA Europa League 2017-2018, contro il nello spareggio del secondo turno della Coppa dei Campioni 1959-1960 e contro l' nel primo turno della Coppa dei Campioni 1956-1957, mentre la peggior sconfitta \u00e8 un 4-0, subito per due volte: contro il nel terzo turno della Coppa UEFA 1973-1974 e contro il nei quarti della Coppa dei Campioni 1959-1960.\nOrganico.\nRosa 2021-2022.\n\"Aggiornata al 28 agosto 2021.\"\n "}
{"id": "772271", "revid": "1318658", "url": "https://it.wikipedia.org/wiki?curid=772271", "title": "Club Sportif Sedan Ardennes", "text": "Il Club Sportif Sedan Ardennes, chiamato solitamente CS Sedan o soltanto Sedan, \u00e8 una societ\u00e0 calcistica francese con sede a Sedan, nello Champagne-Ardenne. Fondato nel 1919, nella sua storia ha vinto 2 Coppe nazionali.\nAttualmente milita nello Championnat de France amateur, quarto livello del calcio francese. Gioca le partite casalinghe nello Stade Louis Dugauguez, impianto inaugurato il 10 ottobre 2000 che pu\u00f2 contenere 23.189 spettatori.\nColori e simboli.\nLa maglia casalinga del Sedan include sempre i colori rosso e verde, ripresi anche nello stemma del club. Lo stemma incorpora anche l'immagine di un cinghiale, il simbolo della regione delle Ardenne e della citt\u00e0 di Sedan, da qui il soprannome del club \"Les Sangliers\" (i cinghiali).\nTifoseria.\nFan club del Sedan si trovano principalmente nella regione delle Ardenne, ed hanno una rivalit\u00e0 particolare accesa con i tifosi della squadra della citt\u00e0 vicina dello Stade Reims. Anche se non sono noti per la violenza negli stadi, durante una partita casalinga fra il Sedan contro il Paris Saint-Germain nel 2007 ci sono stati violenti scontri con gli ultr\u00e0 del PSG.Il Sedan ha una piccola fazione hooligan conosciuti come \"Young Boys\", con loro angolo nello stadio designato e anche il loro negozio online.\nStadio.\nIl Sedan gioca le sue partite casalinghe all'interno dello Stade Louis Dugauguez. L'impianto \u00e8 stato inaugurato il 10 ottobre 2000 e pu\u00f2 contenere 23.189 spettatori al suo interno totalmente coperti, la massima capienza all'interno dello stadio si \u00e8 registrato nel 2006 nella partita contro il Guingamp quando si sono registrati all'interno dello stadio ben 23,130 spettatori.\nGiocatori celebri.\nRichard J\u00e9zierski gioc\u00f2 in Coppa UEFA con la divisa del Sedan.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "772275", "revid": "767487", "url": "https://it.wikipedia.org/wiki?curid=772275", "title": "Spy Kids", "text": "Spy Kids \u00e8 un film del 2001 prodotto, musicato, montato, scritto e diretto da Robert Rodriguez. \u00c8 un film di fantaspionaggio rivolto a un pubblico di ragazzi e familiare. Ha avuto tre sequel: \"Spy Kids 2 - L'isola dei sogni perduti\", \"Missione 3D - Game Over\" e \"Spy Kids 4 - \u00c8 tempo di eroi\".\nTrama.\nTra i migliori agenti segreti del mondo, Ingrid e Gregorio si sono conosciuti durante una missione, si sono innamorati, sposati e hanno deciso di interrompere la loro attivit\u00e0. Hanno avuto due figli, Carmen e Juni, che sono in perenne conflitto tra loro e che vivono un'esistenza piena di segreti nei confronti dei genitori. Ma anche i genitori non hanno mai rivelato loro di essere stati agenti di spionaggio.\nAll'improvviso i due agenti vengono richiamati all'azione, poich\u00e9 parecchie spie della loro organizzazione stanno misteriosamente scomparendo. La colpa \u00e8 di Floop, ideatore di un popolarissimo programma TV per ragazzi, che rapisce gli agenti per ottenere informazioni su un dispositivo ad alta tecnologia chiamato \"terzo cervello\". Ben presto i due ex agenti cadono prigionieri di Floop e del suo collaboratore Mammolo, che mandano delle spie robot, chiamati Rimbambs, a casa Cortez per cercare il Cervello.\nMa lo zio Felix, incaricato di proteggere i ragazzi, svela loro la missione e il passato dei genitori e permette di fuggire nel rifugio segreto. L\u00e0 incontrano miss Gradenko che si finge amica dei loro genitori ma che in realt\u00e0 \u00e8 alleata di Floop; insieme ad altri agenti ruba il terzo Cervello, ma Juni e Carmen, scoperto l'inganno, li inseguono e glielo sottraggono.\nMa il dispositivo viene nuovamente rubato da nuove spie robot, gli Spy Kids ideati da Mammolo, e i ragazzi, che hanno capito che il Cervello \u00e8 l'unica merce in grado di salvare i genitori, cercano aiuto nella bottega dello sconosciuto zio Machete.\nLo zio si rifiuta di aiutarli a entrare nel palazzo di Floop e attuare il salvataggio, e cos\u00ec Juni e Carmen rubano gadget, una mappa e un jet ad alta velocit\u00e0 e fuggono. Arrivati al castello cercano i genitori, ma Juni si ritrova prigioniero insieme a Floop, a sua volta tradito da Mammolo. Il ragazzino riesce per\u00f2 a liberare entrambi, convincendo Floop a passare dalla sua parte. Insieme anche a Carmen liberano i genitori e sconfiggono Mammolo e la sua armata di Spy Kids, che diventano buoni.\nTornati tutti a casa e senza pi\u00f9 segreti, ritrovano l'armonia in famiglia e rientrano tutti quanti nell'agenzia di spionaggio OSS.\nIncassi.\nIl film ha incassato in totale $147.934.180."}
{"id": "772277", "revid": "62004", "url": "https://it.wikipedia.org/wiki?curid=772277", "title": "Sami Al Jaber", "text": ""}
{"id": "772280", "revid": "587663", "url": "https://it.wikipedia.org/wiki?curid=772280", "title": "TAZ", "text": ""}
{"id": "772281", "revid": "110157", "url": "https://it.wikipedia.org/wiki?curid=772281", "title": "Palazzina delle arti e museo del sigillo", "text": "La Palazzina delle arti \"Lucio Roberto Rosaia\" \u00e8 un edificio del 1924 progettato in \"stile neomedievale\" dall'architetto Franco Oliva nella storica \"via del Prione\" alla Spezia.\nAdibito in origine a sede del locale Ufficio d'igiene, dal 2000 l'edificio ospita il Museo civico del sigillo e la Biblioteca speciale di Storia dell'Arte e Archeologia. L'edificio, dedicato alla memoria del sindaco Lucio Roberto Rosaia, \u00e8 anche adibito a sede di temporanee di mostre d'arte. \nIl Museo del sigillo.\nIl Museo del sigillo offre ai visitatori una tra le pi\u00f9 complete collezioni sfragistiche. \n&lt;br&gt;Ricca di oltre millecinquecento sigilli originali di varie epoche che vanno dal IV millennio a.C. sino ai giorni nostri, la collezione si pone l\u2019obiettivo di mostrare al visitatore lo sviluppo delle impronte nella storia della civilt\u00e0.\n&lt;br&gt;Dai numerosi reperti provenienti dall'asiatica \"Mezzaluna fertile\", dove questi strumenti fecero la loro prima comparsa, si passa alle matrici-amuleto egiziane in pietra o ceramica, agli anelli sigillo di epoca romana, agli esemplari medievali, rinascimentali, barocchi, neoclassici e floreali.\n&lt;br&gt;Non mancano esemplari provenienti dall'America precolombiana, Cina, Giappone e da aree di influenza islamica. Una sezione particolare \u00e8 dedicata a manufatti Lalique e Faberg\u00e9. \nLa raccolta, frutto di ricerche trentennali e di collaborazioni con i maggiori studiosi del settore, \u00e8 stata donata dai coniugi Lilian ed Euro Capellini al Comune della Spezia e allestita musealmente nell'anno 2000.\nBiblioteca speciale di Storia dell'Arte e Archeologia.\nAperta nel 1999, la Biblioteca \u00e8 specializzata nelle discipline storico-artistiche ed archeologiche e costituisce un polo specialistico di documentazione a supporto delle attivit\u00e0 di studio, di ricerca e didattiche dei Musei Civici cittadini. \n&lt;br&gt;Il suo patrimonio librario ammonta a circa 12.000 volumi.\nDi particolare interesse per gli studiosi del settore sono le monografie su singoli artisti, le raccolte di cataloghi di mostre, i repertori specialistici, il fondo di Storia dell'arte locale. \n&lt;br&gt;La Biblioteca conserva i materiali dell'archivio del giornalista e critico Renato Righetti (con documenti relativi all'arte locale del Novecento, al movimento Futurista alla Spezia, al Premio Nazionale di Pittura del Golfo) e del collezionista Giorgio Cozzani."}
{"id": "772282", "revid": "1494169", "url": "https://it.wikipedia.org/wiki?curid=772282", "title": "Aello", "text": ""}
{"id": "772283", "revid": "767487", "url": "https://it.wikipedia.org/wiki?curid=772283", "title": "Aella (mitologia)", "text": "Aella dal greco \u0391\u03b5\u03bb\u03bb\u03b1 e dal latino A\u00eblla era un'amazzone al servizio di Ippolita.\nIl mito.\nAella, durante una delle fatiche di Eracle, fu la prima ad attaccare l'eroe quando questi cerc\u00f2 di impadronirsi della cintura di Ippolita. Sfortunatamente per Aella, Eracle indossava la pelle del leone di Nemea che lo rendeva invulnerabile e quindi non poteva ucciderlo. Invece, dopo una breve battaglia, fu lei a venire uccisa dall'eroe.\nSignificati del nome.\nIl suo nome vuol dire \"tornado\"."}
{"id": "772284", "revid": "78273", "url": "https://it.wikipedia.org/wiki?curid=772284", "title": "Museo Civico del Sigillo", "text": ""}
{"id": "772285", "revid": "1305772", "url": "https://it.wikipedia.org/wiki?curid=772285", "title": "L'uomo bicentenario", "text": ""}
{"id": "772287", "revid": "78273", "url": "https://it.wikipedia.org/wiki?curid=772287", "title": "Museo del Sigillo", "text": ""}
{"id": "772288", "revid": "78273", "url": "https://it.wikipedia.org/wiki?curid=772288", "title": "Palazzina delle Arti", "text": ""}
{"id": "772292", "revid": "78273", "url": "https://it.wikipedia.org/wiki?curid=772292", "title": "Palazzina delle Arti &quot;L.R. Rosaia&quot;", "text": ""}
{"id": "772293", "revid": "767487", "url": "https://it.wikipedia.org/wiki?curid=772293", "title": "Spy Kids 2 - L'isola dei sogni perduti", "text": "Spy Kids 2 - L'isola dei sogni perduti (\"Spy Kids 2: The Island of Lost Dreams\") \u00e8 un film del 2002 musicato, scenografato, montato, fotografato, prodotto, scritto e diretto da Robert Rodriguez. Seguito di \"Spy Kids\", \u00e8 un film di fantaspionaggio rivolto a un pubblico di ragazzi e familiare.\nTrama.\nCarmen e Juni si trovano all'inaugurazione del nuovo direttore dell'OSS; loro credono che il loro pap\u00e0 Gregorio venga scelto per diventare nuovo direttore dell'OSS, ma viene scelto un altro uomo, Donnagon Giggles, padre di Gary e Gerti, i quali sono due nuovi agenti che dovranno lavorare in serie missioni. Ad un tratto nel brindisi finale, tutti gli adulti bevono del vino contenente narcotizzanti e si addormentano mentre i ragazzi, rimasti svegli, scoprono che i camerieri del posto vogliono rubare il \"camuffogeno\", un prototipo del presidente degli Stati Uniti. I ragazzi li picchiano nel tentativo di fermarli e Juni prende il camuffogeno ma Gary glielo toglie di mano; tra i due nasce una colluttazione in cui entrambi perdono il prototipo che finisce nelle mani di uno dei ladri; questi riescono a fuggire grazie ad una astronave che li risucchia portandoli via. Al risveglio degli invitati, il presidente degli Stati Uniti si rende conto del furto del camuffogeno e Gary punta il dito contro Juni che viene accusato del furto del prototipo e licenziato dall'OSS.\nCarmen, decisa ad aiutare il fratello, riesce ad entrare nei file del computer, a ripristinare Juni nell'OSS ed a ottenere una missione non sua: la missione Ukata, in cui loro arrivano alla destinazione del camuffogeno, che sarebbe un'isola sconosciuta in cui viene utilizzato il camuffogeno come congegno che protegge l'isola rendendola inesistente e che \u00e8 tanto potente da bloccare tutta la tecnologia della Terra.\nAllora Juni e Carmen arrivano all'isola dove trovano, dopo essere caduti nel cratere di un vulcano, Romero, un inventore che racconta ai due fratelli alcune sue geniali invenzioni: cre\u00f2, infatti, una miniatura dell'intera isola e due zoo, sempre in miniatura, uno con animali reali ed uno con animali strani (gattopesce, ragnoscimmia, tororana e serpentole). Una volta, per\u00f2, prov\u00f2 a usare un siero della crescita su una di esse, che si ingrand\u00ec di colpo impadronendosi dell'isola; stessa identica sorte tocc\u00f2 anche ad altre miniature tanto che Romero dovette iniziare a monitorare la loro posizione ma si ritir\u00f2 all'interno di un vulcano per paura di essere divorato dagli animali che egli stesso aveva creato. Per proteggere le sue invenzioni da eventuali individui loschi e curiosi, Romero cre\u00f2 anche il camuffogeno. Concluso il racconto, Carmen e Juni informano Romero che il camuffogeno rischia di essere rubato, scoprendo, dalla miniatura dell'isola, che sono l\u00ec giunti anche Gary e Gerty. Romero \u00e8 restio, cosicch\u00e9 i due fratelli partono da soli per esplorare l'isola alla ricerca del camuffogeno.\nSull'isola Carmen e Juni capiscono, grazie a dei segnalatori impiantati nei denti dal loro padre, che i genitori stanno arrivando per salvarli ma anche che questo \u00e8 un trucco di Donnagon che vuole i Cortez uniti per eliminarli in un colpo solo: per questo decidono coraggiosamente di distruggere questi segnalatori. Dopo una serie di rocambolesche avventure (come affrontare e domare gli animali di Romero), Carmen e Juni riescono a localizzare il camuffogeno e a raggiungere la torre in cui \u00e8 situato: arrivati sulla torre, riescono a recuperare il camuffogeno e a scappare, ma mentre sono sulla spiaggia ritrovano i loro nonni e i loro genitori che li avvisano che devono andarsene velocemente dall'isola. Il tentativo di fuga \u00e8 vanificato da Gary, Gerti e Donnagon. Quest'ultimo prende il camuffogeno e ottiene che Gerty lo programmi con l'effetto di eliminare la famiglia Cortez: Gregorio, padre di Juni e Carmen lotta contro Donnagon ma senza grande successo; Donnagon, furioso, punta il camuffogeno contro i Cortez ma quando sembra fare il suo effetto letale, si distrugge: Gerty lo aveva, in realt\u00e0, sabotato e da questo momento diviene un'amica di Carmen e Juni.\nIn quel momento arriva il presidente degli Stati Uniti con sua figlia Alexandra, che allontana Gary dall'OSS e licenza Donnagon mentre il posto di direttore viene dato a Gregorio. Alexandra d\u00e0 il distintivo del Livello 1 a Juni ma questo lo rifiuta poich\u00e9 preferirebbe essere sempre s\u00e9 stesso e regala ad Alexandra un braccialetto con il quale diventa lei un agente. Dopodich\u00e9 la famiglia Cortez parte per lasciare l'isola e tornare a casa."}
{"id": "772295", "revid": "44627", "url": "https://it.wikipedia.org/wiki?curid=772295", "title": "Siti milionari", "text": ""}
{"id": "772304", "revid": "90930353", "url": "https://it.wikipedia.org/wiki?curid=772304", "title": "Matrice GE", "text": "La Matrice General Electric, dal nome della societ\u00e0 per la quale fu sviluppata, \u00e8 uno strumento di gestione del portafoglio business di impresa, creato dalla societ\u00e0 di consulenza McKinsey come alternativa alla matrice del Boston Consulting Group (matrice BCG). A differenza di quest'ultima, creata sulla base di variabili semplici, la matrice GE viene costruita impiegando variabili aggregate che sintetizzano i diversi fattori alla base della competitivit\u00e0 del business e dell'attrattivit\u00e0 del settore. \nEssi sono:\n1) strategia di investimento e crescita (\"impone la difesa della posizione acquisita investendo per crescere il livello del tasso di sviluppo e concentrando gli sforzi per mantenere i punti di forza.)\"\n2) strategia di crescita selettiva (\"suggerisce la difesa e/o crescita della posizione acquisita investendo per sostenere le azioni della concorrenza e conquistare i clienti. )\" \n3) strategia selettiva (\"suggerisce la difesa della posizione acquisita investendo per concentrare gli investimenti dove la redditivit\u00e0 \u00e8 buona e dove il rischio \u00e8 relativamente basso)\" \n4) strategia di mietitura o abbandono (\"suggerisce di minimizzare gli ulteriori investimenti di mantenimento e programmare la vendita dell'attivit\u00e0 con maggior vantaggio finanziario)\" \nRispetto alla BCG, l'inserimento del livello \"medio\" consente, una maggiore qualificazione delle strategie. E inoltre, vengono considerati anche altri fattori di competitivit\u00e0 dell'impresa e di attrattivit\u00e0 del mercato "}
{"id": "772307", "revid": "767487", "url": "https://it.wikipedia.org/wiki?curid=772307", "title": "Tourniquet", "text": "Tourniquet \u00e8 una band Christian thrash metal degli USA.\nStoria.\nI membri attuali sono Ted Kirkpatrick (batteria), Luke Easter (voce), Steve Andino (basso) e Aaron Guerra (chitarra, voce). Uno dei \"marchi di fabbrica\" che contraddistingue la band \u00e8 l'inclusione di musica classica nei loro riff di chitarra. L'ultima produzione della band, \"Where Moth and Rust Destroy\", comprende lo special guest Marty Friedman, ex-chitarrista dei Megadeth, e Bruce Franklin dei Trouble, che hanno preso parte al disco dividendosi le parti di chitarra lirica."}
{"id": "772309", "revid": "339392", "url": "https://it.wikipedia.org/wiki?curid=772309", "title": "Harry N. Allen", "text": ""}
{"id": "772311", "revid": "767487", "url": "https://it.wikipedia.org/wiki?curid=772311", "title": "Missione 3D - Game Over", "text": "Missione 3D - Game Over (\"Spy Kids 3-D: Game Over\") \u00e8 un film del 2003 scritto e diretto da Robert Rodriguez. \u00c8 il terzo film di fantaspionaggio della serie per ragazzi iniziata con \"Spy Kids\" ed evidenzia il ritorno di molti membri del cast degli ultimi due film, sebbene la maggior parte in ruoli minori e cameo.\n\u00c8 stato distribuito negli Stati Uniti d'America il 25 luglio 2003.\nTrama.\nJuni Cortez, un ex-agente della OSS, ora lavora come investigatore privato. Viene contattato dall'OSS e informato del fatto che sua sorella, Carmen Cortez, \u00e8 scomparsa. Si incontra con Donagon Giggles e sua moglie Francesca, che gli spiegano come Carmen sia stata catturata dal Giocattolaio, un criminale imprigionato nel cyberspazio dall'OSS. Egli \u00e8 riuscito a creare \"Game Over\", un videogame basato sulla realt\u00e0 virtuale che intende usare per fuggire dal cyberspazio grazie ai giocatori che raggiungono l'imbattibile \"Livello 5\". Juni accetta di avventurarsi nel gioco, salvare Carmen, e chiudere la partita.\nNel gioco, che si svolge in un ambiente completamente tridimensionale, Juni incontra tre beta-tester, Francesco, Arnold e Rez, che lo lanciano sulla luna in modo da fargli affrontare meno concorrenza sul percorso verso il \"Livello 5\". Sulla luna, Juni ottiene la possibilit\u00e0 di portare con s\u00e9 un alleato: sceglie il nonno Valentin, che \u00e8 stato sulle tracce del Giocattolaio per anni. Grazie a un power-up, il nonno riceve un abito robotizzato che gli consente di camminare. Juni incontra di nuovo i beta-tester, i quali credono che lui sia il giocatore chiamato \"Il ragazzo\", l'unico che potr\u00e0 battere il \"Livello 5\".\nRez non ne \u00e8 convinto e lo sfida in una corsa che coinvolge un gran numero di veicoli diversi. Juni vince la gara con l'aiuto di Valentin, e Demetra, una ragazza con cui Juni aveva combattuto in precedenza per passare al livello 2, si unisce al gruppo. Lei e Juni mostrano sentimenti romantici. Arnold e Juni sono costretti a combattere tra loro, il perdente otterr\u00e0 l'immediata espulsione dal gioco. Demetra si scambia di posto con Juni e viene sconfitta, apparentemente venendo eliminata dal gioco, con grande tristezza di Juni.\nIl gruppo arriva al livello 4, dove Juni trova Carmen, liberata dal Giocattolaio, che permette al gruppo di andare avanti. Juni segue una mappa datagli da Demetra fino ad una gola piena di lava. Il gruppo si fa strada surfando attraverso la lava, mentre Donnogan tenta di impedire loro di raggiungere il livello 5 per salvarli, fallendo tuttavia. Fuori dalla porta del livello 5, il vero \"Ragazzo\" appare e apre la porta, ma solo per venire eliminato dal gioco con una scossa elettrica. Demetra riappare, affermando di essere tornata nel gioco grazie a un \"glitch\", un errore di programmazione, ma Carmen la identifica come il \"depistatore\", un programma che serve per ingannare i giocatori. Demetra conferma e si scusa con Juni. Il giocattolaio attacca il gruppo con un robot gigante, cos\u00ec Demetra chiude la partita in modo che Juni e gli altri possano tornare alla realt\u00e0. Tuttavia, Valentin rilascia il Giocattolaio, dato che il suo malvagio esercito di robot sta attaccando una citt\u00e0 vicina.\nJuni e Carmen chiamano a raccolta i loro familiari: i genitori Gregorio e Ingrid, lo zio Machete, la nonna e lo zio Felix. Con troppi robot da tenere a bada, Juni chiama anche la loro famiglia \"allargata\", cio\u00e8 i personaggi dei primi due film, che li aiutano a distruggere i robot. Resta solo quello del Giocattolaio: Valentin lo affronta e rivela che \u00e8 stato proprio Sebastian il Giocattolaio a condannarlo alla sedia a rotelle; tuttavia lo perdona per le sue azioni. Il giocattolaio allora disattiva il suo robot e si unisce al resto della famiglia Cortez e ai loro amici.\nProduzione.\nRodriguez, che dice di giocare \"un sacco di giochi\" con i suoi figli, ha elaborato il concetto di base e la trama intorno a un videogioco e a dei giovani fratelli, ma solo pi\u00f9 tardi ha deciso che poteva arricchire la storia rendendola parte del gi\u00e0 sviluppato universo di \"Spy Kids\".\nRodriguez ha mantenuto i costi di produzione relativamente bassi, essendo il budget dichiarato circa lo stesso di quello dei precedenti film.\nColonna sonora.\nLa colonna sonora del film \u00e8 stata composta da Robert Rodriguez.\nAccoglienza.\nLa risposta al film \u00e8 stata principalmente negativa. In termini di critica, \u00e8 stato superato da entrambi gli altri film della serie \"Spy Kids\".\nBob Longino dell\"'Atlanta Journal-Constitution\" ha scritto che \"il 3D far\u00e0 male ai vostri occhi\", ma ha anche affermato che ha aiutato a mascherare ci\u00f2 che egli considera come la generale mancanza di una storia. Jim Lane del \"Sacramento News and Review\" ha chiamato le scene in 3D \"\"torbide e viola, come una finestra imbrattata con gelatina d'uva\".\" Roger Ebert ha suggerito che forse Rodriguez era trattenuto dai vincoli tecnici del film.\nMick LaSalle del \"San Francisco Chronicle\" ha notato l'assenza di Carmen per gran parte del film e ha criticato la trama che propone ripetutamente scene in cui Juni cerca di raggiungere il Livello 5. Kimberly Jones dell\"'Austin City Chronicle\" ha elogiato gli effetti grafici, ma definito troppo esile la trama e ha affermato che la quasi totale assenza dei genitori nella storia rende la continuit\u00e0 del tema dei legami familiari, ricorrente nelle opere di Rodriguez, molto meno importante rispetto agli altri film della serie..\nIl film ha esordito con un incasso di $33,4 milioni, ma non \u00e8 stato del tutto all'altezza del primo film \"Spy Kids\". Alla fine, ha incassato 111 milioni di dollari in Nord America. Tuttavia, i suoi incassi d'oltremare sono stati il doppio di entrambi i primi due \"Spy Kids\" con 85,3 milioni di dollari, incassando in tutto il mondo un totale di 197.011.982 $, il che rende il film il campione di incassi della serie.\nSequel.\nIl film ha un sequel intitolato \"Spy Kids 4 - \u00c8 tempo di eroi\"."}
{"id": "772312", "revid": "124804526", "url": "https://it.wikipedia.org/wiki?curid=772312", "title": "Demogorgone", "text": "Demogorgone (pronuncia o ) \u00e8 un essere mitologico descritto da Boccaccio come il padre di tutti gli d\u00e8i avente tuttavia caratteristiche simili a quelle del principe delle tenebre: \nStoria.\nLa figura di Demogorgone \u00e8 tuttavia del tutto sconosciuta alla mitologia classica. Il nome nacque verosimilmente in ambiente bizantino per una sorta di errore grammaticale: corrotto in \"Demogorgon\". Boccaccio afferma di averne appreso il nome da Lattanzio, uno scoliasta del IV o del V secolo d.C. nella \"Tebaide\" di Publio Papinio Stazio.\nIl termine greco di Dermogorgone aveva il significato complessivo di \"\"operatrice occulta che incute spavento\".\" Era la primitiva ed antichissima casta sacerdotale femminile Sirenusia (cio\u00e8 delle Matriarche Sirene) che dirigeva un Governo Teocratico, situato in luoghi sotterranei ed arcani. Tale casta fu in seguito detronizzata da quella maschile Saturnia (da Sat, organo generativo maschio), a \u00a0sua volta detronizzata dai sacerdoti del culto Gioviano.\nNei poemi rinascimentali di Matteo Maria Boiardo, Ludovico Ariosto, Teofilo Folengo, John Milton e Fran\u00e7ois Rabelais, ma anche nelle opere di autori pi\u00f9 moderni per esempio Giosu\u00e8 Carducci, Demogorgone \u00e8 raffigurato come un mostro infernale. Differente \u00e8 invece la rappresentazione che ne diede Percy Bysshe Shelley nel suo \"Prometeo liberato\". Nel poema romantico Demogorgone \u00e8 il simbolo dell'eternit\u00e0, \u00e8 colui che uccide Giove, suo padre, e conclude il poema enunciando ci\u00f2 che verosimilmente corrisponde al credo rivoluzionario del poeta.\n\"Il Demogorgone (ovvero Il filosofo confuso)\" \u00e8 il titolo di un'opera lirica di Vincenzo Righini su libretto di Lorenzo Da Ponte (1786).\nNella cultura moderna.\nNel mondo ludico il Demogorgone appare nel gioco di ruolo \"Dungeons &amp; Dragons\" come \"Principe dei demoni\" di molte ambientazioni, mentre appare come mostro finale nel videogioco \"Forbidden Forest\" per Commodore 64.\nNell'universo fumettistico troviamo \"Demogorge il Divoratore di D\u00e8i\" all'interno del mondo Marvel sotto forma di bestiale alter ego del dio egizio Atum (in modo analogo a Bruce Banner / Hulk), che potrebbe essere ispirato a Demogorgone considerando inoltre che il suo creatore \u00e8 Gaea, la madre terra, a sua volta generata da un'entit\u00e0 cosmica nota come Demiurgo.\nPer quanto riguarda le apparizioni nel piccolo schermo, il Demogorgone viene spesso citato nella serie TV \"Stranger Things\", in cui i protagonisti sono amanti del gioco di ruolo \"Dungeons &amp; Dragons\", poich\u00e9 cos\u00ec viene battezzato uno degli abitanti del \"Sottosopra\"."}
{"id": "772320", "revid": "118105332", "url": "https://it.wikipedia.org/wiki?curid=772320", "title": "Shakespeare's Globe Theatre", "text": ""}
{"id": "772323", "revid": "298055", "url": "https://it.wikipedia.org/wiki?curid=772323", "title": "Brenda Walsh", "text": ""}
{"id": "772325", "revid": "582110", "url": "https://it.wikipedia.org/wiki?curid=772325", "title": "Tafazzina", "text": "La tafazzina \u00e8 una proteina umana il cui gene \u00e8 sito sul cromosoma Xq28, cio\u00e8 sul braccio lungo del cromosoma X, locus 28. Si trova tra le paia di basi 153.293.070 e 153.303.258.\n\u00c8 stata isolata nel 1996 dalla genetista Silvia Bione e collaboratori, dopo un lungo e intenso lavoro. Per questo \u00e8 stata battezzata, per auto-dileggio, col nome di \"tafazzina\", a ricordare la macchietta Tafazzi, simbolo del masochismo per la strenua volont\u00e0 di trovarla da parte del gruppo dei ricercatori.\nFisiologia.\nIl gene TAZ provvede alla produzione di un gruppo di proteine dette \"tafazzine\", le quali sembrano avere due funzioni principali:\nPatologia.\nSono state individuate pi\u00f9 di 70 mutazioni del gene, che comportano tutte una medesima malattia, la sindrome di Barth, seconda forma della 3-metilglutaril aciduria, una miopatia. Le forme pi\u00f9 comuni sono la sostituzione di un singolo aminoacido.\nAltre malattie causate da difetti di tafazzina sono la \"cardiomiopatia dilatativa legata all'X\" e un'anomalia di sviluppo del ventricolo sinistro del cuore, la Cardiomiopatia del ventricolo sinistro non compattato."}
{"id": "772326", "revid": "92723", "url": "https://it.wikipedia.org/wiki?curid=772326", "title": "Rodrigo Nu\u00f1o Baeza", "text": "Di lui rimane il \"Caralis panegyricus\", un poema in latino col quale esalt\u00f2 la citt\u00e0 di Cagliari composto attorno al 1516 e alcune poesie in latino e greco coeve. La datazione dell'opera di Baeza \u00e8 possibile grazie a una data presente in due brevi componimenti esametrici in greco, entrambi preceduti da titoli in latino, e da numerose concomitanze con opere di poco precedenti come quella di Jeroni Pau o lo Scarabeo di Erasmo da Rotterdam, ma anche grazie alla presenza nel testo della trascrizione di un'epigrafe latina relativa a un \"Flavius Kalaritanus\" che si trovava agli inizi del Cinquecento nella residenza di Pomponio Leto a , che forse vide personalmente. Fece forse parte, o comunque fu prossimo, all'Accademia Pomponiana di Roma, della quale si sa poco a causa delle vicissitudini giudiziarie del suo fondatore Pomponio Leto. L'origine di questo autore \u00e8 abbastanza controversa, infatti si \u00e8 pensato sia che fosse sardo che spagnolo. Potrebbe essere individuato ragionevolmente in quel Rodrigo Baeza documentato a Roma nel 1547 e a Lanciano in Abruzzo nel 1549. Questi fu beneficiato di Villamiel, nei pressi di Ciudad Rodrigo in Estremadura, e clerico a Granada. Fu oggetto di una causa, presso la Real Chanchilleria di Valladolid, nella quale gli vennero contestati i benefici su Villamiel, che invece furono riconosciuti sia dal re che dal papa Giulio III, nella quale deleg\u00f2 suo fratello Domenico a rappresentarlo. Fece parte dell'Ordine di Santiago."}
{"id": "772328", "revid": "6923", "url": "https://it.wikipedia.org/wiki?curid=772328", "title": "SDA Express Courier", "text": "SDA Express Courier \u00e8 un'azienda nata nel 1984 per operare nel settore delle spedizioni espresse nazionali. Dal 1998 fa parte del gruppo Poste Italiane e ha ampliato l'offerta nella gestione logistico-distributiva e per la vendita a distanza.\nStoria.\nFondata nel 1984 a Roma, da Alberto Astolfi e i fratelli Cecchetti, si \u00e8 ampliata sino a raggiungere un fatturato di circa 308 miliardi di lire nel 1997. Nel 1998 \u00e8 stata oggetto dell'acquisizione totale da parte del gruppo Poste Italiane. Questa operazione, che ha riguardato anche l'acquisizione di ulteriori societ\u00e0, \u00e8 stata oggetto di attenzione da parte dei media nazionali che l'hanno valutata complessivamente, dunque con riferimento all'acquisizione anche di altre societ\u00e0 separate, dell'importo di circa 200, o 220 miliardi di lire; sempre nello stesso ambito sono state sollevate perplessit\u00e0 con relative precisazioni.\nIn base all'obbligo legale di comunicazione preventiva, la stessa operazione di vendita da parte dei vecchi azionisti alla nuova Poste Italiane S.p.A. \u00e8 stata anche oggetto di esame da parte dell'Autorit\u00e0 Garante della concorrenza e del mercato che ha fornito parere positivo.\nNel 2000 una quota del 20% del capitale sociale della societ\u00e0 Bartolini \u00e8 stata acquisita da Poste Italiane attraverso la sua controllata SDA Express Courier, con conseguente formazione di un consorzio tra le tre aziende per lo smistamento di pacchi sul territorio nazionale. Questo accordo \u00e8 stato anche oggetto di contestazione da parte delle aziende concorrenti in sede legale, ma si \u00e8 concluso a favore del consorzio stesso. All'epoca la sinergia rappresentava il 40% del mercato. Nel 2005 Poste Italiane non rinnov\u00f2 i termini dell'accordo originariamente stipulato e vendette le quote di partecipazione in Bartolini.\nOperativit\u00e0.\nPer le Poste Italiane svolge anche il servizio di distribuzione dei pacchi postali. Tra le poche societ\u00e0 di trasporto espresso operanti in Italia anche di propriet\u00e0 nazionale, .\nSi tratta di una delle maggiori aziende italiane del settore che, secondo le statistiche diffuse dalla confederazione del settore (CONFETRA), nel 2007 si piazzava al 10\u00ba posto generale (al 3\u00ba prendendo in considerazione specificamente i corrieri espressi) con un fatturato totale di 413,722 milioni di euro, un utile ante imposte di 6,207 milioni e 1.232 dipendenti. Nel 2008 si piazzava al 12\u00ba posto generale (al 4\u00ba tra i corrieri espressi), con un fatturato totale di 425,465 milioni, un utile ante imposte di 2,807 milioni e 1.271 dipendenti e l'anno successivo, rispettivamente al 9\u00ba (4\u00ba) posto, fatturato di 392,129 milioni, perdita ante imposte di 24,963 milioni e 1.254 dipendenti.\nI dati diffusi dalla stessa confederazione e relativi all'anno 2010 indicano la 13\u00aa posizione assoluta (la 4\u00aa nel settore corrieri espressi) con fatturato di 406,768 milioni, perdita ante imposte di 42,675 milioni e 1.341 dipendenti. Sempre la stessa classifica, relativa al 2016 vede SDA al 10\u00ba posto con 548,485 milioni, perdita ante imposte di 37,196 milioni e 1.452 dipendenti.\nDalla relazione finanziaria annuale del gruppo Poste Italiane nel complesso la gestione dell'esercizio 2014 di SDA Express Courier S.p.A. ha un fatturato di 511 milioni di euro, mentre il risultato operativo \u00e8 in negativo per 21 milioni di euro. Nell'esercizio 2019 i risultati sono stati di un fatturato di 683 milioni di euro e perdite per 32 milioni."}
{"id": "772329", "revid": "1632387", "url": "https://it.wikipedia.org/wiki?curid=772329", "title": "Where Moth and Rust Destroy", "text": "Where Moth and Rust Destroy \u00e8 un album dei Tourniquet. Il titolo \u00e8 un riferimento a Matteo 6:19. Tutti gli assoli di chitarra su questo album sono stati eseguiti da Marty Friedman eccetto la traccia 4 e 7, eseguiti da Bruce Franklin."}
{"id": "772334", "revid": "339392", "url": "https://it.wikipedia.org/wiki?curid=772334", "title": "Master Cup", "text": ""}
{"id": "772335", "revid": "547034", "url": "https://it.wikipedia.org/wiki?curid=772335", "title": "Prodotto misto", "text": "Nel calcolo vettoriale un prodotto misto \u00e8 un'espressione in cui compaiono contemporaneamente prodotti scalari e vettoriali di vettori dello spazio tridimensionale.\nProdotto triplo.\nIl prodotto misto pi\u00f9 noto \u00e8 il prodotto triplo di tre vettori a, b, c. Si tratta di un'espressione in cui compare un prodotto scalare e un prodotto vettoriale, ad esempio:\nIl risultato \u00e8 uno scalare il cui valore assoluto non dipende n\u00e9 dall'ordine dei tre vettori n\u00e9 dall'ordine delle due operazioni. Il valore assoluto \u00e8 pari al volume del parallelepipedo costruito sui tre vettori (oppure pari a 6 volte il volume del tetraedro costruito sui tre vettori). Come conseguenza di questa propriet\u00e0, supponendo che nessuno dei tre vettori sia nullo, il prodotto triplo \u00e8 pari a zero se e solo se i vettori sono complanari; per questo motivo, e poich\u00e9 gode della propriet\u00e0 commutativa a meno del segno, \u00e8 comune usare il prodotto triplo come test di complanarit\u00e0.\nIl segno del prodotto triplo dipende dall'ordine dei vettori e delle due operazioni. Una permutazione ciclica dei tre vettori coinvolti nel prodotto misto, o lo scambio dei due operatori, non ne modifica il risultato (e dunque il segno):\nUn permutazione pari coincide con una permutazione ciclica e una singola permutazione (dispari) cambia il segno:\nQuesta propriet\u00e0 pu\u00f2 essere resa in modo formale avvalendosi delle propriet\u00e0 del determinante. Infatti\nDoppio prodotto vettoriale.\nGeneralmente, un prodotto misto in cui compaiono due o pi\u00f9 prodotti vettoriali pu\u00f2 essere trasformato nella somma di vari prodotti misti contenenti al pi\u00f9 un prodotto vettoriale. Ad esempio l'espressione \npu\u00f2 essere semplificata, imponendo un'uguaglianza del tipo\ncon incognite \"A\", \"B\" e \"C\". Poich\u00e9 il vettore a \u00d7 (b \u00d7 c) appartiene al piano formato dai vettori b e c, vale \"A\" = 0. Ponendo a = b = c = i si determina che \"A\" + \"B\" + \"C\" = 0; mentre, ponendo a = b = i e c = j si determina che \"C\" = -1. Di conseguenza \u00e8 \"B\" = 1, e si \u00e8 ottenuta la seguente uguaglianza:\nAnalogamente, vale l'uguaglianza seguente:\ndove \"a\"2 = a \u00b7 a."}
{"id": "772336", "revid": "767487", "url": "https://it.wikipedia.org/wiki?curid=772336", "title": "Contraband (gruppo musicale)", "text": "I Contraband furono un supergruppo hair metal formatosi a Los Angeles nel 1990.\nBiografia.\nNato dall'unione di alcuni membri di due gruppi musicali, come Bobby Blotzer dei Ratt, Michael Schenker e Share Pedersen delle Vixen, a cui si aggiunsero Richard Black degli Shark Island e Tracii Guns degli L.A. Guns, firmando un contratto per la Impact Records.\nPubblicarono il primo album \"Contraband\" nel 1991, che giunse al n\u00ba 187 nella classifica di Billboard. Altri lavori furono la cura della colonna sonora del film \"If Looks Could Kill\" (1991), per cui utilizzarono il brano \"\"Loud Guitars, Fast Cars And Wild, Wild Livin\"'\", poco dopo il gruppo si sciolse."}
{"id": "772337", "revid": "536103", "url": "https://it.wikipedia.org/wiki?curid=772337", "title": "Allopatia", "text": ""}
{"id": "772340", "revid": "1226", "url": "https://it.wikipedia.org/wiki?curid=772340", "title": "Starship troopers", "text": ""}
{"id": "772342", "revid": "125883344", "url": "https://it.wikipedia.org/wiki?curid=772342", "title": "Bromelina", "text": "Il termine generico di bromelina si riferisce a due enzimi proteolitici (ossia proteine in grado di degradare altre proteine in amminoacidi), individuati in \"Ananas comosus\" (famiglia delle Bromeliaceae, da cui il nome). \nForme di bromelina.\nLa prima forma a essere individuata fu la bromelina del frutto dell'ananas, caratterizzata grazie a studi sul suo utilizzo in ambito erboristico e nella medicina popolare. Successivamente fu individuata una seconda forma, detta bromelina del gambo, utilizzata oggi in campo erboristico industriale. Infatti nel gambo la bromelina \u00e8 pi\u00f9 concentrata che nel frutto, per cui l'estrazione risulta pi\u00f9 economica, visto che l'utilizzo del frutto da parte dell'industria alimentare ne fa innalzare il costo, mentre il gambo non \u00e8 la parte di maggior interesse della produzione alimentare. In quanto enzima, la sua concentrazione si esprime spesso in unit\u00e0 proteolitiche, o unit\u00e0 Rorer o pi\u00f9 comunemente U.I. (unit\u00e0 internazionali), piuttosto che in unit\u00e0 ponderali, facendo riferimento alla purezza oltre che alla quantit\u00e0. Chimicamente si distinguono quattro frazioni di bromelina, con formule chimiche leggermente differenti tra loro, sebbene alcuni autori suggeriscano che le diversit\u00e0 si produrrebbero durante i processi di purificazione. Comunque, visto che le varie frazioni posseggono attivit\u00e0 sovrapponibile, si utilizza, di solito, la miscela nella forma naturale.\nAttivit\u00e0 farmacologica.\nIn quanto enzima proteolitico, la bromelina \u00e8 utilizzata nelle dispepsie, spesso in associazione con estratti pancreatici, ma il suo utilizzo principale \u00e8 come antinfiammatorio e antiedematoso principalmente in ambito erboristico. \u00c8 particolarmente utilizzato nel trattamento degli stati infiammatori dei tessuti molli associati a trauma, nelle infiammazioni localizzate, specialmente in presenza di edema, e nelle reazioni tissutali postoperatorie. Come anti infiammatorio trova impiego anche ad alti dosaggi. La sicurezza dell'impiego della bromelina rispetto ad altri preparati ayurvedici (medicina orientale basata sull'uso delle erbe) antinfiammatori deriva dalla differenza nel suo meccanismo di azione: infatti laddove i FANS inibiscono la cicloossigenasi, bloccando la sintesi di prostaglandine, la bromelina \"dirotta\" questa sintesi, incrementando la produzione di prostaglandine ad attivit\u00e0 antinfiammatoria a discapito di quelle ad attivit\u00e0 pro-infiammatoria, in tal modo evitando il danno gastrointestinale tipico dei FANS. Altre attivit\u00e0 naturali della bromelina includono un'azione antitrombotica, un'attivit\u00e0 ipotensiva e la capacit\u00e0 di solubilizzare le placche aterosclerotiche. \u00c8 nota la sua capacit\u00e0 sinergica nelle terapie antibiotica e antitumorale. Per uso topico si sfrutta l'azione cheratolitica e di \"pulizia\" dei lembi di pelle morta in prossimit\u00e0 di ulcere e ustioni; in Italia sono stati messi in commercio preparati erboristici a base di bromelina per uso topico. Un utilizzo collaterale della bromelina sfrutta la sua propriet\u00e0 antidiarroica, tramite inattivazione temporanea dei recettori intestinali delle tossine batteriche. Il settore erboristico, date le succitate funzioni svolte dalla bromelina, risulta quello di maggior impiego del citato estratto.\nL'EMA ha approvato questo prodotto solo per la rimozione del tessuto morto, una procedura che si chiama lo sbrigliamento. \nFarmacocinetica.\nL'assorbimento della bromelina dopo somministrazione orale \u00e8 intorno al 40%, quindi soddisfacente e interessante in quanto la mucosa gastrointestinale \u00e8 generalmente ritenuta impermeabile alle proteine. Questi dati suggeriscono la presenza di un sistema di trasporto attivo. La sua emivita plasmatica \u00e8 compresa tra 6 e 9 ore. Gli enzimi proteolitici sono normalmente inattivati dalle \"cistatine\", sostanze normalmente presenti nella saliva. Nonostante la buona resistenza della Bromelina a questa inattivazione, essa viene normalmente somministrata in compresse gastroresistenti. \u00c8 noto il suo impiego anche per via iniettiva, sebbene non siano registrati in Italia farmaci per questa impiego.\nControindicazioni.\nLa bromelina \u00e8 controindicata in pazienti con gravi disfunzioni renali o epatiche, ed \u00e8 necessario uno stretto controllo in pazienti emofiliaci o comunque soggetti a disordini della coagulazione del sangue.\nEffetti collaterali nell\u2019uomo sembrano essere a bassa incidenza (pari all'1,8% per reazioni allergiche, disturbi gastrici occasionali, diarrea e nausea). Un piccolo segmento della popolazione che manifesta una sensibilit\u00e0 all'ananas pu\u00f2 essere sensibile alla integrazione di bromelina.\nVarie.\nL'azione proteolitica della bromelina conduce al suo utilizzo da parte dell'industria alimentare per intenerire le carni in scatola, per chiarificare la birra e in generale nella preparazione di alimenti precotti. Esistono in natura sostanze dalle caratteristiche simili, tra le quali hanno goduto di un qualche interesse farmacologico le sole papaina e ficina, la prima estratta dalla papaya (Carica Papaia L., famiglia delle Caricaceae, ordine delle Parietales), la seconda dal fico (Ficus carica L., famiglia delle Moraceae, ordine delle Urticales) . Queste sostanze sono attualmente utilizzate esclusivamente dall'industria per scopi simili a quelli della bromelina. Il loro uso pu\u00f2 essere correlato alla preesistenza di coltivazioni per l'impiego alimentare dei frutti e al fatto che gli enzimi sono presenti nel lattice che si estrae per incisione del fusto, una tecnica che non inficia la produzione alimentare. Infatti, altri enzimi congeneri estratti da piante pi\u00f9 o meno diffuse, ad esempio l'actinidina estratta dal frutto acerbo del kiwi (Actinidia chinensis Planch.), hanno ricevuto una considerazione molto minore."}
{"id": "772343", "revid": "110157", "url": "https://it.wikipedia.org/wiki?curid=772343", "title": "Museo diocesano (La Spezia)", "text": "Il Museo diocesano della Spezia \u00e8 in via del Prione 156.\nL'edificio.\nIl Museo diocesano ha sede nell'antico edificio dell\"'Oratorio di San Bernardino\", (XV secolo), nell'antica via del Prione, nel luogo in cui nella cinta muraria medievale era la porta di ingresso per chi proveniva da Genova.\nAttualmente il Museo \u00e8 articolato su due piani.\nDopo essere stato soppresso dalle riforme napoleoniche ed essere stato a lungo sede della Pubblica Assistenza cittadina, l'edificio dell'antico oratorio \u00e8 stato recuperato a fini espositivi nell'ambito del programma di apertura al pubblico dei Musei Diocesani della Spezia, Sarzana e Brugnato. \n&lt;br&gt;La necessit\u00e0 di questa triplice attribuzione di sedi deriva dalla complessa vicenda storica della Diocesi spezzina: originariamente nata a Luni, fu poi trasferita a Sarzana nel 1204. Nel 1133 fu privata di una porzione di territorio per la creazione della Diocesi di Brugnato da parte della neonata arcidiocesi di Genova. Infine nel 1929 la sede episcopale \u00e8 stata trasferita alla Spezia .\nLa collezione.\nIl Museo ospita una serie di pannelli illustrativi e di reperti qui ordinati al fine di restituire le dinamiche storiche del territorio diocesano, le mutazioni geografiche che ha conosciuto, le istituzioni ecclesiastiche, gli ordini religiosi maschili e femminili, le opere di carit\u00e0 ed assistenza. \n&lt;br&gt;Le collezioni permanenti di manufatti artistici della vita della diocesi si accompagnano necessariamente all'esposizione temporanea e tematica di oggetti liturgici ed ecclesiastici in genere, per restituire un quadro completo della vicenda religiosa del territorio senza depauperare in maniera stabile il patrimonio di pertinenza delle parrocchie e degli enti.\nIl museo ripercorre la storia della locale diocesi, offrendo al visitatore un percorso sulle opere che hanno accompagnato la formazione diocesana tra Golfo, Riviera ed entroterra. Fra tutte le opere, particolarmente degne di nota sono la \"Triplice incoronazione di San Nicola da Tolentino\" di Antonio da Carpena, del 1539 e la \"Vergine con il Bambino\" proveniente dalla chiesa di Santo Stefano di Marinasco.\nIl percorso espositivo.\nLa visita del Museo ha inizio con la sala del Carpenino con la sua \"Triplice incoronazione o Gloria di San Nicola da Tolentino\" (opera esposta nel Braccio Carlomagno in Vaticano) cui fanno corona reperti lapidei provenienti da chiese ed oratori demoliti per il rinnovamento edilizio della citt\u00e0. \n&lt;br&gt;A corredare la grande tavola del Carpenino, il Comune ha prestato la piccola tavola del \"San Girolamo penitente\" sempre di Antonio Carpenino.\nDi notevole interesse sono le due \"Madonne\" di scuola pisana provenienti da Fabiano e Marinasco, lo stendardo processionale in tela dipinto su entrambi i lati da Carlo Braccesco. Da notare poi i due trittici provenienti uno da Chiesanuova: di Nicol\u00f2 Vespasiano, \"I Santi Giovanni Evangelista, Sebastiano, Rocco\", e del da Legnaro: \"I Santi Lucia, Antonio Abate e Biagio\". \n&lt;br&gt;Visibili le due tavole restaurate della donazione del professor Mauro Manfredi. \nDi particolare interesse \u00e8 la \"Madonna\" di Jacopo Spinolotto (1476), primo pittore spezzino conosciuto. \nL'opera era stata rubata del 1974 dalla Pieve di San Venerio; ritrovata nel 2007 \u00e8 tornata il 14 giugno 2008 ad arricchire la sala.\nDa non sottovalutare le finissime tele di Carlo Braccesco e la piccola tavola cinquecentesca (ancora in attesa di attribuzione) con l\"'Ecce Homo\".\nL'imminente ritorno da Oldenburg (Germania) dei due \"cofanetti eburnei\" di Federico II (di scuola siculo-araba) costringono ad una nuova disposizione all'interno delle gi\u00e0 pregevoli vetrine.\n&lt;br&gt;Tra le opere della sala del tesoro splendono il \"Calice\" di oreficeria parigina noto col nome di Enrico VIII (propriet\u00e0 della Parrocchia di Sant'Andrea di Levanto), il bel \"reliquiario di San Giovanni Battista\" opera di argentiere genovese (propriet\u00e0 della Parrocchia di San Giovanni Battista di Riomaggiore), l'argenteria pregiata (Torretta, GE) delle parrocchie di Cassana, Biassa, Portovenere, Montemarcello, Brugnato e Santa Maria, La Spezia, ecc.\nLa sala del \"Ciborio\", prezioso tabernacolo ligneo della Parrocchia di Monterosso, si apre con la storia della costruzione della nuova Cattedrale della Spezia a partire dal primo concorso indetto nel 192-31 sino alla realizzazione dell'attuale degli architetti Libera e Galeazzi nel 1974. \n&lt;br&gt;Vi si trovano preziose tele provenienti dalla Liguria e comunque legate alla storia religiosa della Diocesi, una copia coeva di buonissima fattura della \"Madonna di San Girolamo\" della Galleria nazionale di Parma, \"la Sacra conversazione\" del De Ferrari, la \"Comunione dei Santi\" del Bertolotto, una ricchissima serie di paramenti con un paliotto di finissimo ricamo, l'unico ostensorio ligneo che si conosca, tronetti dorati, un \"Ecce Homo\" ligneo certamente di scuola del Maragliano, cappini delle Confraternite...altre opere in arrivo dopo il restauro.\nIl Diocesano della Spezia vorrebbe nel tempo presentare sempre opere nuove per far conoscere le inestimabili ricchezze che sono nelle parrocchie o nascoste nelle casseforti.\nNel programma a cura dell\"'Associazione San Bernardino\" che gestisce il museo ha preso l'avvio una serie di mostre di artisti concittadini sul tema dell'arte sacra contemporanea."}
{"id": "772344", "revid": "1226", "url": "https://it.wikipedia.org/wiki?curid=772344", "title": "Interceptor il guerriero della strada", "text": ""}
{"id": "772349", "revid": "599013", "url": "https://it.wikipedia.org/wiki?curid=772349", "title": "The Abyss", "text": ""}
{"id": "772350", "revid": "78273", "url": "https://it.wikipedia.org/wiki?curid=772350", "title": "Museo diocesano della Spezia", "text": ""}
{"id": "772351", "revid": "1543377", "url": "https://it.wikipedia.org/wiki?curid=772351", "title": "Microband", "text": "Microband, formata nel 1983 da Luca Domenicali e Danilo Maggio, \u00e8 una formazione di teatro comico musicale.\nNel 1985 viene scoperta da Pupi Avati e nel 1987 viene lanciata da Renzo Arbore.\nDal 1985 si \u00e8 esibita in alcuni dei pi\u00f9 grandi Festival internazionali e in moltissimi teatri, oltre che in Italia, in Giappone, Regno Unito, Francia, Germania, Svizzera, Danimarca, Portogallo, Grecia, Croazia, Austria, Slovenia, Isole Azzorre, Azerbaigian etc...\nSelezionata per la \"Tasse d'Or\" al \"Festival International de l'Humour di Cannes\", ha vinto il 1\u00ba Premio al Festival Internazionale di Lipsia, e nel 2000 \u00e8 stata invitata al Festival di Edimburgo.\nNel 2007 ha prodotto lo spettacolo \"S.M.S. (Strange Music Symphony)\" nel quale la ricerca sul potenziale comico dei vari generi musicali si \u00e8 sviluppata attingendo alle musiche, tra gli altri, di Astor Piazzolla, Gioachino Rossini, Paolo Conte, Serge Gainsbourg, Jethro Tull, Philip Glass.\nNel 2008 al Festival Internazionale di Recklinghausen, in Germania, sono stati chiamati come ospiti al Gala per la presentazione della prima teatrale dello spettacolo con Kevin Spacey e Jeff Goldblum.\nNel 2012 viene invitata al Gala di inizio anno dalla Filarmonica di Essen, in cui lavora al fianco dei due attori protagonisti del film Premio Oscar \"Le vite degli altri\".\nNell'aprile del 2012 ha prodotto lo spettacolo \"Classica for Dummies\" interamente dedicato alle pagine pi\u00f9 clamorosamente belle della musica classica di tutti i tempi.\nNel 2013 e nel 2014, al fianco di Marco Balbi, Marcella Formenti, Nicola Stravalaci e Lucia Vasini partecipa allo spettacolo Bennisuite, prodotto dal Tieffe Teatro di Milano\ne tratto da testi di Stefano Benni. Per questo spettacolo Microband compone le musiche originali.\nNel novembre 2015 Microband porta \"Classica for Dummies\" al Teatro della Tosse di Genova in occasione della XIX Rassegna di Teatro Musicale per Ragazzi organizzato dalla Giovine Orchestra Genovese."}
{"id": "772352", "revid": "78273", "url": "https://it.wikipedia.org/wiki?curid=772352", "title": "Museo diocesano di La Spezia", "text": ""}
{"id": "772353", "revid": "1632387", "url": "https://it.wikipedia.org/wiki?curid=772353", "title": "Microscopic View of a Telescopic Realm", "text": "Microscopic View of a Telescopic Realm \u00e8 un album dei Tourniquet. \u00c8 stato pubblicato dalla Metal Blade Records nel 2000."}
{"id": "772357", "revid": "119618833", "url": "https://it.wikipedia.org/wiki?curid=772357", "title": "Adelio Moro", "text": "Carriera.\nGiocatore.\nClub.\nCresciuto nell'Atalanta, Moro venne dato in prestito alla Cremonese in Serie D nel 1969. Dopo un anno rientr\u00f2 a Bergamo dove contribu\u00ec a riportare la societ\u00e0 orobica in Serie A. Venne quindi acquistato dall' per il campionato 1972-1973 unitamente ai suoi compagni di squadra Giuseppe Doldi e Sergio Magistrelli.\nDopo 61 partite si trasfer\u00ec al Verona dove contribu\u00ec al campionato della squadra scaligera concretizzatosi nella salvezza e nel raggiungimento della finale di Coppa Italia. Dopo un anno venne ceduto all'. Con lui in regia l'Ascoli ritrov\u00f2 la Serie A vincendo il torneo cadetto nel 1977-1978 e ottenendo in seguito un quinto posto nel campionato 1979-1980, miglior risultato nella storia della societ\u00e0 marchigiana.\nNel 1981 passa al , terminando la stagione con la retrocessione.\nIl prosieguo della carriera lo port\u00f2 nel 1982-1983 al e poi nuovamente nell'Atalanta prima di chiudere la sua parabola agonistica nell'Ospitaletto.\nAdelio Moro pu\u00f2 vantare il 100% di realizzazione dei calci di rigore in Serie A con 10 reti segnate su altrettanti tentativi.\nNazionale.\nConta 2 presenze nella Nazionale Under-23 e 4 presenze in quella Under-21."}
{"id": "772358", "revid": "86962248", "url": "https://it.wikipedia.org/wiki?curid=772358", "title": "Real Chanciller\u00eda", "text": "La Real Chanciller\u00eda fu un'istituzione di giustizia e governo del Regno di Castiglia con sede a Valladolid in Spagna, attiva dal 1371 al 1834, il cui ambito territoriale fino alla creazione di quella di Ciudad Real nel 1494, poi trasferita a Granada nel 1504, corrispondeva all'intero regno. Successivamente il confine tra le due giurisdizioni fu quello del fiume Tago.\nLa sede dell'istituzione rimase la stessa dell'Audiencia fino al 1677, quando fu trasferita in un nuovo edificio dove rimase fino al 1972, quando si inaugur\u00f2 la sede che occupa ora.\nAttualmente al posto della soppressa istituzione \u00e8 situato uno dei pi\u00f9 importanti archivi spagnoli che custodisce sia la documentazione relativa alla Real Chanciller\u00eda che quella relativa alla Audiencia Territorial de Valladolid attiva dal 1834 al 1989. L'archivio possiede circa 20.000 metri di scaffali di documenti, una biblioteca di oltre 5.000 volumi, 28 titoli di periodici e riviste.\nLa divisione territoriale tra le due aree del Regno di Castiglia si rese necessaria dopo la conquista del Sultanato di Granada da parte dei Re Cattolici nel 1492. A seguito della vittoria i sovrani decisero di trasformare Granada nella capitale del regno trasferendovi, fra l'altro, anche la sede della Chanciller\u00eda, che fin dalla sua creazione nel 1494, aveva sede a Ciudad Real. In principio il Tribunale si insedi\u00f2 nel quartiere di Qadima, l'attuale Albayz\u00edn, nella via che non a caso si chiamava de Oidores. Successivamente fu trasferito in una zona pi\u00f9 centrale, dove si trova ora. L'attuale edificio di gusto rinascimentale risale al 1531 e fu voluto dall'imperatore Carlo V, anche se il suo massimo splendore lo conobbe sotto il regno di Filippo II."}
{"id": "772359", "revid": "125423085", "url": "https://it.wikipedia.org/wiki?curid=772359", "title": "Al Sharpton", "text": "Occasionalmente lavora anche come attore, avendo al suo attivo numerosi cammei in spettacoli televisivi e film.\nBiografia.\nPrimi anni.\nAl Sharpton nacque in una ricca e prosperosa famiglia di Brooklyn: il padre, che aveva origini africane, era un pugile professionista e proprietario terriero che nel 1964 si trasfer\u00ec nel confortevole quartiere del Queens. Fin da giovanissimo Al Sharpton si avvicin\u00f2 al pentecostalismo: recit\u00f2 il suo primo sermone all'et\u00e0 di quattro anni, tanto da meritarsi il nomignolo di \"wonderboy preacher\" (\"bambino prodigio predicatore\").\nFece parte del coro gospel della celebre cantante Mahalia Jackson, ma la sua infanzia felice fu traumatizzata dal divorzio dei suoi genitori avvenuto nel 1963. Sharpton afferm\u00f2 in seguito: \"Dopo la separazione mio padre si spos\u00f2 con la mia sorellastra Tina, figlia che mia madre aveva avuto da un precedente rapporto\". La madre invece lavor\u00f2 come domestica e, ridotta quasi sul lastrico, fu costretta a trasferirsi a Brownsville, sobborgo di Brooklyn.\nNel 1964 il vescovo pentecostale di Washington lo nomin\u00f2 ministro del culto. Successivamente Sharpton si diplom\u00f2 alla Samuel J. Tilden High School e frequent\u00f2 il Brooklyn College, senza tuttavia laurearsi.\nAttivismo politico.\nLe prime esperienze politiche di Sharpton arrivarono negli anni della scuola, quando divenne rappresentante della comunit\u00e0 nera del suo istituto. Nel 1969 il reverendo Jesse Jackson lo nomin\u00f2 segretario dell'organizzazione giovanile della sua \"Operation Breadbasket\", un'organizzazione che si batteva contro il razzismo e le discriminazioni.\nNegli anni settanta, due anni dopo aver lasciato il college, Sharpton divenne il manager di James Brown: fu proprio il \"padrino del Soul\" che gli fece conoscere la sua futura moglie, Kathy Jordan, che avrebbe sposato nel 1983. Il suo impegno umanitario per\u00f2 continuava e nel 1971 fond\u00f2 il \"National Youth Movement\", un movimento che faceva della lotta alla droga e della beneficenza i suoi capisaldi.\nNel 1991 cre\u00f2 la \"National Action Network\", un'organizzazione nata per aiutare, economicamente e socialmente, i poveri bambini di colore che vivono senza soldi negli \"slums\", i quartieri poveri statunitensi. Gli altri obiettivi della NAN i riconoscimenti di tutti i diritti civili e politici e la fine di ogni forma di violenza.\nNel 1999 Sharpton guid\u00f2 un grande movimento di protesta sorto dopo l'omicidio dell'immigrato di colore Amadou Diallo, ventiquattrenne proveniente dalla Guinea. Diallo, che non aveva commesso alcun reato, era stato ucciso da un poliziotto e Sharpton sostenne che la causa dell'assassinio si doveva ricercare nel razzismo imperante tra le forze dell'ordine statunitense. Al termine di vari processi, la famiglia del defunto ricevette un indennizzo di tre milioni di dollari.\nUn caso molto simile capit\u00f2 nel 2003 quando venne ucciso Ousmane Zongo, anche lui immigrato africano totalmente innocente. Anche in questo caso, la famiglia di Zongo ricevette tre milioni di dollari per i danni morali subiti.\nAltro.\nPer molto tempo si pens\u00f2 che Al Sharpton fosse un attivista anti-gay: egli si \u00e8 invece battuto per i diritti della comunit\u00e0 LGBT e si \u00e8 dichiarato favorevole al matrimonio tra persone dello stesso sesso. Ha anche affermato di voler sconfiggere l'omofobia presente tra la comunit\u00e0 dei cristiani di colore statunitensi.\nSharpton \u00e8 un animalista ed \u00e8 membro di numerose organizzazioni non-profit, tra cui PETA.\nIl 12 gennaio del 1991 l'italo-americano Michael Riccardi pugnal\u00f2 Sharpton, che stava partecipando ad una manifestazione, con cinque colpi di coltello. Il reverendo si salv\u00f2 dopo cinque giorni di ospedale ma ha ancora una cicatrice lunga circa tre centimetri nel ventre ed accusa notevoli difficolt\u00e0 respiratorie; Riccardi invece fu condannato a quindici anni di carcere ma ne scont\u00f2 solo otto, anche perch\u00e9 mentre era in cella si riappacific\u00f2 col reverendo.\nCandidature.\nAl Sharpton \u00e8 un famosissimo \"candidato perenne\": con questa locuzione vengono definiti negli Stati Uniti d'America quei politici che si presentano sempre alle elezioni, nonostante vengano puntualmente sconfitti.\nMolteplici sono le sue candidature per il Senato come rappresentante dello stato di New York: si sottopose al giudizio degli elettori nel 1988, nel 1992 e nel 1994, sempre tra le file del Partito Democratico. Nel 1997, inoltre, si candid\u00f2 come sindaco di New York.\nIl 5 gennaio del 2003 Al Sharpton annunci\u00f2 che si sarebbe candidato alle primarie democratiche che avrebbero dovuto scegliere il candidato presidente del \"partito dell'asino\". Il risultato elettorale fu per\u00f2 modesto e in quasi tutti gli stati egli ottenne meno dell'1% dei voti; ebbe un discreto seguito solo nel Delaware (6%), nella Carolina del Sud (10%), nel Michigan (7%), nel Distretto di Columbia (20%), in Georgia (6%) ed a New York (8%).\nIl 15 marzo del 2004, dopo un'ennesima disfatta (questa volta in Kansas), a primarie in corso Sharpton annunci\u00f2 il suo sostegno a John Kerry: formalmente tuttavia non si ritir\u00f2 dalla tornata elettorale ed ottenne alla conclusione di essa ventisei delegati e cinque \"superdelegati\".\nControversie.\nOltre all'attentato subito nel 1991, varie sono le disavventure capitate ad Al Sharpton.\nTawana Brawley.\nTawana Brawley, una studentessa di colore quindicenne, fece una denuncia alla polizia di Wappingers Falls il 28 novembre del 1987: la ragazza affermava di essere stata violentata e picchiata da un gruppo di sei uomini bianchi. Effettivamente lo stato di salute della Brawley era malconcio: essa si present\u00f2 in commissariato ricoperta di feci e di spazzatura, con i vestiti strappati e varie abrasioni sul corpo, ed ovviamente a seguito della sua querela scoppi\u00f2 un caso nazionale.\nSuccessivamente la ragazza afferm\u00f2 di non essere stata stuprata, ma che comunque era stata costretta con la forza a subire un abuso sessuale. A quel punto Sharpton, insieme agli avvocati Alton H. Maddox e C. Vernon Mason, punt\u00f2 il dito contro l'allora assistente del procuratore distrettuale Steven Pagones, accusato di essere uno degli assalitori della Brawely.\nSharpton riteneva che la ragazza fosse stata vittima non soltanto di una violenza sessuale ma anche di una discriminazione razziale: tuttavia, un ex fidanzato della teste afferm\u00f2 che la ragazza si era inventata tutto per avere un po' di notoriet\u00e0 e che aveva continuato a mentire per paura delle reazioni dei genitori; alla fine del processo, si scopr\u00ec che effettivamente le deposizioni della Brawley erano tutte false.\nIl reverendo Al Sharpton fu costretto a pagare 300.000 dollari a Pagones per diffamazione, ma a distanza di vari anni afferma di non essersi pentito di quello che ha fatto e nel 1998 si \u00e8 rifiutato di chiedere scusa all'uomo ingiustamente accusato.\nGavin Cato.\nSharpton critic\u00f2 moltissimo Schneerson ed afferm\u00f2 che se l'ambulanza giudaica avesse fatto il proprio dovere Gavin si sarebbe potuto salvare. Il reverendo si fece portavoce della famiglia Cato e partecip\u00f2 al funerale del piccolo, in cui arring\u00f2 la folla presente al grido di \"No justice, no peace\" (\"Nessuna giustizia, nessuna pace\").\nI residenti di origine caraibica ed africana crearono spontaneamente un movimento di protesta che assunse anche connotazioni antisemite: Yankel Rosenbaum, un allievo ventinovenne del rabbino, fu ucciso. Sharpton non partecip\u00f2 personalmente ai tumulti, ma le comunit\u00e0 ebraiche lo accusarono di aver aizzato violentemente la folla.\n\"Invasore bianco\".\nMentre partecipava ad un congresso, un uomo di colore che partecipava con lui alla riunione gli disse che un commerciante ebreo (presente in sala) non aveva gradito la sua presenza. Al che Al Sharpton si rivolse a quell'uomo e lo defin\u00ec \"\"invasore bianco\".\nDi fronte alle proteste di alcuni, il reverendo chios\u00f2: \"Cosa c'\u00e8 di male a denunciare un invasore bianco?\". Successivamente, per\u00f2, egli chiese scusa al commerciante ebreo.\nInformatore dell'FBI.\nNel 1983 Sharpton lavorava in incognito per l'FBI facendo l'informatore dei federali. Registr\u00f2 un colloquio tra il campione dei pesi massimi Larry Holmes, un promoter di incontri di pugilato e due mafiosi. In seguito Sharpton afferm\u00f2 che le sue erano solo operazioni antidroga e contro la droga \u00e8 ammesso tutto, anche violare la privacy delle persone.\nIncalzato dai cronisti, ha anche aggiunto che: \"Ho sempre avuto una regola di condotta, le mie informazioni non dovevano mai colpire un eletto, un sacerdote, un rappresentante della comunit\u00e0 nera\". Quando un giornalista del \"New York Magazine\" gli ha ricordato la soffiata che cost\u00f2 la carriera ad un consigliere nero del Bronx, egli rispose: \"\u00c8 stato un incidente. Quel consigliere mi ha chiamato su una linea sbagliata e il registratore si \u00e8 messo in funzione automaticamente. Io non c'entro assolutamente niente\"\".\nSharpton attore.\nPersonaggio controverso, da taluni amato per le sue coraggiose battaglie e da altri odiato perch\u00e9 accusato di demagogia, Sharpton con la sua estroversione ha suscitato la curiosit\u00e0 di numerosi esponenti del mondo dello spettacolo.\nAmico personale di Spike Lee, \u00e8 apparso in numerosi suoi film tra cui \"Malcolm X\" (1992). \u00c8 inoltre apparso nel ruolo di s\u00e9 stesso in numerosi telefilm tra cui Boston Legal, \"Law &amp; Order - Unit\u00e0 vittime speciali\" e \"Tutto in famiglia\" ed ha condotto il reality show \"I hate my job\".\nHa preso parte al Saturday Night Live e sono molteplici i suoi cammei sul grande schermo. Ha anche presentato programmi radiofonici e sceneggiato una miniserie tv per poi ideare e condurre un suo personalissimo talk show dal titolo \"The Al Sharpton Show\"."}
{"id": "772361", "revid": "385321", "url": "https://it.wikipedia.org/wiki?curid=772361", "title": "Cocoon (film)", "text": ""}
{"id": "772366", "revid": "363629", "url": "https://it.wikipedia.org/wiki?curid=772366", "title": "Museo civico etnografico Giovanni Podenzana", "text": "Il Museo civico etnografico Giovanni Podenzana ha sede alla Spezia.\nStruttura.\nIl Museo etnografico G. Podenzana della Spezia si trova in via del Prione 156, in piena zona pedonale nel centro storico cittadino. \n&lt;br&gt;Il museo ha sede nell'antico \"oratorio di San Bernardino\", edificio del XV secolo nei pressi della porta di Genova (altrimenti appunto detta \"porta di San Bernardino\") nella cinta muraria medievale. Prima di ospitare il museo, l'edificio \u00e8 stato per alcuni anni sede della Pubblica Assistenza cittadina.\nLa collezione.\nIl museo \u00e8 dedicato a Giovanni Podenzana, naturalista, viaggiatore, etnografo (La Spezia 1864-Brugnato 1943). \n&lt;br&gt;In oltre trent'anni di viaggi e ricerca sul campo Podenzana raccolse migliaia di oggetti riferibili all'antropologia extraeuropea (Australia, Tasmania, Nuova Guinea, Giappone) e alla cultura e delle tradizioni popolari delle comunit\u00e0 rurali della Lunigiana storica, dalla met\u00e0 del Settecento ai primi decenni del Novecento. In esposizione permanente i materiali di arte e tradizione popolare della Val di Magra e Val di Vara, databili dalla met\u00e0 del Settecento ai primi decenni del Novecento. Questi elementi della vita sociale e quotidiana delle comunit\u00e0 rurali del territorio, modificata profondamente a seguito dell'industrializzazione, offrono al visitatore un'interessante sintesi della vita in Lunigiana nel Settecento e nel primo Novecento. Ne emergono un mondo e una societ\u00e0 semplici ma ricchi di antiche consuetudini, rituali, credenze; un artigianato sapiente capace a volte di trasformare gli oggetti minuti di uso quotidiano in piccoli capolavori artistici, come le tipiche culle intagliate della zona di Bratto (Pontremoli).\nNotevole e ricca la sezione dei tessili e dei costumi tradizionali dell'Ottocento, fra i quali l'abito femminile festivo della Spezia, di Sarzana e delle Cinque Terre, con la presenza delle gonne realizzate nella stoffa turchina tessuta nei telai locali, che rappresenta l'antenato del mitico jeans.\nNotevole anche la sezione che documenta i gioielli d'oro in filigrana, da indossare nei giorni della festa, e le croci d'argento di manifattura locale, dalle quali le donne non si separavano mai nemmeno durante il lavoro nei campi. Si conservano anche i singolari cappellini femminili di rafia intrecciata, le cui minutissime dimensioni avevano meravigliato i viaggiatori inglesi del secolo passato in visita nel Golfo. Ma ancora gli strumenti domestici, gli ex voto della devozione popolare, gli oggetti legati alla sfera della superstizione, gli utensili connessi con le attivit\u00e0 agricole o della pastorizia, gli arredi e le suppellettili della casa, gli strumenti intagliati della filatura e tessitura, spesso doni di fidanzamento donati alla futura sposa, elementi tutti che costituiscono, per la loro antichit\u00e0 di raccolta e la loro originalit\u00e0, un repertorio di raro fascino e di sottile seduzione.\nIl percorso espositivo.\nLa collezione si articola sviluppando i seguenti temi:"}
{"id": "772367", "revid": "124123", "url": "https://it.wikipedia.org/wiki?curid=772367", "title": "Jackson Showalter", "text": "Showalter fu 5 volte campione statunitense di scacchi, nel 1890, 1892, 1892\u20131894, 1895\u20131898 e 1906\u20131909. Vinse il campionato U.S.A. vincendo contro Solomon Lipschutz (2 volte), Max Judd, Emil Kem\u00e9ny e John Barry; perse, invece, il titolo al termine delle partite giocate contro Solomon Lipschutz, Max Judd, Harry Nelson Pillsbury e Frank Marshall."}
{"id": "772368", "revid": "599013", "url": "https://it.wikipedia.org/wiki?curid=772368", "title": "M\u00e1rcio Santos", "text": "Durante la sua carriera ha giocato in numerosi club brasiliani e europei come Botafogo, San Paolo, , e . Ha militato a lungo nella nazionale, con la quale ha partecipato da titolare al vittorioso .\nBiografia.\nIl 19 aprile 2008 \u00e8 stato colpito da un ictus e ricoverato in ospedale; dopo cinque giorni \u00e8 stato dimesso. Vive a Balne\u00e1rio Cambori\u00fa, nello Stato di Santa Catarina.\nCaratteristiche tecniche.\nForte fisicamente e abile nel gioco aereo, era un difensore centrale avvezzo a trovare la via del gol.\nCarriera.\nClub.\nInizi\u00f2 la sua carriera nel Novorizontino, con cui debutt\u00f2 nel 1987; disput\u00f2 quattro edizioni del Campionato Paulista (1987-1990) e partecip\u00f2 alla seconda serie nazionale nel 1989 (gruppo J). Nel 1990 venne acquistato dall'Internacional, giungendo in S\u00e9rie A; esord\u00ec giocando 5 incontri nella stagione 1990. Nel torneo successivo fu titolare del club di Porto Alegre, venendo impiegato in 18 partite; segn\u00f2 anche le prime due reti della sua carriera in S\u00e9rie A, e al termine del campionato gli fu consegnata la Bola de Prata quale miglior difensore centrale del torneo, a fianco di Ricardo Rocha. Nel 1992 pass\u00f2 al Botafogo, disputando l'intera stagione da titolare (22 presenze); le sue prestazioni in patria gli valsero il trasferimento in Europa, al Bordeaux. In Francia rimase per due campionati, entrambi in Division 1; ebbe l'occasione, nella stagione 1993-1994, di scendere in campo anche in Coppa UEFA.\nDopo il Mondiale 1994 venne acquistato dalla Fiorentina per 5,5 miliardi di lire; inoltre, il presidente Vittorio Cecchi Gori gli promise una cena con Sharon Stone (di cui il brasiliano \u00e8 un grande fan) se fosse arrivato a quota 9 reti (7 secondo lo stesso giocatore). M\u00e1rcio Santos gioc\u00f2 la Serie A 1994-1995, venendo impiegato da titolare, per un totale di 32 presenze e 2 gol (al Napoli e al Torino), oltre a 2 autogol contro il Bari e il Torino. A fine stagione la Fiorentina arriva al decimo posto; non avendo rispettato appieno le aspettative, venne ceduto all'Ajax, club dei Paesi Bassi. Giunto ad Amsterdam, fatic\u00f2 a trovare spazio, anche per contrasti con l'allenatore Louis van Gaal, che intendeva impiegarlo come laterale destro invece che nel suo abituale ruolo di centrale difensivo. Tuttavia, M\u00e1rcio Santos riusc\u00ec a giocare 4 incontri nella UEFA Champions League 1996-1997, e 21 in Eredivisie.\nNel 1996 sub\u00ec un'operazione alla caviglia; torn\u00f2 poi all'Atl\u00e9tico Mineiro, con la cui maglia non gioc\u00f2 in S\u00e9rie A; passato al San Paolo, ancora alle prese con i problemi derivati dall'infortunio alla caviglia e in disaccordo con l'allenatore Paulo C\u00e9sar Carpegiani, non riusc\u00ec a ritrovare il rendimento degli anni passati. Vinse comunque il campionato statale e il campionato nazionale nel 1998. Dopo un'esperienza al Santos e un breve passaggio al Gama di Brasilia decise di lasciare il Brasile, dapprima per la Cina e poi per la Bolivia; tuttavia, non esord\u00ec mai con la maglia del Bol\u00edvar di La Paz, e dovette far ritorno in patria, dove si ritir\u00f2 qualche anno dopo.\nNazionale.\nEsord\u00ec in nazionale maggiore il 12 settembre 1990 nell'amichevole Brasile-Spagna (3-0). Venne convocato per la Coppa Am\u00e9rica 1991, e gioc\u00f2 da titolare tutta la fase finale della competizione, segnando anche un gol contro l' (15 luglio). Nel 1992 fu selezionato per prendere parte al Torneo Pre-Olimpico CONMEBOL 1992, durante il quale gioc\u00f2 3 gare. Nel 1993 gioc\u00f2 alcune amichevoli, segnando contro (13 giugno) e (8 agosto).\nBench\u00e9 non fosse stato inizialmente incluso nella lista dei convocati, una serie di infortuni occorsi ad altri giocatori fece s\u00ec che venisse selezionato per il . Durante il Mondiale gioc\u00f2 al fianco di Aldair, compagno che conosceva poco e con cui non aveva disputato molte gare. M\u00e1rcio Santos fu titolare per tutta la competizione, in cui segn\u00f2 un gol, al 65' di Brasile-Camerun (3-0), e fall\u00ec il proprio tentativo dal dischetto durante i tiri di rigore della finale che vide il Brasile sconfiggere l'Italia. Al termine della competizione fu inserito nella squadra ideale del torneo.\nLa sua ultima partita in nazionale risale al 30 maggio 1997, Brasile-Norvegia (2-4)."}
{"id": "772369", "revid": "72563", "url": "https://it.wikipedia.org/wiki?curid=772369", "title": "Solomon Lipschutz", "text": ""}
{"id": "772371", "revid": "486946", "url": "https://it.wikipedia.org/wiki?curid=772371", "title": "Ilirea", "text": ""}
{"id": "772372", "revid": "12290", "url": "https://it.wikipedia.org/wiki?curid=772372", "title": "Episodi di Hazzard", "text": ""}
{"id": "772374", "revid": "1272592", "url": "https://it.wikipedia.org/wiki?curid=772374", "title": "Animismo", "text": "L'animismo, in antropologia, \u00e8 quell'insieme di religioni o culti nel quale viene attribuita qualit\u00e0 divina o soprannaturale a oggetti, luoghi o esseri materiali. Queste religioni non considerano le divinit\u00e0 come esseri puramente trascendenti, bens\u00ec attribuiscono propriet\u00e0 spirituali a determinate realt\u00e0 fisiche. Questo tipo di credenze \u00e8 cos\u00ec chiamato perch\u00e9 si basa su un certo grado di identificazione tra principio spirituale divino (anima) e aspetto materiale di esseri ed entit\u00e0 (quali anche d\u00e8moni o altre presenze). La posizione filosofica corrispondente all'animismo viene di solito chiamata panpsichismo.\nStoria.\nIl termine \"animismo\", per quanto riferibile a concezioni e credenze molto antiche, \u00e8 stato coniato solo in tempi pi\u00f9 recenti.\nL'ipotesi scientifica del chimico Georg Ernst Stahl.\nEsso fu usato per la prima volta nel 1720 in ambito medico, dal chimico e biologo Georg Ernst Stahl per definire una teoria secondo la quale l'anima svolgeva una funzione diretta nel controllo di ogni funzione corporea, in particolare come meccanismo di difesa nei confronti degli agenti patogeni. Si trattava di una teoria rivelatasi scientificamente di scarso successo, ma simmetrica a livello concettuale alla teoria del flogisto, formulata sempre da Stahl in ambito chimico, che teorizzava la presenza in ogni tipo di materiale di un ineffabile componente (il flogisto) che sarebbe stato liberato durante la combustione giustificando gli effetti di quest'ultima.\nAnimismo religioso: la definizione antropologica di E. Tylor.\nSuccessivamente, nel 1871, l'espressione \"animismo\" \u00e8 stata utilizzata dall'antropologo inglese Edward Tylor per definire una forma primordiale di religiosit\u00e0 basata sull'attribuzione di un principio incorporeo e vitale (anima) a fenomeni naturali, esseri viventi e oggetti inanimati, in special modo per tutto ci\u00f2 che incide direttamente con la vita di queste popolazioni ed \u00e8 essenziale per la loro sopravvivenza: i prodotti alimentari e la loro caccia e raccolta, i materiali per costruire utensili, monili e ripari, i fenomeni atmosferici, la morfologia stessa del territorio. Tutto ci\u00f2 viene riconosciuto come \"animato\" e progressivamente associato a forme di venerazione, spesso direttamente funzionali alla buona riuscita delle azioni quotidiane per vivere.\nQuesto \"culto dell'anima\", semplice, spontaneo, irrazionale, basato sulle esperienze comuni e quotidiane, sarebbe stato alla base, secondo Tylor, di un'\"evoluzione\" del pensiero religioso che avrebbe condotto, di pari passo con la civilizzazione, a religioni sempre pi\u00f9 strutturate, con pratiche sociali ben definite, fino a svilupparsi attorno alla figura di un essere creatore.\nAltri approcci.\nIl senso del termine \"animismo\" cos\u00ec come definito da Tylor \u00e8 quello oggi di uso pi\u00f9 comune per descrivere le caratteristiche di questo tipo di religiosit\u00e0, per quanto la spiegazione da lui fornita dell'animismo come religione primitiva e \"immatura\", con le sue analogie con lo sviluppo cognitivo del bambino, sia stata, invece, ampiamente criticata e superata in antropologia.\nIn particolare, della teoria di Tylor viene contestato l'etnocentrismo insito nell'assunto che i temi mitologici alla base delle religioni animistiche, in quanto frutto di una concezione superstiziosa e primitiva della natura, potessero svilupparsi indipendentemente in varie parti del mondo per progredire, altrettanto indipendentemente, verso un'elaborazione pi\u00f9 complessa, pi\u00f9 \"elevata\" dei valori religiosi.\nSi trattava di un approccio psicologico simile a quello utilizzato dall'antropologo James Frazer, con la pubblicazione nel 1890 de \"Il ramo d'oro\", per indagare il ruolo sociale ricoperto dalla magia nelle societ\u00e0 umane pi\u00f9 antiche, o a quello di Levi-Bruhl secondo cui il pensiero magico dei primitivi sarebbe caratterizzato da una partecipazione confusa e collettiva con l'universo, che farebbe uso di rappresentazioni al posto dei concetti.\nUn primo approccio alternativo a quello di Tylor allo studio delle culture primitive viene proposto nel 1903 da Leo Frobenius con il concetto di \"kulturkreislehre\" (\u00abteoria dell'area culturale\u00bb) basata sull'ipotesi che i temi mitologici delle civilt\u00e0 pi\u00f9 antiche non si siano sviluppati in modo indipendente, ma si siano diffusi, invece, progressivamente in Mesopotamia e India a partire da un nucleo primitivo africano, successivamente nelle isole del Pacifico, e da l\u00ec nell'America Centrale e equatoriale.\nFra gli altri autori che si discostano da un'interpretazione della mentalit\u00e0 animista come ancorata a modelli primitivi e retrogradi si ricordano Richard Thurnwald (1922), Raymond Lenoir (1922), Charles Blondel (1926), Raoul Allier (1927), Olivier Leroy (1927), Paul Radin (1927), Gerardus van der Leeuw (1928), Charles Roberts Aldrich (1931).\nAnimismo e psicoanalisi.\nStudi sull'animismo sono presenti anche nella letteratura psicoanalitica. All'interno di \"Totem e tab\u00f9\" di Sigmund Freud, l'animismo viene considerato una fase primitiva dello sviluppo sociale. Una recente e originale chiave di lettura ispirata alla tradizione junghiana afferma invece che l'animismo, lungi dall'essere l'ingenuo prodotto di un pensiero pre-logico come sosteneva l'antropologo L\u00e9vy-Bruhl, nasce piuttosto da una psicologia tutta incentrata sugli aspetti soggettivi della psiche (sensazione e intuizione). Da tale concezione si sarebbe creato un sistema culturale basato sulla proiezione dell'inconscio sulla Natura, ad esempio su luoghi sacri, o identificandosi con lo spirito degli animali totemici, recuperando cos\u00ec competenze ancestrali; ci si confronta con l'anima di defunti o di nemici per affrontare e superare i propri conflitti interni.\nIl dibattito tra animismo e meccanicismo.\nParticolare rilevanza ha assunto anche il dibattito tra animisti e meccanicisti, riguardante la seguente questione: gli organismi viventi sono delle macchine perfezionate, o il risultato miracoloso di un principio spirituale? \u00c8 la materia o l'anima a produrre la vita? Nell'Ottocento, con l'avanzare del positivismo, la domanda sembrava risolta dalla scienza in favore della tesi meccanica, sulla base del fatto che l'animismo, per spiegare la vita, faceva ricorso ad un principio autonomo, appunto l'anima, che non poteva essere oggettivamente studiato, e risultava quindi oscuro, non definibile, e scientificamente retrogrado. Poich\u00e9 inoltre escludeva la possibilit\u00e0 di una dialettica materialista, appariva persino reazionario (specie negli ambienti marxisti).\nDietro la contrapposizione tra meccanicismo e animismo si celava sostanzialmente l'antitesi tra determinismo e finalismo: il primo ipotizzava che il mondo fosse soggetto a leggi causali senza un fine n\u00e9 un progetto; il secondo affermava invece che gli organi viventi sono talmente perfetti che non possono essere frutto del caso. Pi\u00f9 recentemente, tuttavia, l'anima ha assunto altre connotazioni che le consentono di sfuggire alle obiezioni del meccanicismo: oggi, infatti, la fisica ammette una quota di casualit\u00e0 nei fenomeni naturali (principio di indeterminazione di Heisenberg), e la biologia, d'altro canto, riconosce che il finalismo vitalistico \u00e8 tutt'altro che perfetto, essendo la vita soggetta a morte, malattie, e mostruosit\u00e0. Cos\u00ec l'animismo non rifiuta pi\u00f9 la ricerca sperimentale, ma ne riconosce i limiti nel comprendere la natura della vita, che non \u00e8 riducibile a semplici fenomeni fisico-chimici.\nMentre infatti nell'organismo c'\u00e8 un processo di auto-costruzione e auto-mantenimento, la macchina viene costruita dall'esterno. La macchina, inoltre, \u00e8 costruita dall'uomo in vista di un fine, quindi non manca di finalismo, anzi, ha una finalit\u00e0 ben definita e rigida. Nell'organismo animato, invece, le funzioni sono in parte sostituibili l'una con l'altra poich\u00e9 gli organi sono polivalenti: essi cio\u00e8 hanno meno finalit\u00e0 e pi\u00f9 potenzialit\u00e0.\nAncora, la macchina \u00e8 il prodotto di un calcolo a cui soggiace in maniera univoca, mentre l'organismo opera secondo criteri empirici, nel senso che la vita \u00e8 esperienza, improvvisazione, tentativo in tutte le direzioni. Da ci\u00f2 derivano le mostruosit\u00e0 che la vita comporta, trovandosi in un equilibrio precario e continuamente da ristabilire.\nIn definitiva, la concezione meccanica dell'organismo non sarebbe che un residuo antropomorfico, che cerca di spiegare la formazione della vita assimilandola al procedimento usato dall'uomo per fabbricare una macchina. Una concezione, affiorata la prima volta in Cartesio, che considera Dio alla stregua di un fabbro intento a costruire macchine perfette e rispondenti a degli scopi prefissati. E cos\u00ec l'accusa di finalismo, abitualmente rivolta all'animismo, viene da quest'ultimo ribaltata: la metafisica antropomorfa \u00e8 alla base del meccanicismo, non del vitalismo.\nI risvolti filosofici.\nConcezioni dell'animismo radicalmente anti-deterministe risulta peraltro che fossero presenti sin dall'antichit\u00e0, in particolare nell'antica Grecia, contrapponendosi gi\u00e0 da allora alle prime forme embrionali del meccanicismo. Cos\u00ec in Platone, e poi successivamente nel neoplatonismo, l'anima era considerata il principio vitale, non componibile, che sta alla base del composto, in opposizione alle teorie atomiste di Democrito, secondo il quale invece gli esseri viventi erano un semplice aggregato di atomi.\nPer i platonici l'anima \u00e8 sempre stata vista come il principio pi\u00f9 semplice che si possa concepire, l'unit\u00e0 che si articola nella molteplicit\u00e0. Mentre il composto pu\u00f2 nascere (quando si abbia aggregazione) e morire (quando viene scomposto), l'anima \u00e8 indistruttibile essendo \"in-\"composta, cio\u00e8 qualcosa di straordinariamente semplice. Il finalismo del mondo, inteso come progettualit\u00e0 calata dall'alto, viene rigettato perch\u00e9 l'Uno, da cui ogni essere proviene, genera in maniera non intenzionale n\u00e9 voluta, bens\u00ec inconsapevolmente. Ne deriva che la natura \u00e8 tutta pervasa da una comune Anima del mondo (concetto di derivazione anche orientale).\nLa critica della progettualit\u00e0 meccanicista in natura sar\u00e0 un tratto comune anche al Kant della \"Critica del Giudizio\", che parler\u00e0 piuttosto di \u00abfinalit\u00e0 interna\u00bb in maniera simile al concetto aristotelico di entelechia, contestando invece l'idea di un obiettivo predisposto in qualche modo dall'esterno.\nEsponente dell'animismo neoplatonico nel Novecento sar\u00e0 infine Bergson, secondo il quale la vita non segue binari rigidi e prefissati, ma nasce da infinite potenzialit\u00e0: alcune si bloccano, altre invece proseguono. L'evoluzione della natura \u00e8 creatrice, perch\u00e9 deriva da uno \"slancio vitale\" inesauribile, privo di scopi deterministici."}
{"id": "772375", "revid": "6220", "url": "https://it.wikipedia.org/wiki?curid=772375", "title": "Pierre Louis", "text": ""}
{"id": "772376", "revid": "1514972", "url": "https://it.wikipedia.org/wiki?curid=772376", "title": "Museo civico archeologico Ubaldo Formentini", "text": "Il Museo civico archeologico Ubaldo Formentini \u00e8 custodito nel castello San Giorgio a La Spezia. \n&lt;br&gt;Il castello genovese risale ai secoli XIV-XVII e si trova sul colle che sovrasta il centro storico cittadino, dove \u00e8 sorto il primo nucleo della citt\u00e0. \nStoria.\nIl Museo civico archeologico della Spezia \u00e8 stato fondato nel 1873 grazie ad un primo nucleo di raccolte naturalistiche donate alla citt\u00e0 da Cesare Podenzana (1840-1884). \n&lt;br&gt;Con l'aiuto del geologo spezzino Giovanni Capellini, il museo accolse reperti archeologici venuti in luce durante gli scavi dei bacini e delle darsene dell'Arsenale Militare e i documenti riguardanti la storia della citt\u00e0. \n&lt;br&gt;Il continuo accrescimento per l'afflusso di materiali archeologici, naturalistici ed etnologici ha comportato la necessit\u00e0 di ospitare le raccolte in ambienti pi\u00f9 ampi. Vari sono stati cos\u00ec gli spostamenti della sede del Museo: dal piano terra del Teatro civico, alle case municipali di Corso Cavour, alla sede del Liceo cittadino, al Convento di Santa Chiara, al Palazzo Crozza fino all'attuale sede nel Castello di San Giorgio.\nQuest'ultima collocazione \u00e8 stata decisa dal Comune e dalla Soprintendenza per i Beni Architettonici della Liguria sulle basi del progetto F/O 1984 che sviluppa e concretizza un'idea gi\u00e0 degli anni trenta del Novecento, dapprima per iniziativa del direttore Ubaldo Formentini, poi per quella dell'amministrazione comunale che, negli anni tra il 1938 e il 1939, aveva fatto ristrutturare il \"Convento di Santa Chiara\" per esporvi le raccolte museali. Purtroppo il progetto non fu completato perch\u00e9 il convento and\u00f2 distrutto durante i bombardamenti del 1943. \nIl recupero del rapporto tra il Castello di San Giorgio e la citt\u00e0 moderna trova attuazione nell'ambito del pi\u00f9 generale recupero del ruolo del centro storico cittadino con il suo particolare percorso culturale che si snoda lungo via del Prione per concludersi sulla collina del Poggio, nel Castello - Museo dei pi\u00f9 antichi reperti del territorio.\nA partire dal 2005 la struttura ospita un evento divulgativo interattivo, denominato \"Paleofestival\", che permette ai bambini di sperimentare le attivit\u00e0 quotidiane dell'antichit\u00e0.\nLa collezione.\nIl museo conserva numerosi reperti provenienti dal territorio locale, che offrono testimonianze dalla Preistoria al Medioevo. Le prime produzioni di statue stele risalgono al IV millennio a.C.\nLa visita \u00e8 programmata secondo due percorsi complementari, conseguenti o alternativi: al piano inferiore sono ospitate testimonianze della vita del territorio dal pleistocene alla romanizzazione e sulla formazione della stessa raccolta museale, al piano superiore sono conservati i reperti romani provenienti dall'area di Luni (val di Magra) e gi\u00e0 facenti parte della collezione Fabbricotti.\nPercorso museale.\nLa visita al piano inferiore si apre con la presentazione della collezione archeologica acquisita dal Museo civico e raccolta dal geologo spezzino Giovanni Capellini che, alla seconda met\u00e0 del XIX secolo, studi\u00f2 materiali preistorici, protostorici e classici gettando le basi scientifiche della moderna archeologia grazie alla fitta rete di relazioni tra intellettuali di tutta Europa.\nSala II.\nNella \"sala II\" ha inizio la sezione dedicata al territorio della Lunigiana: vi si trovano reperti di et\u00e0 neolitica come le accette levigate da San Bernardino, Palmaria e capo Corvo. \nSono inoltre esposti i reperti eneolitici della Grotta dei Colombi dell'isola Palmaria, scavata negli anni 1869-70, e dalla Tana della Volpe di Equi Terme. Le cavit\u00e0 vennero utilizzate, nell'et\u00e0 del Rame, come sede del particolare rito funebre consistente nella deposizione dei cadaveri all'interno di grotticelle. I resti umani e la tipologia dei loro corredi (soprattutto monili formati da conchiglie e dell'industria su pietra ed osso) sono del tutto affini a quelli ritrovati in altre inumazioni neolitiche delle Alpi Apuane e del resto dell'Italia Settentrionale.\nL'elemento di maggior importanza \u00e8 per\u00f2 costituito dalla raccolta di statue stele presentata nelle due pedane perimetrali; le statue, pur denotando una caratteristica e specifica connotazione locale, si inseriscono nella corrente artistico-religiosa della statuaria antropomorfa europea presentando caratteri analoghi ad altri gruppi archeologici come quelli delle stele del Trentino-Alto Adige, Valle d'Aosta, Sardegna, Corsica, Svizzera e Francia.\nLe stele sono state ritrovate a pi\u00f9 riprese, a partire dal XIX secolo, nel bacino fluviale del Magra e dei suoi affluenti e documentano la nascita ed il fiorire della produzione nell'et\u00e0 del Rame (IV-III millennio a.C.) e nell'et\u00e0 del Ferro. Di questi originali, diciannove sono conservati al Museo ed esposti insieme ad alcuni confronti significativi realizzati in calco.\nSala III.\nNella \"sala III\" sono ospitate le Steli dell'et\u00e0 del ferro. \n&lt;br&gt; Nelle vetrine sono inoltre esposti i ritrovamenti dell'et\u00e0 del Bronzo e del Ferro, provenienti anche da necropoli e da particolari abitati conosciuti come \"castellari\". \n&lt;br&gt;Le tombe ad incenerazione di Pegazzano, Ponzolo, Valdonica, Resceto e Limone Melara, sono presentate in espositori che mostrano nella parte inferiore la ricostruzione della struttura funeraria litica, la cosiddetta \"cassetta\", e nella superiore i resti ed il corredo funebre dei cremati.\nSala I.\nIl primo percorso si conclude con l'esposizione, nella parte posteriore della \"sala I\", della sezione paleontologica e coi materiali provenienti dalle ville e dagli scali di Bocca di Magra (per concessione della Soprintendenza per i beni archeologici della Liguria) e San Vito di Marola alla Spezia.\nSala V.\nIl piano superiore \u00e8 dedicato al periodo romano e medievale del territorio. \n&lt;br&gt;Il percorso si apre con la \"sala V\" e l'esposizione degli elementi architettonici repubblicani ed imperiali provenienti da Luni, l'antica \"Luna\", colonia dedotta nel 177 a.C. a conclusione delle guerre romano-liguri. \n&lt;br&gt;Le cave di marmo delle Alpi Apuane, vennero presto sfruttate dai coloni e Luni divenne uno dei maggiori centri di esportazione di pregiata pietra da costruzione sino al generale riflusso del IV secolo d.C.; dopo un periodo di ripresa, nell'anno 643, il longobardo Rotari distrusse \"Luna\" e la ridusse a semplice villaggio di superstiti.\n&lt;br&gt;I materiali di provenienza lunense provengono dalla collezione privata di Carlo Fabbricotti e del figlio Carlo Andrea, industriali del marmo, che sul finire del XX secolo indissero campagne di scavo per il recupero delle testimonianze romane arricchendo poi la propria collezione mediante l'acquisto di collezioni archeologiche private come quella della nobile famiglia sarzanese dei Gropallo.\nSala VI.\nL'accesso alla \"sala VI\" introduce il pubblico nello spazio dedicato al culto ed al rituale funerario. La sezione riguardante il culto mostra arte, statue, frammenti di ex voto dedicati a Luna, Silvano, Ercole e Venere collocando in questo ambito diverse divinit\u00e0 di origini autoctone, romane ed orientali.\nSala VII.\nL'ambiente successivo, la \"sala VII\", oltre ad esporre altri elementi architettonici quali lacunari, antefisse e frammenti di lastre decorative da parete, contiene materiali inerenti la vita sociale: vengono esposti oggetti che rimandano all'ambiente delle terme, del teatro o, comunque, a momenti di aggregazione come feste e rappresentazioni.\nSala VIII.\nLa \"sala VIII\", con le statue, i ritratti e le sculture, si allaccia alla tematica della sala precedente per la percezione si s\u00e9 da parte della societ\u00e0 romana, della propria raffigurazione e della proiezione all'esterno di un'immagine accuratamente studiata per suggerire forza, equilibrio e nobilt\u00e0, ma anche un sobrio gusto per il lusso. \n&lt;br&gt;I raffinati busti di Tiberio e di un principe giulio-claudio erano concepiti, qui come nel resto dell'impero, per essere esposti nei luoghi pubblici con finalit\u00e0 di propaganda politica.\nSala IX.\nLa \"sala IX\" \u00e8 dedicata alle dimore e alla vita dei ceti signorili. Si trovano frammenti di particolari strutture, gli esempi di decorazione parietale, l'oggettistica di pregio e costosi ornamenti personali.\nSala X.\nProseguendo lungo il corridoio della \"sala X\" si trovano a destra alcune lapidi evergetiche. \n&lt;br&gt;Notevoli sono i resti di un grande e ricco pavimento musivo con raffigurazioni di una pantera fra delle palme, maschere teatrali, e geni alati. \nA sinistra sono invece esposte interessanti basi dedicatorie gi\u00e0 collocate nel triportico del \"Capitolium\" e pi\u00f9 tardi riutilizzate nella costruzione della Cattedrale da dove vennero recuperate durante gli scavi condotti dal Groppallo nel 1891. \nIn alcune di queste basi \u00e8 evidente l'uso della \"damnatio memoriae\", pratica che, dopo rivolgimenti politici, consisteva nel scalpellare il nome del personaggio di cui si voleva cancellare il ricordo.\nSala XI.\nLa piccola \"sala XI\", nella troniera, \u00e8 invece dedicata alla vita comune, all\"'instrumentum domesticum\" (esempi di vasellame da cucina e da mensa in terracotta, vetro, bronzo e pietra ollare) e al mondo della produttivit\u00e0 con numerosi reperti inerenti le lavorazioni del vetro e del marmo, la pesca, la carpenteria.\n&lt;br&gt;Le varie ceramiche provengono da Luni e coprono un arco cronologico che va dal II sec. a.C. all'Alto Medioevo, soprattutto nel periodo compreso tra la met\u00e0 del I sec. a C. e il III d.C.\nIl corridoio finale.\nIl corridoio di uscita vede esposte le testimonianze ultime della vita di Luni con frammenti marmorei provenienti dalla Cattedrale e reperti databili all'alto Medioevo.\n&lt;br&gt;Particolare rilevanza viene data agli elementi suntuari del VI-VII secolo tra i quali spicca la serie di trentuno lamine auree che dovevano essere cucite come ornamento di un capo di vestiario o di un accessorio."}
{"id": "772377", "revid": "77358", "url": "https://it.wikipedia.org/wiki?curid=772377", "title": "Museo Civico &quot;Ubaldo Formentini&quot;", "text": ""}
{"id": "772378", "revid": "77358", "url": "https://it.wikipedia.org/wiki?curid=772378", "title": "Museo Civico del Castello di San Giorgio", "text": ""}
{"id": "772383", "revid": "124123", "url": "https://it.wikipedia.org/wiki?curid=772383", "title": "Samuel Lipsch\u00fctz", "text": "Di origine ungherese, si trasfer\u00ec diciassettenne a New York, dove, nel 1885, vinse il campionato del \"New York Chess Club\". Ha detenuto il titolo di campione degli Stati Uniti nei periodi 1889\u20131890 e 1891\u20131894.\nGiunse sesto su venti concorrenti nel grande torneo di New York 1889, unico statunitense tra i premiati, vincendo una partita sia contro il co-vincitore Mikhail Chigorin che col terzo classificato Isidor Gunsberg.\nNel 1900 vinse il campionato del Manhattan Chess Club, davanti a Frank Marshall e Jackson Showalter.\nAffetto da una malattia polmonare, si rec\u00f2 nel 1905 ad Amburgo per farsi curare, ma mor\u00ec dopo un intervento chirurgico."}
{"id": "772384", "revid": "78273", "url": "https://it.wikipedia.org/wiki?curid=772384", "title": "Museo diocesano di Sarzana", "text": ""}
{"id": "772387", "revid": "188116", "url": "https://it.wikipedia.org/wiki?curid=772387", "title": "Brigata alpina &quot;Tridentina&quot;", "text": "La Brigata alpina \"Tridentina\" \u00e8 stata una delle cinque brigate alpine dell'esercito italiano specializzata nella guerra di montagna. Erede delle tradizioni della 2\u00aa Divisione alpina \"Tridentina\" che aveva operato, durante la seconda guerra mondiale, sulle Alpi occidentali contro la Francia, sui monti albanesi contro la Grecia ed in Russia sul Don contro l'Unione Sovietica. Fu istituita nel 1951 a Bressanone. Dislocata con i suoi reparti in Alto Adige, dipendeva dal Comando del 4\u00ba Corpo d'Armata Alpino di Bolzano e prendeva il nome in onore delle Alpi Tridentine.\nLa \"Tridentina\" aveva una forza di circa 3.000 uomini ed il suo compito istituzionale era quello di provvedere, nel periodo della Guerra fredda, alla difesa del nord Italia contro un'eventuale aggressione delle truppe del Patto di Varsavia proveniente dall'Austria attraverso il valico del Brennero o il varco di Prato alla Drava-Versciaco. La \"Tridentina\" \u00e8 stata impegnata in operazioni civili, come il soccorso delle popolazioni nell'Italia centrale nel 1956, l'intervento in occasione del disastro del Vajont del novembre 1963, il soccorso delle popolazioni terremotate in Friuli nel 1976, in Irpinia nel 1980 e nel disastro di Stava nel 1985 o in interventi militari, come la mobilitazione nell'agosto del 1953 per l'esigenza di Trieste, che si concluse nel dicembre 1954, le operazioni di antiterrorismo in Alto Adige negli anni sessanta, in Calabria tra il 1970 e il 1971, in Toscana, Emilia-Romagna tra il 1968 e il 1977, l'operazione \"Vespri Siciliani\" nel 1992-'93 e l'\"Operazione Riace\" nel 1994.\nFu disciolta nel 2002 in seguito alla riorganizzazione dell'esercito italiano e ricostituita nel 2003 come Divisione \"Tridentina\", dipendente dal Comando truppe alpine con sede a Bolzano, ma senza truppe assegnate.\nStoria.\nLa 2\u00aa Divisione alpina.\nLa brigata \"Tridentina\" traeva origine dal 2\u00ba Raggruppamento Alpino, costituito a Torino il 7 marzo 1923 in attuazione della legge 7 gennaio 1923. In esecuzione della legge 11 marzo 1926 sull'ordinamento del Regio Esercito, che prevedeva la costituzione delle brigate su tre reggimenti, si ebbe l'unificazione sotto un unico comando dei Reggimenti 5\u00ba, 6\u00ba e 7\u00ba Alpini e 2\u00ba Artiglieria da montagna. Nel 1934, il comando di Brigata assunse la denominazione di 2\u00ba Comando Superiore Alpino \"Tridentino\". Il 10 settembre del 1935 la brigata venne ridenominata 2\u00aa Divisione alpina \"Tridentina\".\nLa Divisione Tridentina prese parte alla Campagna della guerra d'Etiopia del 1935-1936 con la 21\u00aa batteria del gruppo artiglieria Vicenza, inquadrata nella 5\u00aa Divisione alpina \"Pusteria\". L'organico della Divisione venne poi ristrutturato nel maggio del 1937.\nIl 10 giugno 1940, all'entrata in guerra dell'Italia nel secondo conflitto mondiale la grande unit\u00e0 risultava dislocata sul fronte francese nel settore Balte-Orc-Stura di Lanzo e prese parte alle operazioni contro la Francia dal 10 al 24 giugno e dopo l'armistizio di Villa Incisa, che pose fine alle ostilit\u00e0 contro la Francia, dal mese di novembre, la Divisione venne trasferita in Albania e dopo aver preso parte alla guerra contro la Grecia, rientrando in Italia, nel luglio 1942 ricevette ordine di trasferimento in Russia, inquadrata nel Corpo d'armata alpino dell'8\u00aa Armata partecip\u00e8ando alla campagna di Russia, coinvolta durante l'inverno 1942-1943 venne nella rotta delle forze dell'Asse.\nLa Divisione, praticamente distrutta, si dissolse come l'intero Regio Esercito nel settembre 1943 mentre era in ancora fase di ricostituzione e venne sciolta a seguito delle vicende che seguirno l'armistizio dell'8 settembre 1943.\nLa brigata alpina.\nIl 1\u00ba maggio 1951 in Bressanone viene ricostituita la Brigata alpina \"Tridentina\" che al comando del generale Dominigo Ferrara eredita storia, tradizioni, e valori della disciolta Divisione. La neo Brigata andava quindi ad unificare il comando di una Compagnia genio pionieri, una Compagnia collegamenti, un Plotone comando, dei Reggimenti 6\u00ba alpini e 2\u00ba artiglieria da montagna.\nLa struttura organica della Brigata era la seguente:\nIl Plotone alpini paracadutisti venne aggregato alla brigata nel 1952; la Brigata alpina \"Tridentina\" \u00e8 stata la prima, fra tutte le brigate alpine, ad inquadrare gli alpini par\u00e0).\nNel 1953 si aggiunse il XXI Raggruppamento di frontiera da posizione di Paluzza (UD), un raggruppamento di fanteria d'arresto che sarebbe stato soppresso il 30 giugno del 1964, ad eccezione del Battaglione alpini d'arresto \"Val Brenta\".\nIl XXI Raggruppamento di frontiera aveva la seguente struttura:\nDal gennaio 1958 la brigata ha inquadrato nei suoi ranghi una Sezione aerei leggeri (SAL) che si trasform\u00f2 in Reparto (RAL) nel 1964 per venire poi soppresso nel 1975.\nNel corso degli anni sessanta i gruppi di artiglieria sostituitono il loro equipaggiamento e ricevettero in dotazione il nuovo obice da 105/14 M56.\nIn seguito alla profonda ristrutturazione dell'Esercito Italiano del 1975, che aboliva il livello reggimentale e prevedeva battaglioni autonomi direttamente dipendenti dal comando della brigata l'organico della \"Tridentina\" venne notevolmente modificato e dal 1\u00ba ottobre 1975 comprendeva: Reparto comando e trasmissioni, Compagnia controcarri, Compagnia genio pionieri, Battaglione logistico \"Tridentina\", Battaglione alpini Bassano (ridenominazione del 6\u00ba Reggimento) e Battaglione \"Trento\" (ridenominazione dell'11\u00ba Reggimento), Battaglione alpini d'arresto \"Val Brenta\", Gruppo artiglieria da montagna \"Vicenza\" (ridenominazione del 2\u00ba Reggimento) e \"Asiago\".\nA partire dal 1986 inizia una fase di progressiva riduzione dell'organico della Brigata alpina \"Tridentina\", che si andr\u00e0 a concludere con il suo definitivo scioglimento nel 2002.\nNel 1991 viene soppresso il Gruppo artiglieria da montagna \"Asiago\", mentre il \"Vicenza\" passa alle dirette dipendenze del Comando 4\u00ba Corpo d'Armata Alpino.\nA seguito dello scioglimento della Brigata alpina \"Orobica\", la \"Tridentina\" viene riordinata su tre Battaglioni alpini: \"Bassano\", \"Morbegno\" ed \"Edolo\", il Gruppo artiglieria da montagna \"Bergamo\", la Compagnia controcarri e il Battaglione logistico.\nCon il ripristino del livello reggimentale, nell'agosto del 1992 vengono ricostruiti il 5\u00ba Reggimento alpini (su base Battaglione \"Morbegno\"), il 5\u00ba Reggimento artiglieria da montagna (su base gruppo \"Bergamo\"), l'11\u00ba Reggimento alpini (su base Battaglione \"Trento\"), mentre venne soppressa la Compagnia controcarri.\nNel 1993 la configurazione della Brigata prevede: Reparto comando e supporti tattici, 5\u00ba Reggimento alpini, 6\u00ba Reggimento Alpini (ricostruito in gennaio su base battaglione \"Bassano\"), 11\u00ba Reggimento alpini, 5\u00ba Reggimento artiglieria da montagna, Battaglione alpini \"Edolo\" e Battaglione logistico \"Tridentina\".\nLa soppressione.\nUn ulteriore riordinamento riduttivo delle unit\u00e0 ha portato, nel maggio 2001, alla soppressione del 5\u00ba Reggimento artiglieria da montagna, seguito dalla cessione alla Brigata alpina \"Julia\" del 5\u00ba Reggimento alpini, mentre il 6\u00ba Reggimento alpini, reso autonomo, passa alle dipendenze del Comando Truppe Alpine, quale Comando delle aree addestrative dell'Alto Adige.\nIl Comando Brigata venne soppresso alla fine del 2002 e il nome \"Tridentina\" passato al Comando Divisione di nuova costituzione.\nPiani strategici in caso di guerra.\nDopo la ristrutturazione dell'Esercito italiano del 1975, il 4\u00ba Corpo d'armata alpino divenne responsabile della difesa del confine italiano lungo la catena principale delle Alpi dal confine con Svizzera e Austria a ovest fino al confine orientale con la Jugoslavia. In caso di conflitto con la Jugoslavia, il 4\u00ba Corpo d'armata alpino sarebbe rimasto statico nella sua posizione a guardia del fianco sinistro del 5\u00ba Corpo d'armata, che avrebbe affrontato le forze nemiche nelle pianure del Friuli-Venezia Giulia. L'unica brigata che sarebbe stata coinvolta nei combattimento in questo caso sarebbe stata la \"Julia\".\nIn un ipotetico conflitto con il Patto di Varsavia, il 4\u00ba Corpo d'armata alpino prevedeva due piani operativi: uno nel caso in cui le forze sovietiche e l'esercito ungherese avessero marciato attraverso la Jugoslavia e l'altro nel caso il patto di Varsavia avesse violato la neutralit\u00e0 austriaca e marciato attraverso l'Austria. Qualora le forze nemiche avessero valicato la \"Porta di Gorizia\" transitando attraverso la Jugoslavia, la \"Julia\" avrebbe coperto il fianco sinistro montuoso del 5\u00ba Corpo d'armata, che, con le sue quattro brigate blindate e cinque meccanizzate, avrebbe cercato di logorare il nemico prima che potesse dilagare nel Nord Italia attraverso la Pianura padana, mentre le altre brigate di alpini sarebbero rimaste statiche.\nNel caso pi\u00f9 probabile che le divisioni sovietiche e ungheresi avessero invaso l'Austria, marciando attraverso la Stiria meridionale e, attraverso la valle della Drava in Carinzia, le brigate alpine sarebbero state le prime unit\u00e0 di prima linea dell'Esercito Italiano. La \"Julia\" avrebbe difeso la Val Canale, il Cadore e la valle del Piave, mentre la \"Orobica\" avrebbe avuto una missione speciale, e la \"Taurinense\" sarebbe rimasta in riserva. La \"Tridentina\" sarebbe stata incaricata di difendere a tutti i costi la Val Pusteria. Collegata da un valico alla valle della Drava, la Val Pusteria se fosse finita sotto il controllo delle truppe del Patto di Varsavia avrebbe tagliato l'importante linea di comunicazione tra l'Esercito Italiano e il Gruppo di armate della NATO nella Germania meridionale. Inoltre, da Bressanone le forze sovietiche avrebbero potuto dirigersi verso nord o verso sud attraverso la valle dell'Adige per raggiungere Verona e colpire il 5\u00ba Corpo d'armata alle spalle.\nLa \"Tridentina\" avrebbe organizzato quattro linee di difesa nella Val Pusteria e il 4\u00ba Corpo d'armata alpino aveva un battaglione blindato e meccanizzato, oltre al 4\u00ba Reggimento artiglieria pesante campale e un gruppo di artiglieria semovente in riserva per sostenere la \"Tridentina\" e inoltre, nel villaggio di Elvas vicino a Bressanone si trovava il 1\u00ba Gruppo artiglieria pesante \"Adige\", armato di obici M115 inquadrato nella 3\u00aa Brigata missili \"Aquileia\". In caso di guerra il gruppo avrebbe sostenuto la \"Tridentina\" con il fuoco di artiglieria, ma se fosse stato imminente un attacco sovietico l'\"Adige\" avrebbe fatto ricorso in Val Pusteria a proiettili di artiglieria nucleare W33, che erano stati immagazzinati nel villaggio di Naz nel \"Sito Rigel\" dell'11\u00ba Distaccamento di artiglieria campale dell'Esercito americano. Il gruppo aveva due batterie di fuoco con quattro sistemi di artiglieria per batteria e 140 proiettili di artiglieria nucleare per adempiere al suo compito. Dopo l'introduzione del sistema missilistico tattico superficie-superficie Lance MGM-52 negli anni ottanta, il 1\u00ba gruppo artiglieria pesante \"Adige\" venne sciolto il 31 luglio 1982 con la 8\u00aa batteria che venne inquadrata nel 9\u00ba Gruppo artiglieria pesante \"Rovigo\" come 3\u00aa batteria \"lupi di Elvas\". Lo stesso \"Rovigo\" perse la sua capacit\u00e0 nucleare nel 1986 e nello stesso anno l'esercito americano lasci\u00f2 il \"Sito Rigel\".\nPer una migliore difesa delle strette valli montane, il 4\u00ba Corpo d'armata riattiv\u00f2 alcune fortificazioni del Vallo Alpino risalenti alla seconda guerra mondiale. Nell'area di operativit\u00e0 della \"Tridentina\" il compito di mantenere e presidiare le fortificazioni cadde sul battaglione alpini \"Val Brenta\":\nLe seguenti linee fortificate non furono presiedute dopo il 1964, ma furono mantenute fino al 1986:\nIl 23 agosto 1986 il battaglione alpini d'arresto \"Val Brenta\", con l'eccezione della 262\u00aa Compagnia alpini, venne sciolto e le attrezzature dei bunker dismesse. La 262\u00aa Compagnia alpini venne sciolta nel 1991.\nNella zona operativa della Brigata alpina \"Cadore\" operava la 264\u00aa Compagnia alpini \"Val Cismon\" del battaglione alpini \"Val Brenta\" che faceva per\u00f2 parte della brigata \"Tridentina\", che presidiava le fortificazioni: \nIl 23 agosto 1986 la 264\u00aa Compagnia venne sciolta e le attrezzature dei bunker dismesse.\nComando Divisione \"Tridentina\".\nL'unit\u00e0 venne ricostituita nel 2003 come Divisione \"Tridentina\", dipendente dal Comando Truppe Alpine con sede a Bolzano.\nIl Comando Divisione \"Tridentina\" \u00e8 un Comando di proiezione senza forze assegnate in tempo di pace, che all'esigenza pu\u00f2 essere ridislocato anche al di fuori del territorio nazionale nel quadro di operazioni internazionali.\nIl Comando della Divisione ha alle sue dirette dipendenze il Reparto Comando e Supporti Tattici \"Tridentina\".\nIl reparto comando e supporti tattici \u00e8 l'unit\u00e0 in grado di assicurarne il funzionamento sia in termini logistici che di comunicazione. Il reparto, di stanza a Bolzano e alimentato con personale volontario, \u00e8 costituito da una Compagnia Comando e Supporto Logistico, una Compagnia Servizi ed una Compagnia Trasmissioni. Inizialmente costituito come Reparto Comando del Comando Truppe Alpine, ha assunto successivamente l'attuale denominazione.\nStemma.\nLo stemma della Brigata alpina \"Tridentina\" \u00e8 a forma di scudo appuntato, su fondo verde bordato di giallo-oro e reca al centro lo stemma della citt\u00e0 di Trento.\nOnorificenze.\nLa Tridentina ha ricevuto diverse onorificenze. A livello civile, la cittadinanza onoraria dei comuni di Varese, Luino e Clusone (Bergamo), nonch\u00e9 l'amb\u00ecto \"Ambrogino d'Oro\" del Comune di Milano.\nIntitolazioni.\nAlla Tridentina sono state intitolate: una scuola media a Brescia, una via ferrata, un rifugio alpino, e diverse vie, specie nelle province di Bergamo e Brescia.\nTra il 2010 e il 2011 si discute all'interno del consiglio comunale di Bressanone se assegnare alla via che si trova davanti alla ex-caserma \"Schenoni\" il nome di \"Via Brigata Alpina Tridentina\". Recentemente anche l'ultimo comandante della Tridentina, il generale Girolamo Scozzaro, ha detto la sua insistendo sul fatto che Bressanone \u00e8 legata alla Tridentina da 51 anni."}
{"id": "772388", "revid": "287204", "url": "https://it.wikipedia.org/wiki?curid=772388", "title": "Samuel Lipschutz", "text": ""}
{"id": "772389", "revid": "72563", "url": "https://it.wikipedia.org/wiki?curid=772389", "title": "Solomon Lipsch\u00fctz", "text": ""}
{"id": "772403", "revid": "2014155", "url": "https://it.wikipedia.org/wiki?curid=772403", "title": "Gustavo III di Svezia", "text": "Tra i maggiori sovrani del suo tempo e indubbiamente tra le pi\u00f9 dotate figure di spicco della storia svedese, Gustavo III seppe reintrodurre in Svezia un governo monarchico forte e assolutistico che al paese era mancato dalla morte di Carlo XII nel 1718. Con un colpo di Stato, infatti, egli seppe porre fine all'Et\u00e0 della Libert\u00e0 e promosse una campagna per rivalutare l'immagine e lo splendore della monarchia e dell'impero svedese, relegando il parlamento a compiti minoritari. Divenuto un despota illuminato, il suo utilizzo dei fondi pubblici in grandi somme port\u00f2 a delle controversie sul suo governo.\nI tentativi di sottomettere dapprima la Norvegia con l'aiuto della Russia e poi di riprendere le province del Baltico conducendo una guerra contro lo zar ricondussero in auge il mito della Svezia come grande potenza militare. Ammiratore di Voltaire, Gustavo III legalizz\u00f2 il cattolicesimo e l'ebraismo nel suo regno e promosse riforme che avvantaggiarono il liberalismo economico, oltre alle riforme sociali e all'abolizione, in molti casi, della tortura e della pena capitale, sebbene permanesse una certa limitazione della libert\u00e0 di stampa.\nSin dalle prime avvisaglie delle rivolta in Francia che preludevano alla Rivoluzione francese, Gustavo III si schier\u00f2 col partito monarchico a sostegno del re Luigi XVI, offrendo alla sua controparte francese l'appoggio solidale di un compagno d'arme e di un alleato politico. Venne assassinato da una cospirazione di nobili che inneggiavano al tirannicidio, anche se le vere motivazioni potevano essere anche altre di natura pi\u00f9 privata.\nPatrono delle arti e benefattore della letteratura, Gustavo III fond\u00f2 diverse accademie, tra cui l'Accademia Svedese, creando anche un costume nazionale e dando inizio alle operazioni per la costruzione di un teatro regio. Nel 1772 fond\u00f2 l'Ordine di Vasa come ricompensa per quanti si fossero distinti nello sviluppo dell'agricoltura, delle arti, delle scienze, delle tecnologie e del commercio.\nA partire dal 1780 fu membro della massoneria.\nBiografia.\nEra il figlio primogenito di Adolfo Federico di Svezia e Luisa Ulrica di Prussia, sorella di Federico il Grande. Nel 1718, in seguito alla caduta della monarchia assoluta, il potere pass\u00f2 nelle mani di un'oligarchia (il Consiglio degli Aristocratici), a sua volta dipendente dal Parlamento svedese. Gustavo venne educato sotto la guida di due tutori molto particolari, due uomini di stato molto influenti nella sua epoca: Carl Gustaf Tessin e Carl Fredrik Scheffer, anche se fu vicino al poeta e storico Olof von Dalin.\nSalito al trono svedese alla morte del padre, nel 1772 Gustavo III tent\u00f2 di rafforzare il proprio peso politico con una riforma governativa: questo port\u00f2 a una monarchia assoluta. Il 16 marzo 1792 Gustavo III fu vittima di un attentato all'Haga Palace per opera di un ex capitano del suo reggimento reale (Jacob Johan Anckarstr\u00f6m), mentre si preparava per un ballo mascherato. Ferito gravemente alla schiena da un colpo di pistola, mor\u00ec il 29 marzo dello stesso anno.\nGli successe al trono Gustavo Adolfo IV.\nPersonalit\u00e0.\nGustavo III, sovrano dalla personalit\u00e0 complessa e spesso contraddittoria, fu collezionista d'arte (in particolare neoclassica) e amante dell'Italia, del teatro e della letteratura. Fu un discreto drammaturgo e per le sue opere ide\u00f2 anche scenografie e costumi. Interessato all'arte dei giardini e all'architettura, diede un nuovo volto alla sua capitale (a lui va il merito di aver creato lo stile neoclassico svedese).\nCre\u00f2 intorno a s\u00e9 una corte culturalmente elegante, favorendo l'attivit\u00e0 di letterati e fondando nel 1786 l'Accademia Svedese (una delle Accademie Reali della Svezia), che oggigiorno assegna il Premio Nobel per la letteratura. A Gustavo va dato anche il merito di aver creato il Museo delle Antichit\u00e0, il pi\u00f9 antico museo svedese, che contiene opere classiche acquistate dal re nei suoi soggiorni in Italia negli anni 1783 e 1784.\nLa politica.\nGustavo, salito al trono nel 1772, era un volto gi\u00e0 noto alla politica nazionale svedese, in quanto gi\u00e0 a partire dal 1768 si era prodigato personalmente per la proclamazione di una dieta straordinaria che avrebbe dovuto riflettere sulle riforme da farsi sulla costituzione nazionale, optando sempre pi\u00f9 in una direzione assolutistica della monarchia. \"Il fatto che alcuni perdano le loro battaglie costituzionali non interessa poi tanto\", scriveva Gustavo, \"ma ci\u00f2 che mi infastidisce \u00e8 vedere la mia povera nazione che giace in una situazione di corruzione cos\u00ec dilagante da porla in totale anarchia.\"\nSi sentiva pienamente legittimato a dover regnare sulla Svezia in maniera autonoma, in quanto egli discendeva attraverso la sua nonna materna dalla Casata dei Vasa, che comprendeva tra gli altri re Gustavo I di Svezia e Carlo X Gustavo di Svezia. Dal 4 febbraio al 25 marzo 1771 Gustavo si rec\u00f2 a Parigi, lasciando la corte e la nazione a s\u00e9 stessa. Il suo viaggio nella capitale francese, a ogni modo, non era solo un mero piacere, ma anche una missione politica. Agenti confidenziali della corte svedese avevano gi\u00e0 preparato il terreno per il suo arrivo, e il duca di Choiseul aveva richiesto un incontro col monarca svedese per discutere una possibile alleanza tra Francia e Svezia in direzione anti-rivoluzionaria.\nPrima della sua partenza, il governo francese si risolse a pagare annualmente un beneficio di mezzo milione di lire annue alla Svezia e il conte di Vergennes, uno dei grandi nomi della diplomazia francese, venne trasferito da Costantinopoli, dove si trovava in ambasceria, a Stoccolma. Durante il viaggio di ritorno Gustavo si rec\u00f2 anche in visita a suo zio, Federico il Grande, il quale si trovava nella sua residenza di Potsdam, il quale lo ripag\u00f2 informandolo che egli personalmente con Russia e Danimarca si era fatto garante dell'integrit\u00e0 della costituzione svedese e lo consigli\u00f2 caldamente di astenersi dall'uso della violenza, ma piuttosto di giocare la parte del mediatore nella spinosa questione.\nLa rivoluzione.\nAl suo ritorno in Svezia, Gustavo III tent\u00f2 di mediare tra i partiti della madrepatria al fine di cercare un equilibrio che potesse consentirgli di attuare le sue riforme. Il 21 giugno 1771 egli apr\u00ec la prima seduta del parlamento sotto il suo governo, con un discorso dai toni forti: era la prima volta da pi\u00f9 di un secolo che un re svedese apostrofava in tal guisa il parlamento di Svezia. Egli aveva richiamato tutti i partiti a sacrificare la loro animosit\u00e0 per il bene comune della nazione, ricordando loro che essi erano i \"primi cittadini del popolo libero\". Venne cos\u00ec formato un comitato di salvaguardia che in un primo tempo sembr\u00f2 non rendere risultati e poi invece fin\u00ec per essere sentito come un atto punitivo.\nIl successivo tentativo del partito dominante di ridurlo a un \"roi fain\u00e9ant\" (sovrano senza poteri) lo incoraggi\u00f2 a considerare l'idea di una vera e propria rivoluzione. Sembrava ormai inevitabile che la Svezia dovesse soccombere nel grande \"Sistema del Nord\" auspicato dal vice-cancelliere russo conte Nikita Ivanovi\u010d Panin, il che nell'ottica dell'Impero Russo avrebbe portato alla degna conclusione degli antichi scontri tra le due nazioni, sottomettendo per sempre il regno svedese all'egemonia russa nei mari del nord. L'unico tentativo per evitare tutto questo sembr\u00f2 a Gustavo III quello di intentare un colpo di Stato per preservare l'indipendenza della nazione.\nFu a questo punto che Gustavo III venne avvicinato da Jacob Magnus Sprengtporten, un nobiluomo finlandese che gi\u00e0 si era scontrato con i partiti per l'idea di una rivoluzione. Egli prese possesso della fortezza di Sveaborg con un colpo di mano su invito segreto di Gustavo III, per poi raggiungere il re e i suoi amici presso Stoccolma. I complotti vennero quindi rafforzati da Johan Christopher Toll, anch'egli vittima dei contrasti con i partiti svedesi. Toll propose di sollevare una seconda rivolta nella provincia della Scania e di prendere possesso della fortezza di Kristianstad a sud. Dopo diversi dibattiti, alla fine, anche il suo progetto venne avallato segretamente dal re.\nCarlo, il maggiore dei fratelli minori del re, venne quindi formalmente incaricato di mobilitare tutte le guarnigioni delle fortezze della Svezia meridionale per reprimere la rivolta a Kristianstad, ma, quando giunse nei pressi delle fortezze stesse, si accomun\u00f2 con i ribelli e marci\u00f2 da sud verso la capitale con le nuove truppe del re. Questa stessa operazione rivoluzionaria venne sottoscritta dal finanziere Nicolas Beaujon e dall'ambasciatore svedese in Francia, il conte Gustav Philip Creutz.\nIl 6 agosto 1772 Toll riusc\u00ec a espugnare la fortezza di Kristianstad. Il 16 agosto Sprengtporten ebbe successo nel prendere Sveaborg e quello stesso giorno il capo del partito conservatore, Ture Rudbeck, giunse a Stoccolma con notizie di nuove insurrezioni a sud e Gustavo stesso si trov\u00f2 isolato nel bel mezzo dei suoi nemici. Sprengtporten era impegnato ancora in Finlandia e Toll era a diversi chilometri di distanza e comunque ancora molto tempo sarebbe passato nella presa della capitale e, nell'attesa del loro aiuto, il re si risolse a tergiversare le posizioni.\nEgli decise quindi di muoversi in maniera diretta e precisa. La sera del 18 agosto tutti gli alti ufficiali di stanza alla corte ebbero il messaggio segreto di riunirsi nella grande piazza davanti all'arsenale per la mattina successiva. Alle 10 del 19 agosto Gustavo sal\u00ec sul proprio cavallo e si rec\u00f2 verso l'arsenale, venendo raggiunto sulla strada da un folto stuolo di sostenitori e prese la testa dei 200 ufficiali riuniti al suo comando. Dopo la consueta parata si rec\u00f2 nel palazzo dell'arsenale per esporre il proprio piano: \"Se mi seguirete\" disse Gustavo III \"cos\u00ec come i vostri antenati seguirono Gustavo Vasa e Gustavo Adolfo, io metter\u00f2 con voi a repentaglio la mia stessa vita e il mio sangue per voi e per la salvezza della nostra madrepatria!\" e la risposta fu pronta: \"Seguiremo il sacrificio di sangue e vita al fianco di Vostra Maest\u00e0\".\nNel frattempo i componenti del Riksr\u00e5d e il suo presidente, Rudbeck, erano stati arrestati e messi al sicuro dalla marina reale svedese. A questo punto Gustavo comp\u00ec un tour della citt\u00e0 e venne ovunque ricevuto da folle entusiaste delle sue azioni che lo acclamavano come il liberatore. Venne composta per l'occasione una canzone da Carl Michael Bellman dal titolo Gustafs sk\u00e5l.\nLa sera del 20 agosto gli araldi regi percorrevano ormai le strade della citt\u00e0 proclamando che il mattino seguente gli Stati Generali sarebbero stati convocati a palazzo; ogni deputato assente sarebbe stato dichiarato nemico del paese e del re. Il 21 agosto gli Stati vennero riuniti e il re apparve nelle piene vesti regali prendendo sede sul proprio trono e pronunciando la famosa filippica, che viene ancora vista come un pezzo grandioso dell'oratoria svedese, con la quale evidenzi\u00f2 la nota poco patriottica e la venialit\u00e0 dei partiti politici:\nVenne pertanto varato in quell'occasione il processo per una nuova costituzione che venne accettata all'unanimit\u00e0 da tutti i partiti e il parlamento venne sciolto.\nTra costituzionalismo e assolutismo.\nGustavo lavor\u00f2 direttamente alle riforme del nuovo Stato nella stessa direzione di altri suoi sovrani contemporanei, all'insegna dell'illuminismo. La giustizia criminale venne maggiormente definita, la pena di morte venne abolita per molti crimini e venne completamente vietata la tortura. Egli prese parte attiva in tutti gli affari di stato, ma decise di convocare un nuovo consigliere da lui scelto da porre in senato.\nIl rimedio per riparare la corruzione che era fiorita sotto i partiti di governo precedenti fu la fondazione del G\u00f6ta Hovr\u00e4tt, la corte suprema di giustizia con sede a J\u00f6nk\u00f6ping. Vennero anche intraprese delle riforme nell'amministrazione e nelle procedure penali. Nel 1774 un'ordinanza venne proclamata per provvedere alla libert\u00e0 di stampa, pur con certi limiti stabiliti. Venne anche aumentata la capacit\u00e0 di difesa nazionale e la marina svedese venne ampliata, divenendo una delle pi\u00f9 importanti in Europa. Le dilapidate finanze vennero riportate in auge dall'ordinanza economica (Riksdaler del 1776).\nGustavo inoltre introdusse nuove politiche economiche nazionali. Nel 1775 venne promosso il libero commercio del grano e vennero abolite un gran numero di tasse d'esportazione che nel tempo erano risultate oppressive per il commercio. La libert\u00e0 religiosa venne garantita a cattolici ed ebrei e fu Gustavo stesso a disegnare e a rendere popolare il costume nazionale svedese (esso ancora oggi viene indossato nelle occasioni pi\u00f9 importanti). Uno dei grandi successi del re fu la vendita dell'alcol riservata al monopolio di stato.\nLa sua politica estera fu in un primo momento cauta e ristretta a precisi ambiti. Il re convoc\u00f2 gli stati nell'assemblea di Stoccolma del 3 settembre 1778, ove si dimostr\u00f2 ancora una volta l'ossequio del parlamento verso la parola del re, il che serv\u00ec anche ad aprire gli occhi ai deputati, mostrando loro che il ruolo cui erano stati preposti stava andando via via divenendo sempre pi\u00f9 secondario.\nLa monarchia assoluta.\nSe il Riksdag del 1778 era stato calmo e favorevole al re, poco meno di dieci anni di questa sua politica avevano portato a profondi cambiamenti nella politica statale. Nel 1786 gli Stati generali vennero nuovamente convocati e Gustavo mostr\u00f2 una sempre crescente determinazione a governare senza il parlamento, un passaggio che sempre pi\u00f9 stava portando la Svezia all'adozione di un semi-assolutismo. Allo stesso tempo la politica estera era divenuta sempre pi\u00f9 avventurosa.\nIn un primo momento Gustavo III aveva balenato l'idea di ottenere il supporto della Russia per strappare la Norvegia alla Danimarca. Quando per\u00f2 Caterina II di Russia si rifiut\u00f2 di abbandonare la sua alleanza con la Danimarca, Gustavo dichiar\u00f2 guerra alla Russia: era il giugno del 1788. Questa fu un'azione avventata, in quanto la Svezia era gi\u00e0 impegnata profondamente nella guerra contro l'Impero Ottomano a sud. Con l'imbarcarsi in una guerra di aggressione senza il consenso degli stati generali, Gustavo aveva formalmente violato quelle stesse norme costitutive che egli aveva siglato nel 1772, il che port\u00f2 a numerose rivolte interne e ammutinamenti. La Danimarca, di conseguenza, dichiar\u00f2 guerra alla Svezia in supporto alla Russia, ma venne presto messa a tacere dalla diplomazia inglese e prussiana favorevole alla Svezia.\nRitornato in Svezia, Gustavo III raccolse l'indignazione popolare contro gli ammutinamenti e le ribellioni e arrest\u00f2 i capi delle varie rivolte. Egli convoc\u00f2 nuovamente il Riksdag all'inizio del 1789, siglando il 17 febbraio di quello stesso anno un Atto di Unione e Sicurezza con il consenso dei tre Stati. Questo rafforz\u00f2 ulteriormente il potere monarchico, anche se gli Stati generali continuarono formalmente a detenere il pieno potere in Svezia. Con questo decreto, inoltre, Gustavo pose fine ad alcune ingiustizie, abolendo alcuni antichi privilegi della nobilt\u00e0 svedese.\nLa guerra russo-svedese (1788\u20131790).\nTra il 1789 e il 1790, Gustavo condusse la guerra con l'Impero russo, vincendo la battaglia di Svensksund il 9 luglio 1790, ricordata nella storia della Svezia come una delle maggiori battaglie navali condotte dalla regia marina. I russi persero nello scontro un terzo della loro flotta e circa 7.000 uomini. Un mese dopo, il 14 agosto 1790, venne siglata la pace tra Russia e Svezia, che prese il nome di Pace di V\u00e4r\u00e4l\u00e4. Solo otto mesi prima Caterina II di Russia aveva dichiarato che \"l'odiosa e rivoltante aggressione\" perpetrata dal re di Svezia sarebbe stata \"dimenticata\" unicamente se egli avesse \"giurato la propria volont\u00e0 di giungere a un accordo di pace che garantisse l'amnistia illimitata a tutti i ribelli nell'osservanza di una pace duratura anche nel futuro\".\nIl Trattato di V\u00e4r\u00e4l\u00e4 salv\u00f2 inoltre la Svezia da ogni altra concessione umiliante cui sarebbe stata costretta in caso di perdita dello scontro; nell'ottobre del 1791 Gustavo III concluse un'alleanza di otto anni con la zarina Caterina II di Russia, la quale si impegnava inoltre a un pagamento di 300.000 rubli annui. Gustavo si fece quindi promotore, dopo la pacificazione del nord, di una lega di principi per combattere il club dei giacobini che andava diffondendosi in Francia con i primordi della Rivoluzione francese. La sua profonda conoscenza delle masse popolari e delle assemblee lo rese una delle figure pi\u00f9 influenti in Europa per tentare di arginare lo scoppio della rivoluzione in Francia. Egli, a ogni modo, incontr\u00f2 una certa indifferenza da parte delle altre potenze del continente, il che fu l'inizio della sua decadenza.\nL'assassinio.\nLa figura politica di Gustavo III era andata negli ultimi anni del suo governo sempre pi\u00f9 compromettendosi, a tal punto da spingerlo a cadere vittima di una cospirazione aristocratica. Venne convocata una festa in maschera al teatro reale di Stoccolma per la mezzanotte del 16 marzo 1792. Gustavo era giunto prima per cenare assieme a degli amici. Durante la cena egli ricevette una lettera anonima che lo avvisava di un possibile attentato alla sua vita, ma il re era abituato a ricevere questo tipo di intimidazioni e decise di non porre eccessiva attenzione al problema.\nDopo il desinare, decise di lasciare gli appartamenti di rappresentanza per prendere parte al ballo in maschera. Poco dopo il suo ingresso in sala, venne avvicinato da Jacob Johan Anckarstr\u00f6m e dai suoi complici cospiratori Claes Horn e Adolf Ribbing. Il re, pur da mascherato, era facilmente riconoscibile, poich\u00e9 indossava le insegne degli ordini cavallereschi del regno e come tale era un facile bersaglio. I tre indossavano tutti delle maschere di colore nero e si accostarono al re sussurrandogli in francese queste parole:\nAnckarstr\u00f6m si spost\u00f2 alle spalle del re e con un colpo di pistola lo fer\u00ec. Il re, a questo punto, esclam\u00f2 a gran voce in francese:\nImmediatamente Gustavo III venne portato nei suoi appartamenti e tutte le uscite del teatro vennero subito bloccate per impedire ai cospiratori di fuggire. Anckarstr\u00f6m venne arrestato e la mattina seguente confess\u00f2 l'attentato, pur negando la cospirazione sin quando non venne informato dell'arresto anche di Horn e Ribbing, facendo quindi piena confessione. Il re, intanto, non era stato colpito a morte, ma solo ferito e, non appena si riprese, continu\u00f2 a esercitare le sue funzioni di capo dello Stato, ma la ferita si infett\u00f2 e il 29 marzo Gustavo III mor\u00ec. Le sue ultime parole furono:\nContributi alla cultura.\nAnche se spesso viene accusato di essere stato un personaggio stravagante, Gustavo III fu uno dei sovrani pi\u00f9 importanti del XVIII secolo e grande protettore delle arti e della letteratura svedese. Gustavo III era attratto da ogni forma di arte e poesia e si dedicava sovente alla scrittura di opere teatrali, in particolare dopo la fondazione del teatro reale, il \"Kungliga Teatern\", dove venivano messe in scena i suoi drammi storici, promuovendo le carriere di molti cantanti e attori tra cui Fredrique L\u00f6wen e Lars Hjortsberg, oltre a Elisabeth Olin e Christoffer Christian Karsten.\nNel 1773 Gustavo III fond\u00f2 l'Opera reale svedese sotto la sfera d'influenza del \"Kungliga Teatern\". Un nuovo teatro venne costruito nel 1775 e inaugurato nel 1782, connesso col palazzo di Stoccolma attraverso il ponte di \"Norrbro\". Sino al 1788 tutto avveniva nello stesso teatro, ma successivamente Gustavo III fond\u00f2 il Regio Teatro Drammatico dietro l'Opera reale svedese specificatamente dedicato alle tragedie. Nel 1780 Gustavo divenne massone e introdusse in Svezia il rito dell Stretta Osservanza Templare, del quale fu membro col nome d'Ordine di \"Eques a Tribus Coronis\". Quell'anno egli nomin\u00f2 suo fratello, il duca di S\u00f6dermanland (poi Carlo XIII di Svezia), all'incarico di gran maestro della Gran Loggia di Svezia. La Gran Loggia gli conferiva il titolo specifico di \"Vicarius Salomonis\" (Vicario di Solomone). Si rec\u00f2 apposta a Firenze per fare visita a Carlo Edoardo Stuart, che gli rilasci\u00f2 una patente di Gran Maestro dell'Ordine Templare. \nL'Opera.\nGustavo III accolse presso di s\u00e9 anche alcuni compositori operistici rilevanti di origine tedesca come Johann Gottlieb Naumann, Georg Joseph Vogler e Joseph Martin Kraus. Tutti e tre ebbero successo nel combinare la loro origine musicale con lo stile drammatico nazionale svedese, sempre sotto la supervisione del re. \u00c8 universalmente noto che il contributo dato da Gustavo III all'arte svedese sia stato cruciale e sia ancora oggi fondamentale per la cultura di Svezia su molteplici fronti. L'era dell'opera svedese del Settecento viene non a caso chiamata anche \"Opera gustaviana\".\nIl colonialismo svedese: Saint-Barth\u00e9lemy e Gustavia.\nFu sotto re Gustavo III che la Svezia ottenne nel 1785 la piccola isola caraibica di Saint-Barth\u00e9lemy dalla Francia in cambio dei diritti commerciali a G\u00f6teborg. La capitale dell'isola venne chiamata Gustavia in onore di Gustavo III. Nel 1878 l'isola venne rivenduta alla Francia ma ancora oggi molte localit\u00e0 e vie riportano nomi svedesi e addirittura lo stemma dell'isola riporta ancora oggi le tre corone, simbolo nazionale della Svezia.\nTentativo di colonizzare l'Australia 1786\u20131787.\nQuando gli inglesi si stavano preparando a colonizzare la Baia di Botany, il governo di Gustavo III fu concorde nello sponsorizzare la proposta di William Bolts di colonizzare la Nuyts Land (a sud-ovest dell'Australia). La guerra con la Russia fece poi abbandonare questo progetto.\nMatrimonio e figli.\nIl 1\u00ba ottobre 1766 al Palazzo di Christiansborg a Copenaghen, Gustavo spos\u00f2 per procura Sofia Maddalena di Danimarca (1746-1813), figlia del re Federico V di Danimarca e Norvegia (1723-1766) e della regina Luisa di Hannover (1724-1751). La coppia venne sposata \"de facto\" il 4 novembre 1766 a Stoccolma. L'unione fu a ogni modo infelice per l'incompatibilit\u00e0 dei caratteri dei due giovani, ma anche per le continue interferenze della regina madre negli affari privati della coppia. Malgrado questo i due ebbero due figli:\nPer la consumazione del matrimonio il re richiese l'assistenza dell'amico Adolf Fredrik Munck il che fece rumoreggiare che Gustavo non fosse il padre dei propri figli in quanto all'epoca veniva ritenuto omosessuale, soprattutto dopo gli stretti rapporti personali che aveva intrattenuto con il conte Axel von Fersen e il barone Gustaf Mauritz Armfelt."}
{"id": "772405", "revid": "339392", "url": "https://it.wikipedia.org/wiki?curid=772405", "title": "Divisione Alpina &quot;Tridentina&quot;", "text": ""}
{"id": "772406", "revid": "125694748", "url": "https://it.wikipedia.org/wiki?curid=772406", "title": "Scream 2", "text": "Scream 2 \u00e8 un film del 1997 diretto da Wes Craven e scritto da Kevin Williamson.\nDistribuito da Dimension Films il 12 dicembre 1997, meno di un anno dopo il primo, \u00e8 il secondo capitolo della serie \"Scream\", a cui seguir\u00e0 \"Scream 3\". \"Scream 2\" si svolge due anni dopo il primo episodio concentrandosi ancora sulla protagonista Sidney Prescott e su altri sopravvissuti di Woodsboro, che divengono bersaglio di un killer imitatore il quale utilizza le sembianze di Ghostface.\nCome il predecessore, \"Scream 2\" unisce la violenza del sottogenere slasher con elementi da commedia e di mistero whodunit, mentre satirizza i clich\u00e9 dei sequel.\nTrama.\nOhio, 1998. Maureen Evans e Phil Stevens, due studenti del Windsor College, si recano al cinema per assistere all'anteprima di \"Squartati\", un film ispirato ad un libro, scritto dalla giornalista Gale Weathers, basato sui tragici fatti realmente accaduti a Woodsboro. Durante la proiezione, Phil si allontana un attimo dalla sala per andare alla toilette, dove trova la morte per mano di Ghostface. L'assassino, dunque, entra nella sala con indosso la giacca di Phil. Maureen, credendo si tratti proprio del suo ragazzo, viene pugnalata ripetutamente. Morir\u00e0 davanti agli occhi increduli degli spettatori, che pensavano si trattasse semplicemente di una trovata pubblicitaria.\nIl giorno seguente, vari giornalisti, tra cui Debbie Salt, raggiungono il Windsor College, dove Sidney Prescott studia insieme alla sua compagna di stanza Hallie McDaniel, al suo nuovo fidanzato Derek Feldman, all'amico Randy, sopravvissuto agli omicidi di Woodsboro, e ad un amico di Derek, Mickey Altieri. Altri due superstiti del film precedente arrivano al campus: Linus, con l'intenzione di proteggere Sidney, e Gale, che organizza un incontro tra Sidney e Cotton Weary, intenzionato a ricostruire la sua reputazione dopo aver scontato ingiustamente un anno di galera per l'omicidio di Maureen Prescott. L'intervista suscita l'ira di Sid, che colpisce Gale.\nPi\u00f9 tardi quella sera, la bella CiCi Cooper, da sola nella sua confraternita, viene uccisa dall'assassino, non prima di aver ricevuto alcune telefonate da quest'ultimo. Tutti gli altri sono a una festa a pochi metri da l\u00ec. Al termine della stessa festa, Sidney e Derek vengono aggrediti da Ghostface, che ferisce Derek a un braccio, e fugge non appena arriva la polizia. Il giorno seguente, dopo aver scoperto che il vero nome di Cici era Casey, Gale ipotizza che Ghostface stia replicando gli omicidi di Woodsboro, prendendo di mira gli studenti che hanno gli stessi nomi delle vittime del film precedente, mentre Randy e Linus fanno mente locale su chi possa essere l'assassino, supponendo si tratti di qualcuno vicino a Sidney. Mentre i tre sono sul prato del campus, Ghostface telefona dal cellulare di Gale, rivelando loro che li sta osservando. Si mettono dunque a cercarlo in zona, e Randy si avvicina imprudentemente al furgone di Gale, in cui l'assassino si \u00e8 nascosto. Viene trascinato all'interno e ucciso. Al calare della notte, Gale e Linus si dirigono nella sala cinema per dare un'occhiata ai filmati ripresi dal cameraman, in cui potrebbe apparire l'assassino. Quest'ultimo sbuca nella sala e aggredisce la coppia: Linus viene pugnalato, mentre Gale riesce a fuggire. Intanto, due agenti della polizia locale scortano Sidney e Hallie in un automobile, al fine di portarle in un luogo pi\u00f9 sicuro, ma durante il tragitto vengono uccisi da Ghostface che, nel tentativo di impossessarsi dell'automobile, provoca un incidente in cui perde i sensi. Sidney e Hallie approfittano della situazione per fuggire, ma l'assassino si riprende subito dopo, uccidendo Hallie e costringendo Sidney alla fuga.\nSidney si dirige disperata verso il teatro del college, dove trova Derek legato ad una croce e imbavagliato (come conseguenza di un atto di nonnismo da parte della confraternita). Incomincia a slegarlo quando viene raggiunta da Ghostface, che si rivela essere Mickey Altieri, il quale spara e uccide Derek. Mickey spiega la sua intenzione di uccidere Sidney, per poi farsi catturare ed incolpare, in sede di processo, la violenza nei film per gli omicidi compiuti. Mickey svela, inoltre, di avere un complice: Debbie Salt, la finta giornalista, che Sidney riconosce come la madre di Billy Loomis, la quale uccide Mickey a tradimento e ferisce Gale. La donna cerca poi di uccidere Sidney per vendicare il figlio, ma morir\u00e0 per mano di Cotton, accorso sulla scena, mentre Sidney e Gale finiscono Mickey, che in realt\u00e0 era ancora vivo.\nLa mattina dopo, poliziotti e giornalisti accorrono sul posto; Linus, sopravvissuto ancora una volta, viene caricato in un'ambulanza nella quale sale anche Gale, mentre Sidney viene assalita dai giornalisti, vogliosi di sapere come abbia sconfitto l'assassino. La ragazza tuttavia, stanca di essere sempre alla luce dei riflettori, dice che \u00e8 Cotton il vero eroe, di modo che quest'ultimo possa godersi il suo tanto agognato successo, non prima che lui e Sidney si siano scambiati un ultimo saluto.\nProduzione.\nSceneggiatura.\nDurante la stesura della sceneggiatura di \"Scream\", Williamson svilupp\u00f2 inoltre due progetti di cinque pagine per potenziali sequel. Dopo l'uscita del primo episodio, Williamson avrebbe confermato di aver preso in considerazione un concetto di sequel in cui il personaggio di Sidney Prescott avrebbe frequentato il college e un imitatore di Ghostface avrebbe iniziato una nuova serie di omicidi. Dimension Films accett\u00f2 l'idea del sequel nel marzo del 1997; a quel punto Williamson aveva gi\u00e0 sviluppato quarantadue pagine della trama in cui erano coinvolti quattro diversi assassini: Derek, Hellie, Cotton Weary e Debbie Loomis, ovvero la madre di uno degli assassini del film precedente.\nRiprese.\nLe riprese si sono svolte in un periodo di nove settimane a partire da met\u00e0 giugno del 1997.\nAccoglienza.\nCritica.\nCome il primo film, \"Scream 2\" ha ricevuto per lo pi\u00f9 critiche positive; l'aggregatore di recensioni Rotten Tomatoes ha sintetizzato il responso della critica definendolo \u00abpi\u00f9 spaventoso\u00bb del primo \"Scream\" con un indice di gradimento dell\u201981% basato su 81 recensioni..\nRoger Ebert ha giudicato il film \u00abbuono come l'originale\u00bb. Anche Gene Siskel sul \"Chicago Tribune\" e Janet Maslin sul \"New York Times\" hanno espresso giudizi positivi, nonostante avessero entrambi criticato negativamente il primo capitolo della saga.\n\"Time Out London\" espresse una critica ambivalente, definendo il film superiore alla maggior parte dei film horror, ma povero rispetto a \"Scream\". \"Variety\" recens\u00ec positivamente il film, affermando che \u00ab[characters] ponder whether any sequel ever topped the original. Scream 2 is certainly worthy of being part of that debate\u00bb (i personaggi riflettono se un sequel abbia mai superato l'originale. Scream 2 \u00e8 certamente degno di far parte di questo dibattito). Kim Newman, di \"Empire\", afferm\u00f2 che, pur essendo presenti grandi momenti comici e terrificanti, in \"Scream 2\" \u00e8 mancata l'originalit\u00e0 del primo episodio.\nInoltre, vi furono critiche sulla morte del personaggio di Randy Meeks, interpretato da Jamie Kennedy. John Muir, autore di Wes Craven: The Art of Horror, defin\u00ec la fine del personaggio come il momento pi\u00f9 devastante del sequel e una \u00abbad call\u00bb, elogiando tuttavia lo sviluppo degli altri personaggi sopravvissuti dal primo capitolo. Al contrario, Muir critic\u00f2 tutti i nuovi personaggi di \"Scream 2\", affermando di credere che essi non fossero profondi come quelli del cast originale a causa del concentrarsi del film sul \"\" e la violenza rispetto all'originale; Muir sostenne che l'assassino del film potrebbe essere letteralmente chiunque, dal momento che al pubblico non vengono mai fornite informazioni sufficienti sui nuovi personaggi per potersi formare un'opinione su di essi. Sull'onda di questo concetto, Roger Ebert comment\u00f2 affermando che \u00abthere is no way to guess who's doing the killing, and everyone who seems suspicious is (almost) sure to be innocent\u00bb (non c'\u00e8 modo di indovinare chi sta uccidendo, e tutti quelli che paiono sospetti sono (quasi) sicuri di essere innocenti).\nHome video.\nVHS.\nDal 1998 \u00e8 disponibile la videocassetta di Scream 2 negli USA e in Italia.\nDVD / Blu-Ray\nNegli USA \u00e8 stato distribuito dalla Buena Vista International e in Italia dalla Cecchi Gori Group.\nNel 2013 la Eagle Pictures ha rilasciato un\u2019edizione DVD e Blu Ray del film.\nVideogioco.\nNel DVD italiano della Cecchi Gori Group nei contenuti speciali vi \u00e8 incluso anche un videogioco del film intitolato \"Scream 2: The Game\", in cui per vincere devi sparare all'assassino fino al tempo concesso.\nDVD.\nDal 2000 \u00e8 disponibile il DVD di Scream 2 negli USA e in Italia.\nNegli USA \u00e8 stato distribuito dalla Buena Vista International e in Italia \u00e8 stato distribuito da Cecchi Gori Group, messo nella categoria CULT e contiene un \"Making of\" doppiato in italiano, il trailer cinematografico originale e un gioco interattivo per computer.\nLa Eagle Pictures ha ridistribuito questo film sia in DVD che in Blu-Ray.\nDistribuzione.\nDivieti\nNelle sale statunitensi, \u00e8 stata distribuita con la classificazione di et\u00e0 \u201cR\u201d Rating, ovvero vietato ai minori di 17 anni, \u201cper il linguaggio e forti violenze sanguinose\u201d.\nIn Italia \u00e8 vietato ai minori di 14 anni.\nDistribuzione Internazionale"}
{"id": "772412", "revid": "125610170", "url": "https://it.wikipedia.org/wiki?curid=772412", "title": "Disturbo narcisistico di personalit\u00e0", "text": "Il disturbo narcisistico di personalit\u00e0 \u00e8 un disturbo della personalit\u00e0 i cui sintomi principali sono egocentrismo patologico, deficit nella capacit\u00e0 di provare empatia verso altri individui e bisogno di percepire ammirazione, che iniziano entro la prima et\u00e0 adulta e sono presenti in svariati contesti.\nQuesta patologia \u00e8 caratterizzata da una particolare percezione di s\u00e9 del soggetto definita \u201c\"S\u00e9 grandioso\"\u201d. Comporta un sentimento esagerato della propria importanza e idealizzazione del proprio s\u00e9 - ovvero una forma di amore di s\u00e9 che, dal punto di vista clinico, in realt\u00e0 \u00e8 fasulla - e difficolt\u00e0 di coinvolgimento affettivo. La persona manifesta una forma di egoismo profondo di cui non \u00e8 di solito consapevole, e le cui conseguenze sono tali da produrre nel soggetto significative difficolt\u00e0 relazionali e affettive.\nIl soggetto pu\u00f2 manifestare bisogni relazionali anomali quali il creare continuamente relazioni che gli permettono di specchiare in maniera grandiosa il proprio s\u00e9, cercare conferme, instaurare relazioni improntate a manipolazione affettiva, sostituire gli oggetti di relazione, come pure pu\u00f2 manifestare vulnerabilit\u00e0 e risentimento o incapacit\u00e0 di accettare critiche, o manifestare aspettative irrealistiche o inappropriate riguardo alla propria importanza. I tratti e le manifestazioni che descrivono questo disturbo sono molteplici e danno luogo ad una casistica complessa di personalit\u00e0, con caratteristiche variabili, collocate in uno spettro molto ampio per tipo e gravit\u00e0.\nDescrizione.\nLa nozione di disturbo narcisistico di personalit\u00e0 \u00e8 stata formulata da Heinz Kohut nel 1971 e introdotta dietro sua proposta nel manuale \"Diagnostic and Statistical Manual of Mental Disorders\" (DSM). Il quadro clinico che descrive \u00e8 una particolare forma di disturbo del narcisismo. Ci\u00f2 che distingue questi pazienti, ovvero la struttura psicologica ipotizzata da Kohut, e per la quale coni\u00f2 il termine \u201cS\u00e9 grandioso\u201d, \u00e8 una sorta di cosiddetto \u201cFalso Io\u201d o \u201cFalso S\u00e9\u201d, che conserva alcune delle caratteristiche primitive dell'Io infantile, un'immagine interiore eccessivamente idealizzata ed \"onnipotente\" che l'individuo percepisce come il vero \u201cIo\u201d. I soggetti affetti sono spesso caratterizzati da un bisogno affettivo specifico, quello di essere ammirati, in misura superiore al normale o che appare inappropriato ai contesti. Tuttavia non \u00e8 un sintomo che compare necessariamente. Alcune persone possono ritenere in qualche modo di essere \"speciali\" o superiori, esprimere in modi diversi aspettative di soddisfacimento di una idea di s\u00e9 irrealistica e tendenzialmente onnipotente.\nIn ambito teorico, le diverse scuole di psicologia hanno dato interpretazioni e spiegazioni diverse di questa famiglia di disturbi. Il concetto di narcisismo \u00e8 un termine teorico che nella psicoanalisi indica un meccanismo o funzione primitiva del \"S\u00e9\"; precisamente \u00e8 la funzione che distingue il \"S\u00e9\" dalla realt\u00e0 esterna nelle prime fasi del suo sviluppo. Si ritiene generalmente che il narcisismo, cio\u00e8 il suo malfunzionamento, abbia un ruolo centrale nell'origine di molte patologie psichiatriche. Il disturbo narcisistico di personalit\u00e0 \u00e8 una manifestazione di narcisismo patologico particolare, oggi generalmente considerata come un quadro riconoscibile a s\u00e9 stante, e codificata dall'esame oggettivo dei sintomi.\nIl medico americano Alexander Lowen, fondatore della scuola nota come bioenergetica, \u00e8 il pi\u00f9 noto fra i primi autori a dedicare studi monografici al narcisismo patologico. Propose una tipizzazione del disturbo narcisistico di personalit\u00e0 secondo una scala, identificando alcuni gradi, considerati come aventi gravit\u00e0 crescente: il \"carattere fallico-narcisistico\", definito da Lowen il grado meno grave, seguito dal \"carattere narcisistico\", quindi da quelle che Lowen chiama la \"personalit\u00e0 borderline\", la \"personalit\u00e0 psicopatica\" ed infine la \"personalit\u00e0 paranoide\". Questa scala corrisponderebbe a un aumento degli ambiti in cui la personalit\u00e0 \u00e8 disfunzionale, a una progressiva perdita di realismo e a forme crescenti di grandiosit\u00e0, a un progressivo deficit della capacit\u00e0 di provare empatia per gli altri cos\u00ec come pure di percepire l'autenticit\u00e0 dei propri sentimenti.\nAutori successivi hanno proposto ulteriori schematizzazioni diagnostiche e differenziazioni fra varie personalit\u00e0 affette dal disturbo, introducendo criteri e tipologie nuove, secondo linee via via pi\u00f9 elaborate.\nEziologia.\nSono state espresse teorizzazioni anche sull'eziologia del disturbo, ad esempio in ambito psicoanalitico si \u00e8 osservato che questo compare in soggetti i cui genitori nutrivano aspettative ambiziose su di loro ma erano al contempo ipercritici, oppure in genitori a loro volta narcisisti.\nIl criterio diagnostico DSM-IV TR.\nLa diagnosi secondo il criterio DSM IV richiede che almeno cinque dei seguenti sintomi siano presenti in un modo tale da formare uno schema pervasivo, cio\u00e8 uno schema che rimane tendenzialmente costante in situazioni e relazioni diverse:\n\"Nota:\" le tabelle diagnostiche dell'Organizzazione Mondiale della Sanit\u00e0 (ICD-9 e ICD-10) riportano il disturbo narcisistico, pur senza definirne le caratteristiche specifiche: \u00e8 classificato sotto le categorie \"Other personality disorders\" (ICD-9) e \"Other specific personality disorders\" (ICD-10).\nVi sono poi dei sottotipi: il narcisismo \"overt\" si caratterizza per un alto livello di autostima e una bassa tolleranza alle critiche, senza ansia, con distacco emozionale. Il narcisismo \"covert\" si distingue invece per alta sensibilit\u00e0 alle critiche, \"ruminazione\" e una bassa autostima, con ansia ed evitamento delle relazioni (pu\u00f2 essere confuso con il disturbo evitante di personalit\u00e0).\nSottoposti a delle critiche, gli individui affetti da narcisismo possono generalmente reagire con rabbia, sdegno o con insolenza. Ci\u00f2 pu\u00f2 talvolta portare a una forma di ritiro sociale che pu\u00f2 nascondere il senso di grandiosit\u00e0. Le relazioni interpersonali sono tipicamente di breve durata e scarsa entit\u00e0 a causa dell'incapacit\u00e0 nel narcisista di percepire le emozioni di chi ha di fronte e del suo offendere in tal modo la sensibilit\u00e0 altrui. Questo modello di comportamento pu\u00f2 anche portare a risultati elevati, grazie all'insensibilit\u00e0 alle critiche ed alla sicurezza, ma l'intolleranza alla critica ed il costante bisogno di sentirsi ammirati pu\u00f2 portare al fallimento. Ci\u00f2 pu\u00f2 associarsi ad uno sviluppo di umore depresso, ritiro sociale e Disturbo depressivo persistente, o disturbo depressivo maggiore. Al contrario lunghi periodi di sentimenti di grandiosit\u00e0 possono associarsi ad uno sviluppo di umore ipomaniacale.\nIl disturbo narcisistico di personalit\u00e0 \u00e8 associato anche a forme di disordini alimentari quali l'anoressia nervosa o disturbi da uso di sostanze (solitamente la cocaina). Possono risultare associati a questo disturbo anche il disturbo istrionico di personalit\u00e0, il disturbo borderline, antisociale e paranoide.\nNella diagnosi di comorbilit\u00e0 si deve prestare particolarmente attenzione ad un potenziale disturbo da uso di sostanze, che pu\u00f2 svilupparsi in associazione, e ad una diagnosi di maniacalit\u00e0 o ipomaniacalit\u00e0: questi episodi possono presentare picchi di grandiosit\u00e0 e di sovrastima di s\u00e9 simili a quelli presenti in un disturbo di tipo narcisistico.\nDiffusione.\nSecondo i dati riportati dall'American Psychiatric Association (APA) il disturbo narcisistico di personalit\u00e0 \u00e8 diagnosticabile in circa l'1% della popolazione adulta. Esistono tuttavia stime pi\u00f9 elevate, che collocano il dato tra il 2% e il 4%. Tra i pazienti ricoverati la diffusione del disturbo aumenta molto (tra il 2% e il 16%). Secondo le stime del DSM-IV la prevalenza \u00e8 compresa tra il 2 e 6,2% nei campioni di soggetti rappresentativi delle comunit\u00e0. Il 50-75% degli individui affetti da narcisismo sono maschi.\nLa diffusione di questa patologia \"non\" sembra ubiquitaria, bens\u00ec fortemente influenzata - perlomeno nelle modalit\u00e0 di manifestarsi - dai contesti culturali. Secondo alcuni osservatori, essa \u00e8 diffusa (con queste caratteristiche) quasi esclusivamente in paesi capitalistici occidentali.\nIl disturbo sembra avere una componente sessuale o di genere per cui la diffusione non \u00e8 uguale fra i due sessi: i maschi affetti sono pi\u00f9 numerosi delle femmine, di una quota compresa tra il 50% e il 75%. Mentre le femmine, tendenzialmente, sono pi\u00f9 affette da disturbi borderline della personalit\u00e0 , che condivide alcune caratteristiche simili a quelle narcisistiche, come ad esempio una modalit\u00e0 di relazione sostanzialmente instabile.\nAlcuni tratti narcisistici appaiono nel corso dello sviluppo dell'individuo e in un certo grado sono normali. Questi tratti del carattere sono molto diffusi tra gli adolescenti, senza che necessariamente l'esito sia una personalit\u00e0 patologica in et\u00e0 adulta."}
{"id": "772414", "revid": "1952296", "url": "https://it.wikipedia.org/wiki?curid=772414", "title": "Divisione &quot;Tridentina&quot;", "text": "Il Comando Divisione \"Tridentina\" \u00e8 un comando di proiezione senza forze assegnate in tempo di pace che, all'esigenza, pu\u00f2 essere ridislocato anche al di fuori del territorio nazionale nel quadro di operazioni internazionali. Storica Unit\u00e0 della Forza Armata, \u00e8 stata una delle cinque brigate alpine dell'Esercito Italiano specializzata nella guerra di montagna, ed ha costituito per oltre un trentennio uno dei pilastri del 4\u00ba Corpo d'armata alpino, grande unit\u00e0 complessa composta da cinque brigate alpine e schierata lungo la catena delle Alpi.\nIl Comando \u00e8 dislocato presso la sede a Bolzano presso il Comando Truppe Alpine da cui dipende.\nStoria.\nLa Divisione \"Tridentina\" trae origine dal 2\u00ba Raggruppamento Alpino, costituito a Torino il 7 marzo 1923 in attuazione della legge 7 gennaio 1923. In esecuzione della legge 11 marzo 1926 sull'ordinamento del Regio Esercito, che prevedeva la costituzione delle brigate su tre reggimenti, si ebbe l'unificazione sotto un unico comando dei Reggimenti 5\u00ba, 6\u00ba e 7\u00ba Alpini e 2\u00ba Artiglieria da montagna. Nel 1934, il comando di Brigata assunse la denominazione di 2\u00ba Comando Superiore Alpino \"Tridentino\".\nLa divisione.\nIl 10 settembre del 1935 la brigata venne ridenominata 2\u00aa Divisione alpina \"Tridentina\".\nLa Divisione Tridentina prese parte alla Campagna della guerra d'Etiopia del 1935-1936 con la 21\u00aa batteria del gruppo artiglieria Vicenza, inquadrata nella 5\u00aa Divisione alpina \"Pusteria\". L'organico della Divisione venne poi ristrutturato nel maggio del 1937.\nIl 10 giugno 1940, all'entrata in guerra dell'Italia nel secondo conflitto mondiale la grande unit\u00e0 risultava dislocata sul fronte francese nel settore Balte-Orc-Stura di Lanzo e prese parte alle operazioni contro la Francia dal 10 al 24 giugno e dopo l'armistizio di Villa Incisa, che pose fine alle ostilit\u00e0 contro la Francia, dal mese di novembre, la Divisione venne trasferita in Albania e dopo aver preso parte alla guerra contro la Grecia, rientrando in Italia, nel luglio 1942 ricevette ordine di trasferimento in Russia, inquadrata nel Corpo d'armata alpino dell'8\u00aa Armata partecipando alla campagna di Russia, coinvolta durante l'inverno 1942-1943 nella rotta delle forze dell'Asse.\nLa Divisione, praticamente distrutta, si dissolse come l'intero Regio Esercito nel settembre 1943 mentre era ancora fase di ricostituzione e venne sciolta a seguito delle vicende che seguirno l'armistizio dell'8 settembre 1943.\nLa brigata.\nIl 1\u00ba maggio 1951 in Bressanone venne ricostituita la Brigata alpina \"Tridentina\" che ha ereditato storia, tradizioni, e valori della 2\u00aa Divisione alpina \"Tridentina\".\nLa \"Tridentina\" aveva una forza di circa 3.000 uomini ed il suo compito istituzionale era quello di provvedere, nel periodo della Guerra fredda, alla difesa del nord Italia contro un'eventuale aggressione delle truppe del Patto di Varsavia proveniente dall'Austria attraverso il valico del Brennero o il varco di Prato alla Drava-Versciaco. Nel 1952 la Brigata alpina \"Tridentina\" \u00e8 stata la prima, fra tutte le brigate alpine, ad inquadrare gli alpini par\u00e0).\nLa \"Tridentina\" \u00e8 stata impegnata in operazioni civili, come il soccorso delle popolazioni nell'Italia centrale nel 1956, l'intervento in occasione del disastro del Vajont del novembre 1963, il soccorso delle popolazioni terremotate in Friuli nel 1976, in Irpinia nel 1980 e nel disastro di Stava nel 1985 o in interventi militari, come la mobilitazione nell'agosto del 1953 per l'esigenza di Trieste, che si concluse nel dicembre 1954, le operazioni di antiterrorismo in Alto Adige negli anni sessanta, in Calabria tra il 1970 e il 1971, in Toscana, Emilia-Romagna tra il 1968 e il 1977, l'operazione \"Vespri Siciliani\" nel 1992-'93 e l'\"Operazione Riace\" nel 1994.\nIn seguito alla profonda ristrutturazione dell'Esercito Italiano del 1975, che aboliva il livello reggimentale e prevedeva battaglioni autonomi direttamente dipendenti dal comando della brigata l'organico della \"Tridentina\" venne notevolmente modificato dal 1\u00ba ottobre 1975.\nA partire dal 1986 ebbe inizio una fase di progressiva riduzione dell'organico della Brigata alpina \"Tridentina\". Nel 1993 era composta da 4 reggimenti, ridotti a due nel 2001.\nLa Brigata venne soppressa alla fine del 2002 in seguito alla riorganizzazione dell'esercito italiano, e il nome \"Tridentina\" l'anno successivo \u00e8 passato al Comando Divisione di nuova costituzione, dipendente dal Comando truppe alpine con sede a Bolzano, ma senza truppe assegnate.\nComando Divisione \"Tridentina\".\nIl 1\u00ba gennaio 2003 venne costituita la \"Divisione \"Tridentina\"\", dipendente dal Comando Truppe Alpine con sede a Bolzano, come Comando proiettabile senza forze assegnate in tempo di pace, che all'esigenza pu\u00f2 essere ridislocato anche al di fuori del territorio nazionale nel quadro di operazioni internazionali.\nIl Comando della Divisione ha alle sue dirette dipendenze il Reparto Comando e Supporti Tattici \"Tridentina\".\nIl reparto comando e supporti tattici \u00e8 l'unit\u00e0 in grado di assicurarne il funzionamento sia in termini logistici che di comunicazione. Inizialmente costituito come Reparto Comando del Comando Truppe Alpine, ha assunto successivamente l'attuale denominazione.\nFuori area \u00e8 unit\u00e0 di supporto destinata al sostegno logistico ed alla sicurezza.\nOrganizzazione.\nStruttura in caso di proiezione all'estero:\nStemma.\nLo stemma del Comando Divisione \"Tridentina\", valido anche per il dipendente Reparto Comando e Supporti Tattici, \u00e8 a forma di scudo appuntato, su fondo verde bordato di giallo-oro e reca sul fondo, lungo i bordi laterali la denominazione della Grande Unit\u00e0 e nel mezzo il gladio il tutto dorato con la scritta \"Avanti\". Ai piedi del gladio due stelle dorate. Nel Marzo del 2016, lo Stato Maggiore dell\u2019Esercito ha disposto la sua adozione a causa di una predominanza di elementi comuni con gli stemmi araldici degli altri due Comandi di Divisione operanti in Italia. Lo stemma sostituisce lo stemma tradizionale della brigata alpina \"Tridentina\".\nComandanti.\nIl comandante della divisione Tridentina \u00e8 anche il Vice Comandante delle Truppe Alpine."}
{"id": "772419", "revid": "228587", "url": "https://it.wikipedia.org/wiki?curid=772419", "title": "Commissario prefettizio", "text": "Il commissario prefettizio, nell'ordinamento giuridico italiano, \u00e8 l'organo monocratico di amministrazione straordinaria del comune. Nelle regioni autonome viene denominato \"Commissario straordinario\".\nDisciplina normativa.\n\u00c8 previsto dall'art. 141 del decreto legislativo 18 agosto 2000, n. 267 (\"Testo unico delle leggi sull'ordinamento degli enti locali\"). Tale denominazione non \u00e8, peraltro, utilizzata dalla legge, che parla semplicemente di \"commissario\".\nIn seguito all'approvazione della legge 7 aprile 2014, n. 56, la possibilit\u00e0 di commissariamento di una provincia \u00e8 ridotta alle province regionali della Sicilia e alle province della Sardegna, ma non avviene a opera di commissari prefettizi ma di commissari straordinari, in virt\u00f9 delle legislazioni delle regioni e province a statuto speciale, concernenti i \"commissari regionali\".\nCasi di nomina.\nScioglimento del consiglio comunale.\nIl commissario, di solito un funzionario della carriera prefettizia, \u00e8 nominato a seguito dello scioglimento del consiglio comunale con lo stesso decreto di scioglimento, adottato dal Presidente della Repubblica su proposta del Ministro dell'interno, in esito ad una procedura avviata dal prefetto competente per territorio. Peraltro, iniziata la procedura ed in attesa del decreto di scioglimento, il prefetto, per motivi di grave e urgente necessit\u00e0, pu\u00f2 sospendere, per un periodo comunque non superiore a novanta giorni, il consiglio e nominare un commissario per la provvisoria amministrazione dell'ente.\nLo scioglimento del consiglio pu\u00f2 essere disposto, ai sensi dell'art. 141 del D.Lgs. 267/2000:\nNelle regioni a statuto speciale.\nNelle cinque regioni autonome a statuto speciale viene invece nominato un \"Commissario straordinario\", in quanto il decreto \u00e8 firmato dal Presidente della Regione, su istruttoria dell'assessore alle Autonomie locali. Di solito viene scelto per l'incarico un funzionario dell'Amministrazione regionale. Possono esserci anche commissari straordinari per il vertice dell'amministrazione o anche solo per il consiglio.\nScioglimento per infiltrazioni o condizionamenti mafiosi.\nUn'altra ipotesi di scioglimento del consiglio (o degli organi di vertice di altri enti locali, come le aziende sanitarie) \u00e8 prevista dagli articoli 143-146 del D.Lgs. 267/2000, quando emergono elementi concreti, univoci e rilevanti su collegamenti diretti o indiretti degli amministratori locali con la criminalit\u00e0 organizzata o su forme di condizionamento degli amministratori stessi, che compromettono la libera determinazione degli organi elettivi e amministrativi e il buon andamento delle amministrazioni comunali e provinciali, nonch\u00e9 il regolare funzionamento dei servizi alle stesse affidati ovvero che risultano tali da arrecare grave e perdurante pregiudizio per lo stato della sicurezza pubblica. Questo si applica invece anche nelle regioni a statuto speciale.\nPrima dello scioglimento viene nominata una commissione d'indagine dal prefetto competente per territorio, che entro tre mesi compie gli accertamenti sull'ente locale. Il prefetto, sentita la commissione provinciale dell'ordine e la sicurezza, relaziona sull'eventuale sussistenza di infiltrazioni o condizionamenti di tipo mafioso al ministero dell'interno. \nLo scioglimento \u00e8 disposto con decreto del Presidente della Repubblica, su proposta del Ministro dell'interno, previa deliberazione del Consiglio dei ministri, e la gestione, della durata iniziale di 18 mesi, \u00e8 assicurata non da un commissario monocratico ma da una \"commissione straordinaria\", composta da tre membri scelti fra funzionari pubblici o magistrati, in servizio o in quiescenza (di solito due provengono dalla carriera prefettizia e uno \u00e8 dirigente amministrativo dell'Amministrazione civile dell'Interno).\nFunzioni.\nIl commissario ha il compito di amministrare l'ente fino all'elezione del nuovo consiglio e del nuovo sindaco, da tenersi nel primo turno elettorale utile previsto dalla legge (di solito in primavera). \nDurante il periodo di scioglimento, il commissario esercita le attribuzioni conferitegli con il decreto che lo ha nominato; normalmente unisce in s\u00e9 tutti i poteri degli organi del comune: sindaco, giunta e consiglio. In virt\u00f9 di tali poteri pu\u00f2 compiere qualunque atto, sia di ordinaria che di straordinaria amministrazione; tuttavia, non dovendo rispondere agli elettori, difficilmente assume decisioni di portata strategica.\nNegli enti di maggiori dimensioni il commissario pu\u00f2 essere affiancato da uno o pi\u00f9 \"sub-commissari\" ai quali delega parte delle sue attribuzioni.\nDurata.\nIl periodo di commissariamento, varie per le due ipotesi. Nel primo caso dura fino alla prima tornata utile di elezioni amministrative, mentre nel caso di scioglimento per infiltrazioni mafiose, la durata \u00e8 da 12 a 18 mesi, prorogabili fino a 24 mesi per casi, e a seguire fino al primo turno elettorale utile, possibile in questo caso anche a novembre-dicembre."}
{"id": "772426", "revid": "599013", "url": "https://it.wikipedia.org/wiki?curid=772426", "title": "Thutmose III", "text": "Biografia.\nGenealogia.\nFiglio di Thutmose II e della regina Iside, una delle spose secondarie del padre, eredit\u00f2 il regno in giovanissima et\u00e0, probabilmente intorno ai tre anni; la reggenza venne perci\u00f2 presa dalla matrigna Hatshepsut che, come coreggente, resse il trono per 22 anni; solo dopo la morte di Hatshepsut Thutmose prese il potere e govern\u00f2 l'Egitto per 32 anni fino alla sua morte. Verso la fine del suo regno associ\u00f2 al trono il figlio Amenofi II.\nThutmose III fu uno dei sovrani di maggior spicco della storia dell'Egitto; durante il suo lungo regno le tendenze imperialistiche, gi\u00e0 presenti sotto i suoi predecessori, il nonno Thutmose I e il padre Thutmose II, ebbero un notevole impulso; nel corso del regno di Hatshepsut infatti non vi era stata alcuna campagna militare per rafforzare le posizioni gi\u00e0 acquisite in precedenza. \nPer molti storici rimane un mistero il fatto che una personalit\u00e0 cos\u00ec forte come quella di Thutmosi III abbia potuto accettare, per un tempo cos\u00ec lungo, di essere posta in secondo piano da Hatsepshut. \u00c8 possibile che una delle cause di ci\u00f2 sia stato l'appoggio che la matrigna aveva da parte del potente clero tebano di Amon, ormai diventato il dio supremo dello stato.\nNel periodo di coreggenza con la matrigna Thutmose III si dedic\u00f2 inizialmente a incarichi di semplice rappresentanza e, solo in un secondo tempo, alle questioni militari per risolvere problemi di instabilit\u00e0 ai confini orientali, gettando le basi delle operazioni che avrebbe poi condotto a termine negli anni seguenti.\nLa famiglia.\nGrande Sposa Reale di Thutmose III fu Satiah che per\u00f2 mor\u00ec presto e probabilmente ebbe un unico figlio maschio, Amenemhat, che ebbe una vita molto breve. Il posto di Satiah fu preso da Merira-Hatshepsut da cui nacquero Amenofi II e la principessa Merytamon. Altre consorti furono Nebtu e Neferura, figlia di Hatshepsut e sorellastra di Thutmose. Plausibilmente, non avendo avuto figli maschi, Hatshepsut acconsent\u00ec di dare in sposa Neferura al nipote quando, avendo preso pienamente il potere reale, decise di ipotizzare come suo successore proprio Thutmose. Altre spose secondarie del faraone furono Menhet, Menwi e Merti, che avendo nomi non egizi, probabilmente erano principesse siriane.\nLe fonti.\nLa principale fonte che possediamo sulle imprese di Thutmose III sono i cosiddetti \"Annali\" riportati sulle pareti del \"deambulatorio\" che circonda il Grande tempio di Amon a Karnak. Il testo, in parte mutilo, descrive le campagne militari del sovrano, in particolare gli scontri con i Mitanni e riporta inoltre l'elenco di ogni bottino conquistato e devoluto al culto di Amon. Altre fonti d'informazione sono la \"Stele di Gebel Barkal\", che era stata eretta nei pressi del tempio di Amon a Napata e la \"stele di Armant\", pi\u00f9 piccola, che riporta sempre le stesse informazioni della precedente; esiste anche una terza stele, la cosiddetta \"stele poetica\", trovata ancora a Karnak, in granito nero e che narra delle vittorie di Thutmose III offerte in dono a Amon.\nLa conquista dell'impero.\nDurante i suoi anni di regno a guida dell'Egitto Hatshepsut era riuscita per molto tempo a evitare campagne militari, tranne alcuni interventi di piccola portata ai confini meridionali del regno contro le rivolte nubiane; la regina mantenne infatti i confini che erano stati rafforzati a suo tempo da Thutmose I con due campagne, una in Nubia e l'altra nel sud della Palestina. L'interesse principale di Hatshepsut era stato infatti quello di consolidare e dare autorevolezza al suo potere all'interno del regno, a tal scopo elev\u00f2 a incarichi di grande prestigio i suoi fedelissimi Hapuseneb, che divenne Primo profeta di Amon, e Senenmut.\nDopo la cacciata degli Hyksos il vicino Oriente aveva subito molte evoluzioni; si erano creati piccoli e piccolissimi regni e principati, soprattutto nella zona della Siria. A nord della Mesopotamia si stava affermando con prepotenza la signoria di Mitanni, di incerta provenienza e abitato in gran parte dagli Hurriti, che si stava allargando in Assiria e verso la zona di Canaan.\nLa citt\u00e0 di Qade\u0161, posta a circa 150\u00a0km a nord di Damasco, durante l'ultimo anno del regno di Hatshepsut, aveva creato delle alleanze con gli staterelli sorti nella zona della Siria; il principe di Qade\u0161 radun\u00f2 gli alleati nella citt\u00e0 di Megiddo, mettendo insieme un esercito sotto la protezione del re di Mitanni. \nUna delle prime cose a cui pens\u00f2 Thutmose appena asceso al trono fu quella di riorganizzare il suo esercito. Fino ad allora l'equipaggiamento di ogni milite era formato da lance, arco e frecce, scudi e mazze; dal popolo degli Hyksos gli egiziani appresero a usare in guerra un carro trainato da una pariglia di cavalli, a perfezionare le armi esistenti utilizzando il rame e il bronzo; introdussero inoltre l'elmo e modificarono l'arco a lunga gittata. In pochi mesi Thutmose, riorganizzando tutti i settori del suo esercito, riusc\u00ec a mettere insieme un'armata di circa ventimila soldati.\nLa prima campagna.\nDurante l'ultimo decennio sotto Hatshepsut molti dei principati del Retenu (nome dato dagli egiziani al Vicino Oriente) coalizzati dal principe di Qade\u0161, non avendo pi\u00f9 avuto controlli militari, si erano ripresi l'autonomia e si rifiutavano di pagare le imposte al regno. Thutmose decise che fosse giunto il momento di intervenire per porre fine alle ribellioni e mosse con il suo esercito partendo da Tjel, vicino all'odierno Canale di Suez; in pochi giorni attravers\u00f2 il deserto e giunse nella citt\u00e0 che prender\u00e0 poi il nome di Gaza, facendone la base delle operazioni. Sapendo che la coalizione nemica era radunata a Megiddo, Thutmose decise di puntare direttamente a nord; prima di muoversi convoc\u00f2 un consiglio di guerra per scegliere quale delle tre strade possibili era bene prendere per giungere alle spalle della citt\u00e0 nemica; il faraone scart\u00f2 le due vie pi\u00f9 lunghe e agevoli e decise di utilizzare una strada secondaria che passava, tramite una gola stretta e pericolosa, attraverso le montagne, con lo scopo di sorprendere il nemico.\nInfatti, quando Thutmose mosse l'attacco, l'esercito di Qade\u0161 fu colto impreparato. Lo scontro decisivo fu guidato dal faraone che si trovava al centro fra i suoi soldati \"su un carro da guerra d'oro, con tutte le sue armi, simile a Horus Branditore di Armi\"; la battaglia volse ben presto a favore degli egiziani; l'armata confederata fugg\u00ec, abbandonando gli armamenti e si rifugi\u00f2 entro le mura di Megiddo. Dopo sette mesi di assedio la citt\u00e0 cadde, molti dei principi furono fatti prigionieri, ma il signore di Qade\u0161 riusc\u00ec a fuggire e a rifugiarsi nella sua citt\u00e0. Come assicurazione per garantirsi l'obbedienza dei sovrani ribelli, Thutmose adott\u00f2 una pratica che sar\u00e0 ripresa quindici secoli dopo dai Romani: prese in ostaggio i figli dei principi per educarli a corte all'egiziana, trattandoli con il rispetto dovuto al loro status e poi rispedirli quali fiduciari in patria.\nLe campagne successive.\nLe campagne nell'area siro-palestinese (quindici riportate ma in realt\u00e0 furono forse 17 o 18) erano quindi dirette a ricondurre all'obbedienza egiziana i principati clienti del Retenu.\nDalla prima spedizione Thutmose rientr\u00f2 a Tebe con un bottino ragguardevole: oltre duemila cavalli, 892 carri da guerra, molto oro e argento, bestiame, vasellame, inoltre l'armatura e lo scettro d'oro del principe di Qade\u0161. Il faraone era per\u00f2 consapevole di non aver risolto definitivamente la situazione nel Retenu e che avrebbe dovuto gestire un territorio precario in quanto molto frazionato; soprattutto sapeva che il nemico ancora da battere era, oltre al signore di Qade\u0161, il principe di Mitanni.\nNel corso di quattro campagne successive la tattica seguita dall'Egitto fu in gran parte strategica, mirata soprattutto a dare segnali di forte presenza, requisendo i raccolti della ricca pianura di Megiddo, distruggento campi e vigneti, riscuotendo tributi. Nel corso dell'ultima di queste spedizioni, Thutmose intervenne militarmente contro Qade\u0161 e contro la citt\u00e0 di Djahy, occup\u00f2 poi Ullaza, feudo del principe di Tunip, alleato di Qade\u0161, privandola cos\u00ec di appoggi.\nCon la sesta campagna, l'anno seguente, Thutmose punt\u00f2 direttamente a Qade\u0161, ormai rimasta isolata; vi arriv\u00f2 via mare, sbarcando nel Libano settentrionale. Gli Egiziani posero l'assedio alla citt\u00e0 che ben presto cadde e fu devastata, si rivolsero poi contro la citt\u00e0 di Ardata che si era ribellata, riportandola all'obbedienza Anche in questa occasione i figli dei signori locali furono fatti prigionieri e portati a Tebe per essere educati.\nDurante la settima spedizione il faraone occup\u00f2 le citt\u00e0 costiere per poter agire liberamente via mare. A Biblo instaur\u00f2 un grande cantiere navale per costruire le navi per una flotta fluviale che furono poi trasportate con grandi carri attraverso la Siria fino all'Eufrate.\nLa campagna pi\u00f9 complessa, ed anche quella meglio documentata dagli Annali e dalla stele di Napata, fu l'ottava che vide l'esercito egizio scontrarsi direttamente con Mitanni. L'Eufrate costituiva una barriera naturale di protezione, ma Thutmose, grazie alle navi fatte costruire a Biblo, riusc\u00ec a superarlo. Verso nord conquist\u00f2 la regione di Karkemi\u0161, aprendosi cos\u00ec la strada verso il fiume. In questa zona il faraone fece erigere una stele vicino a quella che, molti anni prima, aveva eretto il nonno Thutmose I; sconfisse quindi Aleppo, piazzaforte avanzata di Mitanni, e la conquist\u00f2; infine l'esercito egiziano riusc\u00ec a battere definitivamente le forze mitanniche nel territorio di Naharina.\nLa nona spedizione serv\u00ec a soffocare una nuova rivolta di Djahy e, l'anno successivo, con la decima, mise fine a una ribellione nel territorio di Mitanni a nord ovest di Aleppo.\nI resoconti dell'undicesima e dodicesima campagna sono purtroppo andati perduti; le successive spedizioni furono essenzialmente di consolidamento e di riscossione dei tributi. Thutmose dovette poi intervenire in una sedicesima campagna ancora contro Djahy che si era alleata di nuovo con i mitannici. Il faraone saccheggi\u00f2 Tunip e si impadron\u00ec di tre citt\u00e0 tra cui ancora una volta Qade\u0161. Queste vittorie segnarono la fine degli scontri decennali fra l'Egitto e Mitanni, lo scopo ultimo non era comunque mai stato quello di fare terra bruciata nelle zone sottomesse; Thutmose lasci\u00f2 in vita un grande numero di piccolissimi regni che non furono inglobati direttamente sotto il controllo della corona egizia, ma lasciati al governo dei piccoli principi locali diventati tributari dell'Egitto; in tal modo cre\u00f2 una sorta di \"cuscinetto\" di baluardo per eventuali attacchi da oriente.\nLa situazione ai confini meridionali del regno non aveva invece mai suscitato molte preoccupazioni per Thutmose III; egli condusse una campagna nubiana nel suo ultimo periodo di regno per portare i confini dell'Egitto fino alla quarta cateratta del Nilo, vicino a Napata; qui il faraone fece erigere una stele che documenta molte sue imprese. I piccoli staterelli nubiani non erano d'altronde in grado di ribellarsi al dominio degli egiziani, per cui gli eventuali interventi furono sempre solo di controllo e di consolidamento.\nLa politica interna.\nDurante gli intervalli di tempo tra una campagna e l'altra passati a Tebe, il faraone non trascur\u00f2 di occuparsi attivamente degli affari interni. Gest\u00ec gli enormi tributi che giungevano dai territori conquistati. Il paese prosperava grazie alle ricchezze acquisite; il porto fluviale della capitale riceveva un gran numero di navi che portavano merci di ogni tipo e provenienza.\nThutmose aveva diviso la carica di visir in due, ponendone uno a Menfi, il visir del Nord, e uno a Tebe, quello del Sud. Nella tomba di Reckhmira, il funzionario pi\u00f9 importante del regno di Thutmose che aveva assunto l'incarico di visir della Citt\u00e0 meridionale, sono raffigurati uomini di ogni provenienza che organizzano e gestiscono i loro affari e commerci durante questo periodo.\nUna delle principali scelte di Thutmose in politica interna fu quella di incrementare ulteriormente la potenza economica del clero di Amon a Karnak; egli fu ancora pi\u00f9 generoso di Hatshepsut che aveva avuto un forte appoggio dal clero tebano grazie a grosse donazioni. Thutmose don\u00f2 ai potenti rappresentanti dei sacerdoti una grossa parte del bottino conquistato durante le campagne militari: oro, argento, pietre preziose, bestiame, arredamenti di pregio e non solo, anche monumenti, obelischi e rendite fondiarie; egli arriv\u00f2 anche a donare tre citt\u00e0 asiatiche. Se tale scelta si doveva rivelare in un primo momento valida sia per il regno di Thutmose III che per i suoi primi successori, a lungo andare si trasform\u00f2 in un grave errore politico, errore che fu poi alla base del crollo del Nuovo Regno.\nIl faraone pose a capo della classe sacerdotale, come Primo profeta di Amon, Menkheperraseneb, uomo di sua completa fiducia che gli diede un forte appoggio all'interno del regno, garantendogli un controllo equilibrato sul diffidente ambiente del clero tebano; egli, assumendo la gestione dei beni materiali del Tempio, ne garant\u00ec una personale supervisione al faraone stesso.\nAttivit\u00e0 edilizia e monumenti.\nGli interessi del faraone non si limitarono alle conquiste territoriali e alla politica. Egli continu\u00f2 l'attivit\u00e0 del nonno Thutmose I in ambito edilizio soprattutto nel tempio di Amon a Karnak.\nNumerose sono le testimonianze dell'attivit\u00e0 in questo campo del sovrano. Fece erigere un'ulteriore cinta muraria, per protezione al Tempio di Amon, che circondava le mura preesistenti. La costruzione pi\u00f9 imponente e interessante \u00e8 la cosiddetta \"Sala delle Feste\" nella parte orientale di Karnak dove, oltre alla famosa \"Sala degli antenati\", troviamo quella detta \"Giardino botanico\" dove sono rappresentate ed elencate le specie animali e vegetali che il re aveva trovato e probabilmente portato a Tebe dalla Siria. Ordin\u00f2 anche la costruzione del Settimo pilone del Tempio e di due pilastri. Thutmose aveva poi una predilezione per gli obelischi, ne fece erigere molti, ma non tutti sono rimasti in Egitto: uno si trova oggi a Roma di fronte al Palazzo del Laterano, uno a Istanbul, uno a Londra e un altro addirittura a New York a Central Park. In epoca romana, numerose sfingi di pietra di Thutmose III furono portate a Spalato, per abbellire il Palazzo di Diocleziano; attualmente ne rimangono tre.\nLa tomba.\nThutmose III venne sepolto nella Valle dei Re, nella tomba (KV34) fatta preparare da lui stesso. Come la maggioranza delle tombe reali anche quella di Thutmose III venne depredata nei secoli seguenti. La sua mummia \u00e8 stata rinvenuta nel \"nascondiglio\" DB320 di Deir el-Bahari ove venne nascosta durante la XXI dinastia.\nIl 3 aprile 2021 la sua mummia \u00e8 stata traslata con la Parata d'oro dei faraoni dal vecchio Museo Egizio al nuovo Museo nazionale della Civilt\u00e0 egiziana.\nTitolatura.\nIl lungo regno di Thutmose III, che festeggi\u00f2 per tre volte la festa Sed, e le vittorie esterne portarono questo sovrano a modificare pi\u00f9 volte la sua titolatura ufficiale soprattutto il \"nome Horo\" che divenne sempre pi\u00f9 un vero e proprio manifesto politico\nAltre forme del nome Horo furono:\nk3 n\u1e2bt \u1e2b\u02c1 m3\u02c1t - Ka nekhet kha em MaatToro possente che appare alla Maat\nk3 n\u1e2bt mry r\u02c1 - kha nekhet meri raToro possente amato da Ra"}
{"id": "772427", "revid": "767487", "url": "https://it.wikipedia.org/wiki?curid=772427", "title": "Pulse (film 1995)", "text": "Pulse (reso graficamente come P\u2022U\u2022L\u2022S\u2022E) \u00e8 un film concerto dei Pink Floyd che documenta il concerto tenuto dal gruppo il 20 ottobre 1994 all'Earls Court Exhibition Centre di Londra, durante il \"The Division Bell Tour\".\nLa scaletta comprende brani tratti da \"The Division Bell\", alcuni classici di repertorio, tra cui la riproposizione integrale dell'album \"The Dark Side of the Moon\".\nCome tutti i concerti dei Pink Floyd \u00e8 caratterizzato da un grande allestimento scenografico composto da luci, raggi laser, fuochi d'artificio e videoproiezioni.\nAlla fine della canzone \"On the Run\", un aereo attraversa la platea per poi schiantarsi al lato del palco, mentre durante \"One of These Days\" compaiono due giganteschi pupazzi rappresentanti dei maiali (idea gi\u00e0 utilizzata dal gruppo nel tour di \"Animals\"). Durante l'assolo di \"Comfortably Numb\" una sfera ricoperta di specchi, calata al centro dell'arena, viene illuminata da potenti fari, per poi aprirsi fino a formare un fiore.\nTrasmissione in Mondovisione.\nPrima di venire trasposto in formato VHS, e successivamente DVD, il concerto fu trasmesso in diretta televisiva mondiale. La RAI si aggiudic\u00f2 i diritti di trasmissione in esclusiva per l'Italia: l'esibizione fu collocata all'interno di un'edizione speciale di \"Notte Rock\", andata in onda su Raiuno alle 22:40. L'intero concerto fu replicato quasi un mese dopo, ovvero il 16 novembre 1994, sempre da \"Notte Rock\" ed allo stesso orario.\nTracce.\nDisco uno:\nDisco due:"}
{"id": "772433", "revid": "1431409", "url": "https://it.wikipedia.org/wiki?curid=772433", "title": "Pulse", "text": ""}
{"id": "772437", "revid": "1048993", "url": "https://it.wikipedia.org/wiki?curid=772437", "title": "Claudia Florio", "text": "Biografia.\nRegista e sceneggiatrice, \u00e8 cugina dell'attrice Francesca Florio."}
{"id": "772438", "revid": "339392", "url": "https://it.wikipedia.org/wiki?curid=772438", "title": "Barbara Bobulova", "text": ""}
{"id": "772440", "revid": "92723", "url": "https://it.wikipedia.org/wiki?curid=772440", "title": "Luigi Paolucci", "text": "Il suo nome \u00e8 legato alla fondazione del Museo regionale marchigiano di storia naturale. I suoi punti di riferimento, dal punto di vista scientifico, furono Linneo e Darwin. Studioso anche di fonetica e di linguistica, fu autore, tra l\u2019altro, di un manuale di lingua spagnola.\nVita e pensiero.\nIl suo anno di nascita, il 1849, \u00e8 quello dell'assedio austriaco ad Ancona. Il padre, veterinario e appassionato naturalista, \u00e8 l'autore dei primi trattati di veterinaria ed \u00e8 docente alla Scuola Provinciale Preparatoria di Veterinaria. Nel 1865 si iscrisse alla Scuola provinciale preparatoria di veterinaria. Giovanissimo si laure\u00f2 in veterinaria a Bologna, insegnando poi storia naturale per moltissimi anni nel Regio istituto tecnico-navale \"Grazioso Benincasa\" di Ancona, di cui fu preside dal 1906 al 1923.\nNel 1878 ebbe con Darwin una breve, ma interessante corrispondenza. Dopo aver studiato i testi del grande scienziato inglese, Paolucci era diventato un sostenitore delle nuove idee evoluzionistiche e decise di scrivergli. La corrispondenza riguardava gli studi del Paolucci sul canto degli uccelli, studi che lo scienziato inglese aveva apprezzato. Quando il Paolucci ebbe un figlio, lo chiam\u00f2 Carlo (anch'egli apprezzatissimo naturalista), \"in onore e memoria dei due pi\u00f9 grandi naturalisti del mondo: Linneo e Darwin\".\nPer la sua competenza fu consigliere della Societ\u00e0 regia di veterinaria per le Marche e direttore del Gabinetto di Scienze naturali di Ancona, del quale accrebbe notevolmente le collezioni fino a farlo diventare il Museo regionale marchigiano di storia naturale, che oggi porta il suo nome. Raccolse l'Erbario marchigiano, rassegna completa della flora della regione, tuttora il pi\u00f9 importante delle Marche e uno dei principali d'Italia.\nNella sua citt\u00e0 natale fu anche professore e poi preside del Regio istituto tecnico-navale Grazioso Benincasa, consigliere provinciale sanitario, consigliere ed assessore comunale e collaboratore del consorzio agrario. Insieme ai suoi alunni effettuava spesso esplorazioni didattiche nella zona del Conero; secondo alcuni autori, scopr\u00ec insieme ai suoi studenti, nel corso di un'esplorazione della costa in battello, un raro esemplare di proteo all'interno della grotta degli Schiavi del monte Conero, allora celebre meraviglia naturale della costa delle Marche, poi scomparsa a causa di un evento franoso negli anni '30 del XX secolo.\nNel 1923, dopo 50 anni di insegnamento, lasci\u00f2 la scuola. Il congedo avvenne durante una cerimonia al Teatro delle Muse, in presenza delle autorit\u00e0, del corpo insegnante e degli allievi del Regio Istituto, oltre ai tanti cittadini che erano accorsi per onorarlo. Dopo il pensionamento prosegu\u00ec i suoi studi nella sua dimora di Massignano, alle falde dell'amato monte Conero, che aveva tante volte esplorato con i suoi alunni.\nAttualit\u00e0 di Luigi Paolucci.\n\u00c8 notevole il fatto che ancor oggi, a distanza di tanti anni, le opere di Paolucci siano ancora consultate e citate in bibliografia dagli studiosi moderni. Alcuni testi sono ancora insuperati e quindi attuali, come la \"Flora marchigiana\" e i libri sui fossili terziari. Attuali appaiono le parole di Paolucci che possiamo leggere nell'introduzione a \"Nuovi materiali e ricerche critiche sulle piante fossili terziarie dei gessi di Ancona\":\nNel 1997, ad iniziativa della Provincia di Ancona, ente proprietario delle collezioni naturalistiche raccolte dal Paolucci, venne aperto ad Offagna, uno dei castelli di Ancona, il Museo di scienze naturali Luigi Paolucci. Il museo, ospitato in locali messi a disposizione dal Comune di Offagna, espone solo una parte delle collezioni originarie, quella che documenta i vari habitat naturali della regione. Il Museo \u00e8 gestito, dal 2005, dall'Associazione sistema museale della provincia di Ancona.\nNel 2004, l'Erbario marchigiano, sulla base del quale lo scienziato anconetano pot\u00e9 pubblicare nel 1890 la \"Flora marchigiana\", il pi\u00f9 completo mai raccolto nella regione, fu affidato dalla Provincia di Ancona al Dipartimento di scienze ambientali dell'Universit\u00e0 politecnica delle Marche. L'erbario comprende 3082 reperti essiccati, ordinati in base alle famiglie di appartenenza.\nNel 2009, in occasione del 160\u00ba anniversario della nascita di Luigi Paolucci e del 200\u00b0 della nascita di Charles Darwin (1809-1882) il Sistema museale della provincia di Ancona e l'Istituto tecnico commerciale \u201cGrazioso Benincasa\u201d di Ancona hanno organizzato la mostra \"La figura di Luigi Paolucci naturalista ed educatore nel 160\u00ba anniversario della nascita\", con l'esposizione nell'atrio dell'Istituto di documenti e reperti provenienti dal Museo provinciale di scienze naturali \u201cLuigi Paolucci\u201d di Offagna, tra cui la riproduzione della corrispondenza intercorsa tra i due grande naturalisti, e il seminario di studi su \"Evoluzionismo: un lungo dibattito scientifico e filosofico, Il pensiero di Darwin nell'etica e nella cultura contemporanea\".\nNel 2010, per celebrare degnamente i settantacinque anni dalla morte del grande studioso, ad Ancona, sua citt\u00e0 natale, fu organizzato il convegno \"Le ricerche sulla natura delle Marche a 75 anni dalla morte di Luigi Paolucci\", fu posta una targa commemorativa nella via della sua prima abitazione (via Indipendenza) e infine, al Teatro delle Muse, si tenne una manifestazione teatrale, musicale e scientifica a lui dedicata. Nello stesso anno fu curata una nuova edizione della \"Flora marchigiana\", opera ancor oggi insuperata.\nLuigi Paolucci ha avuto la ventura di comparire come coprotagonista in un romanzo di Joyce Lussu intitolato \"Anarchici e siluri\", in cui aiuta Sherlock Holmes a investigare su un mistero nascosto nelle viscere di Monte Conero.\nRicordano il suo nome.\nNella sua citt\u00e0 natale, a Luigi Paolucci \u00e8 dedicata una via, che conduce dal rione di Valle Miano a quello delle Grazie."}
{"id": "772441", "revid": "6923", "url": "https://it.wikipedia.org/wiki?curid=772441", "title": "Benvenuto Stracca", "text": "\u00c8 considerato il fondatore del diritto commerciale.\nBiografia.\nLo Stracca amava riportare il detto \"Il mondo \u00e8 patria comune a tutti\", tratto dal filosofo del I secolo d.C. Gaio Musonio Rufo.\nFu avvocato in Ancona e ricopr\u00ec diverse importanti cariche pubbliche, tra cui quella di podest\u00e0 del Comune di Ascoli Piceno.\nMor\u00ec ad Ancona e fu sepolto nella Chiesa di San Francesco alle Scale.\nIl contesto.\nIl diritto commerciale nacque e vide la sua evoluzione nell'ambito delle corporazioni dei mercanti.\nLe corporazioni emanavano statuti (stabilivano le regole per l'accesso e per l'esercizio del commercio), esercitavano la giurisdizione sui propri iscritti (i giudici erano scelti tra i membri della corporazione e utilizzavano una procedura pi\u00f9 semplice e rapida rispetto a quella ordinaria).\nA partire dalla fine del 400, si diffuse una letteratura giuridica rivolta ai pratici.\nSi afferm\u00f2 il genere del Trattato: opera monografica dedicata (in maniera specialistica e organica) ad una materia o a un ramo del diritto o a un singolo istituto, raccoglieva le questioni sorte su un determinato argomento e serviva ai giudici e agli avvocati per la risoluzione di casi pratici.\nIl \"De Mercatura sive de Mercatore\".\nStracca \u00e8 noto per essere stato il primo a separare il diritto commerciale dal diritto civile e dal diritto canonico; per questo motivo \u00e8 considerato il fondatore del diritto commerciale.\nNel 1553 scrisse il Trattato \"De Mercatura sive de Mercatore\", che \u00e8 l'opera che lo ha reso celebre nel mondo. L'opera \u00e8 divisa in otto parti, di cui sono molto importanti quelle relative al fallimento ed al diritto marittimo:\nNel 1569 pubblic\u00f2 il \"\"Tractatus de assecurationibus\", dove, al fine di chiarire l'intricato argomento delle assicurazioni, comment\u00f2 punto per punto una polizza-tipo dei mercanti anconitani dell'epoca, presa come modello.\nA partire dal 1592 sotto il titolo di \"De mercatura decisiones et tractatus varii\" \u00e8 stata anche pubblicata una raccolta di trattati, catalogata sotto il nome di Benvenuto Stracca, dato che in essa figurano tre delle sue opere. Questo imponente complesso di scritti si apre con le \"Decisiones Rotae Genuae de mercatura\"\", seguite dai trattati di Stracca e da altre ventisei opere di eminenti giuristi vissuti a partire dal Duecento.\nBenvenuto Stracca non solo fu il primo a considerare il diritto commerciale come un complesso di norme distinte dal diritto civile, ma ne offr\u00ec una elaborazione organica sia dal punto di vista pratico, sia da quello teorico e ne dette una esposizione sistematica. Per quanto ammiratore del diritto romano e sostenitore della sua osservanza, Stracca ritenne spesso necessario preferirgli, come del resto fecero molti altri giuristi del tempo, gli usi e gli statuti locali pi\u00f9 aderenti alle nuove esigenze della vita sociale.\nIn ci\u00f2 consiste l'importanza, l'originalit\u00e0, il primato della elaborazione scientifica del giurista anconetano: aver concepito un'opera dottrinale, un trattato, che tuttavia si prestava ad un immediato uso concreto nell'attivit\u00e0 mercantile di ogni giorno e in ogni latitudine.\nI Trattati dello Stracca ebbero un'enorme fortuna, anche per il fatto di essere stati scritti in latino, la lingua delle persone colte (e soprattutto dei giuristi) a livello internazionale (paragonabile all'inglese di oggi). Ci\u00f2 consent\u00ec la loro diffusione in tutto il mondo allora conosciuto, dando ad esse e al suo autore una straordinaria notoriet\u00e0, che continu\u00f2 anche nei secoli successivi, tanto che i lavori dello Stracca furono continuamente ristampati, anche durante il 1700.\nLe opere del giurista anconetano vennero adottate per circa 250 anni in tutta Europa come base normativa sul commercio, fino alla promulgazione del Codice napoleonico e dei vari codici nazionali. I suoi trattati facevano testo nei tribunali europei e le sue raccomandazioni erano fatte proprie dall'Ammiragliato di Londra.\nRicordano il suo nome.\nStracca \u00e8 noto tra gli esperti di diritto in tutta Europa; in Italia, nella sua citt\u00e0 natale sono a lui dedicati la piazza davanti alla sede comunale, il Palazzo degli Anziani. Inoltre, sempre ad Ancona, venne dedicato a Stracca il Regio Istituto Tecnico Commerciale per ragionieri, ancora esistente come istituto di istruzione superiore. Pi\u00f9 di recente, in occasione della celebrazione dell'anniversario della morte, il 29 marzo 1980, fu ricordato in un convegno i cui atti sono stati pubblicati a cura dell'Accademia Marchigiana delle Scienze, Lettere ed Arti. Nel febbraio del 2013 fu dedicato allo Stracca il convegno \"Ex antiquitate renascor\"."}
{"id": "772444", "revid": "228587", "url": "https://it.wikipedia.org/wiki?curid=772444", "title": "Sanzio Blasi", "text": "Biografia.\nFu autore di numerose opere tra cui i bassorilievi del Cimitero Polacco di Loreto, la grande scultura dedicata al Bramante nella Repubblica di San Marino, la Piet\u00e0 nella chiesa di San Domenico in Ancona, la testa del poeta romano Trilussa, la scultura di Luigi Bartolini, il ritratto di , il busto del vescovo Bignamini nella Cattedrale di Ancona.\nLavor\u00f2 spesso nel volontariato e quando fu Commissario dell'Ospedale civile Umberto I di Ancona, si adoper\u00f2 molto per far avere pasti caldi agli ammalati e lo stipendio al personale. In seguito fu presidente dell'Ospedale Civile e amministratore dell'Ospedale dei bambini Salesi, e nel 1948 fond\u00f2 il Centro per la diagnosi e le cure del reumatismo articolare e della cardiopatia, oggi chiamato Ospedale cardiologico G.M.Lancisi.\nFu anche un ottimo scrittore pubblicando numerosi articoli sull'agricoltura, sull'arte, sulla societ\u00e0 e diversi libri di narrativa come \"Dolci ricordi di caccia\", \"Tempi Sereni\" e \"Terra Marchigiana\".\nIl 4 maggio 1971 fu insignito della medaglia d'argento come cittadino benemerito dal comune di Ancona."}
{"id": "772445", "revid": "1543377", "url": "https://it.wikipedia.org/wiki?curid=772445", "title": "Opera derivata", "text": "Per la legislazione relativa al diritto d'autore, si definisce opera derivata l'opera d'ingegno creata a partire da una o pi\u00f9 opere gi\u00e0 esistenti e che quindi ne include alcuni aspetti che possono essere protetti da copyright. Per essere definita opera derivata, essa deve possedere elementi creativi tali da farne un'opera dotata di autonomia propria, e su di essa devono essere garantiti i diritti d'autore dell'opera originale. Esempi di opere derivate sono le traduzioni, gli arrangiamenti musicali, gli adattamenti ad un altro media, i riassunti, i digesti, parodie ecc.\nOpere derivate e riproduzione.\nUn'opera derivata presuppone una trasformazione, modificazione o adattamento che consiste essa stessa nell'essere una creazione suscettibile della protezione garantita dal diritto d'autore. Una trasformazione puramente meccanica (crittazione, duplicazione, correzione degli errori ecc.) non costituisce un'opera derivata in quanto priva di elementi creativi. In questo caso si parla di riproduzione dell'opera originaria.\nIl creatore dell'opera derivata acquisisce i diritti d'autore sulla sua elaborazione, ma in ogni circostanza devono essere rispettati i diritti di cui \u00e8 titolare l'autore dell'opera originaria. Nel caso di riproduzione, invece, l'autore della copia non acquista i diritti in questione, che restano in mano all'autore dell'opera riprodotta.\nSpesso il confine che definisce se un'opera \u00e8 derivata o meno non \u00e8 ben delineato. Occorre stabilire dei criteri con cui poter valutare quanto l'opera rielaborata sia sufficientemente creativa per godere di autonomia propria e dunque essere considerata derivata, in cui il nucleo originale \u00e8 riconosciuto esclusivamente come traccia o spunto.\nSoftware derivato.\nIn Italia la tutela del software \u00e8 stabilita dal Decreto Legislativo 518/92, introdotto quale modifica della Legge 22 aprile 1941 n. 633 sul Diritto d'autore (LDA). In base a questa legge sono protetti \u00abi programmi per elaboratore, in qualsiasi forma espressi, purch\u00e9 originali quali risultato di creazione intellettuale dell'autore\u00bb (art. 2, n. 8, LDA). Perch\u00e9 un software rientri nei criteri di originalit\u00e0 richiesti, e sia dunque proteggibile secondo lo schema del copyright, il suo ideatore deve avere pensato e sviluppato il programma autonomamente, senza averlo copiato da altri. Il diritto d'autore sul software che rispetti i suddetti requisiti sorge per il fatto stesso della creazione di tale prodotto informatico e non deve necessariamente essere subordinato ad alcun processo di deposito o registrazione. La registrazione facoltativa serve essenzialmente a determinare la priorit\u00e0 dell'esclusiva d'autore, in particolare per quei programmi non immediatamente destinati alla commercializzazione.\nI requisiti di creativit\u00e0 e originalit\u00e0 del software sono tuttavia difficili da individuare e stabilire con certezza. \u00c8 infatti necessario accertare se, rispetto a prodotti gi\u00e0 sviluppati, il programma consista in una produzione creativa tale da costituire opera autonoma, un'elaborazione sufficientemente originale da costituire opera derivata o semplicemente una mera riproduzione di un programma altrui con varianti secondarie e non funzionali dell'opera originaria, quindi contraffazione.\nTuttavia una delle particolarit\u00e0 del software \u00e8 rappresentata dalla normale non definitivit\u00e0 dell'opera stessa. Infatti, perch\u00e9 un programma possa essere utilmente utilizzato sono spesso necessarie continue modifiche e aggiornamenti tali da mantenerlo al passo con la continua evoluzione del sistema e questa trasformazione evolutiva pu\u00f2 spingersi fino a troncare ogni legame col software originario.\nI criteri per stabilire se l'elaborazione di un software costituisca un'opera autonoma, derivata o contraffatta sono determinati dall'articolo 64 bis, lett. b), LDA. Tra le derivazioni cui pu\u00f2 essere soggetto un software \u00abla traduzione, l'adattamento, la trasformazione e ogni altra modificazione del programma per elaboratore, nonch\u00e9 la riproduzione dell'opera che ne risulti\u00bb sono previsti quali dritti esclusivi dell'ideatore del programma. Per quanto riguarda, invece, lo stabilire se un software modificato sia riconducibile ad un'opera derivata piuttosto che autonoma, si tratta di un esame essenzialmente tecnico che comporta una comparazione strutturale tra i due programmi. Esso tiene conto sia dell'algoritmo complessivo che delle distinte procedure indipendenti in esso contenute in quanto, mentre spesso la derivazione della maggior parte dell'algoritmo tutelabile non si traduce in un'elaborazione sufficientemente creativa per costituire un'opera originaria, la derivazione di alcune sequenze protette dell'algoritmo \u2013 poi elaborate secondo differenti scelte di combinazione o composizione informatica\u00a0\u2013 pu\u00f2 garantire il rispetto dei criteri di originalit\u00e0 che fanno del prodotto modificato un'opera autonoma, purch\u00e9 sia diverso e indipendente il procedimento creativo di risoluzione attuato dal programmatore successivo. Inoltre, la diversa combinazione di singoli comandi o di istruzioni originali gi\u00e0 presenti nel programma anteriore, a differenza di una modifica della successione di procedure gi\u00e0 compiute e autonome all'interno dello stesso, pu\u00f2 dare luogo a nuove procedure dotate di creativit\u00e0 originaria. Risultano dunque tendenzialmente irrilevanti eventuali elaborazioni della sola rappresentazione grafica, in quanto semplici trasposizioni formali del codice sorgente sulla cui struttura deve essere attuata l'astrazione comparativa complessiva.\nLa tutela del diritto d'autore sui software nell'ipotesi di illecita riproduzione, elaborazione o trasposizione in diversa forma del programma in mancanza dell'autorizzazione del titolare prevede, in seguito all'accertamento del diritto violato ed all'inibizione dell'attivit\u00e0 illegittima (articolo 156 LDA), la rimozione o distruzione degli esemplari frutto di tale attivit\u00e0 (articolo 158 LDA), la condanna al risarcimento del danno (articolo 158 LDA) e la pubblicazione della decisione in uno o pi\u00f9 giornali a spese della parte soccombente (articolo 166 LDA).\nFan film.\nIl fan film \u00e8 un prodotto audiovisivo/cinematografico creato da sostenitori ed ammiratori, sia professionisti sia non professionisti del settore, che trae ispirazione da un'opera preesistente (cinema, televisione, fumetto). Il prodotto derivato dalla lavorazione dei fan, essendo realizzato a partire da un soggetto non inedito, si deve attenere alle norme sul diritto d'autore e al copyright del prodotto originale, non pu\u00f2 essere dunque sfruttato per fini commerciali o a scopo di lucro (scopo sociale). Il fan film pu\u00f2 essere distribuito esclusivamente in rete, sempre in modo gratuito, o su DVD/videocassetta per proiezioni private che non prevedono un profitto. Per questi motivi, un fan film deve essere autorizzato dai detentori del marchio o del soggetto in questione per considerarsi legale.\nSecondo la definizione di Henry Jenkins (studioso dei media) il fan film \u00e8 un ibrido che si pone a met\u00e0 tra i prodotti cinematografici commerciali ed i prodotti cinematografici indipendenti; a dimostrazione di una forte spinta verso la cultura partecipativa nei confronti dei media.\nL'esplosivo fenomeno dei fan film ha portato le case di produzione ad interessarsi a questi prodotti non ufficiali: esemplare il caso internazionale di Star Wars e della relativa casa di produzione Lucasfilm di George Lucas; il colosso mondiale cinematografico si \u00e8 infatti reso conto che andavano moltiplicandosi le varie trasformazioni, adattamenti, spin-off della propria saga fantascientifica. La scelta della casa produttrice dell'originale Star Wars \u00e8 stata quella non solo di permettere la libera produzione di tali fan films tramite autorizzazione (sempre nei termini del no profit), ma anche di organizzare un vero e proprio festival di opere derivate, The Official Star Wars Fan Film Awards. Tra le produzioni pi\u00f9 importanti in Italia per numero di fan e di volontari vi \u00e8 \"Dark Resurrection\", i cui episodi si rifanno alla celebre saga di Lucas.\nLe case produttrici originali e gli autori possono intraprendere cause legali nei confronti dei fan film, nel caso in cui questi non rispettassero i termini degli accordi e venissero violati i principi della Convenzione di Berna, che regola i diritti degli autori. Solo in alcuni casi si giunge a trattati di vendita e commercializzazione dei prodotti generati dai fan, per mezzo di acquisto delle licenze dell'oggetto tutelato.\nL'autore pu\u00f2 comunque evitare che produttori derivati possano rielaborare l'opera originale negando l'autorizzazione: ad esempio in Italia gli accordi tra i due sono sanciti e tutelati dalla Legge 22 aprile 1941 n. 633 sul Diritto d'autore (LDA) \u201cSenza pregiudizio dei diritti esistenti sull'opera originaria, sono altres\u00ec protette [...] modificazioni ed aggiunte che costituiscono un rifacimento sostanziale dell'opera originaria, gli adattamenti, le riduzioni, i compendi, le variazioni non costituenti opera originale.\" (art. 4 L. 633/41).\nInoltre colui che rielabora a partire da un soggetto non originale \u00e8 riconosciuto come autore del prodotto derivato, \"\u00c8 considerato autore delle elaborazioni l'elaboratore, nei limiti del suo lavoro.\" (art. 7 L. 633/41).\nSatira e parodia.\nLa satira o parodia che utilizza opere coperte da copyright non necessita di alcuna autorizzazione per l'elaborazione dell'opera protetta.\nCopyright delle opere derivate.\nEntro i confini dei paesi aderenti alla Convenzione di Berna per la protezione delle opere letterarie e artistiche, un'opera derivata gode degli stessi identici diritti di un'opera originale, senza per\u00f2 pregiudicare i diritti dell'autore dell'opera originale.\nUn'opera derivata \u00e8 di propriet\u00e0 dell'autore che l'ha realizzata, senza per\u00f2 limitare i diritti che l'autore detiene sull'opera originale. \u00c8 quindi necessario ottenere l'autorizzazione di quest'ultimo, a meno che l'opera non sia, per qualche motivo, presente nel pubblico dominio, e rispettarne i diritti morali.\nSi verifica una violazione quando un'opera protetta da copyright viene riprodotta, distribuita o trasformata in un'opera derivata senza l'autorizzazione del proprietario dell'opera originale.\nPer essere protetta da copyright, un'opera derivata deve mostrare una propria originalit\u00e0. Non pu\u00f2 limitarsi ad essere semplicemente una variazione non creativa dell'opera precedente, quella originale (come ad esempio un riadattamento della stessa). L'opera derivata deve contenere un numero sufficiente di espressioni e idee, oltre a quelle contenute nei lavori precedenti, per poter soddisfare i requisiti del diritto d'autore per l'originalit\u00e0. Questo \u00e8 dovuto al fatto che le parti non originali, nonostante siano presenti nelle opere derivate, possono essere gi\u00e0 protette dal copyright (ove presente) dell'opera precedente.\nLa legge \u00e8 quindi chiara: un lavoro derivato \u00e8 tutelabile solo nella misura in cui esso incarna l'espressione originale, ma i suoi aspetti non originali non sono copyright da proteggere (sono definiti \"uncopyrightable\").\nSolo il proprietario del copyright ha il diritto di produrre e trarre profitto da un'opera originale creando un nuovo lavoro derivato. Per creare un'opera derivata \u00e8 necessario ottenere un'autorizzazione alla creazione di un nuovo lavoro basato sull'originale; se l'autorizzazione non viene concessa, il lavoro secondario \u00e8 considerato una copia dell'originale. In tal caso il creatore dell'opera nuova \u00e8 responsabile di violazione del copyright e perseguibile a norma di legge. \nLe leggi sulle opere derivate permettono al proprietario del copyright di essere tutelato da una riproduzione del proprio lavoro senza consenso. I realizzatori dell'opera originale, che riscontrano una particolare vicinanza di un'opera derivata al proprio lavoro, possono avviare un'azione legale.\nL'imprevedibilit\u00e0 del portare avanti una battaglia legale in questo campo sta nella difficolt\u00e0 di stabilire il numero di parole, note e paragrafi che possono essere riprodotti senza permesso; ancora pi\u00f9 difficile \u00e8 dare un reale riscontro all'intento del creatore.\nPer quanto riguarda le licenze Creative commons, se \u00e8 presente la quarta clausola Non opere derivate (nd) non \u00e8 consentita alcuna elaborazione dell'opera creativa: l'autore si oppone al concedere qualsiasi tipo di autorizzazione.\nIn Italia.\nNella legislazione italiana non viene utilizzato il termine \"opera derivata\", ma il concetto \u00e8 presente. In particolare, la Legge 22 aprile 1941 n. 633, nell'articolo 4, definisce cos\u00ec le opere derivate: \nLa legge sul diritto d'autore pone particolare attenzione all'integrit\u00e0 dell'opera originaria. Per apportarvi modifiche \u00e8 necessario richiedere preventivamente l'autorizzazione al suo autore, ai sensi dell'art. 18, comma 4:\nTale norma conferisce all'autore dell'opera originaria il diritto esclusivo di apportare modifiche. Tuttavia, tale potere \u00e8 trasferibile come tutti i diritti di utilizzazione economica.\nL'art. 20, comma 1, dice:\nAttraverso questa disposizione, si stabilisce che l'autore dell'opera pu\u00f2 opporsi, anche dopo aver concesso l'autorizzazione, alla modifica se pregiudizievole del suo onore e della sua reputazione. Esempi di tali elaborazioni lesive sono l'interpretazione o l'esecuzione dell'opera in situazioni tali da ledere il suo onore o tali da alterare lo spirito dell'opera iniziale.\nNonostante ci\u00f2, l'art. 22, comma 2, afferma:\nInfine, quando il lavoro sull'opera originaria \u00e8 consistito nell'elaborazione del testo critico, il legislatore accorda una speciale protezione della durata di vent'anni dall'edizione."}
{"id": "772449", "revid": "1543377", "url": "https://it.wikipedia.org/wiki?curid=772449", "title": "Festival de Prades", "text": "Il Festival Pablo Casals \u00e8 un evento musicale creato dal violoncellista e direttore d'orchestra Pau Casals nel 1950. Il maestro, poco prima della Seconda Guerra Mondiale, fu esiliato dal regime franchista e pertanto si rifugi\u00f2 nel villaggio francese di Prades. Dopo un lungo periodo di silenzio, decise di creare un festival in occasione del bicentenario della morte di Johann Sebastian Bach. Vi invit\u00f2 i pi\u00f9 grandi interpreti del tempo (tra cui Clara Haskil, Mieczys\u0142aw Horszowski, Joseph Szigeti, Rudolf Serkin e Paul Tortelier) per farlo diventare un momento di alto fervore musicale. Vi prese parte ancora all'et\u00e0 di novant'anni.\nNel 1976, su suggerimento del violinista Fred Mucciolini, venne creata l'Accademia di musica di Prades, che accoglie giovani musicisti e permette l'ottenimento di \"master classes\" di musica da camera.\nNel 2005 \u00e8 stato creato il concorso di composizione Festival di Prades; il primo vincitore \u00e8 stato Thorsten Encke con la composizione \"String Quartet\" ."}
{"id": "772461", "revid": "125061607", "url": "https://it.wikipedia.org/wiki?curid=772461", "title": "Valle (Croazia)", "text": "Valle d'Istria (in croato \"Bale\"; fino al 1945 \"Valle d'Istria\"; in veneto \"Va\u0142e\") \u00e8 un comune di 1.129 abitanti dell'Istria meridionale.\nGeografia fisica.\nSituato nell'Istria meridionale, sorge su di un piccolo colle sovrastante la strada statale, gi\u00e0 antica via consolare romana, tra Rovigno e Dignano.\nStoria.\nVi erano nuclei abitativi sul territorio di Valle gi\u00e0 nel periodo preromanico quando, su queste colline, si trovavano i castellieri dei Histri. Successivamente, nei secoli dell'Impero romano, la fortificazione o \"castrum\" dell'attuale Valle costruita da Caius Pulcrus serviva a difesa delle vie del commercio del sale tra Pola e l'interno dell'Istria. L'antico \"castrum\" romano fu fortificato nel Medioevo: prese il nome di \"Castrum Vallis\" ovvero Valle nell'anno 965 d.C.\nValle d'Istria era uno dei principali centri di istrioto e fece parte della Repubblica di Venezia fino al 1797. Vi nacque e visse il santo Giuliano da Valle nel Trecento. Oggi \u00e8 un paese di poco pi\u00f9 di mille anime a 145\u00a0m s.l.m., il cui centro storico \u00e8 circondato da vallate (doline carsiche) e lussureggianti colline oggetto di notevole turismo.\nMonumenti e luoghi d'interesse.\nVi sono alcuni monumenti e luoghi d'interesse a Valle, l'antico \"Castrum Vallis\" romano. I principali sono: \nChiesa del Santo Spirito.\nLa chiesa del Santo Spirito fu costruita nel XV secolo. Al suo interno sono presenti vari affreschi di Alberto di Costanza.\nSociet\u00e0.\nEtnie e minoranze straniere.\nSecondo il censimento del 2001 i principali gruppi etnici sono: croati il 48,71%, italiani il 45,46%, serbi l'1,15% mentre il restante 4,68% sono di altre etnie (ungheresi, sloveni, albanesi, tedeschi ecc.).\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Valle \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nLa popolazione nel Comune, fino al secondo dopoguerra, era sempre stata in larghissima parte di lingua italiana. Dopo il conflitto la maggioranza degli abitanti scelse la via dell'esodo. Valle inoltre, era e rimane tuttora, pur se con crescenti difficolt\u00e0, uno dei sei centri istriani che hanno conservato fino ai nostri giorni il peculiare ed autoctono lingua istriota. Oggi gli italiani sono la consistente minoranza di un comune dallo statuto bilingue. La presenza italiana \u00e8 confermata non solo dall'alta percentuale di abitanti che parlano la lingua, ma anche dalla caratteristica toponomastica del comune, che mantiene molti degli storici toponimi istro-veneti.\nA Valle \u00e8 presente la \"Comunit\u00e0 degli Italiani di Valle\", sodalizio ufficiale dell'Unione Italiana, con sede nello storico palazzo-castello dei Bembo.\nGeografia antropica.\nLocalit\u00e0.\nIl comune di Valle d'Istria \u00e8 diviso in 3 insediamenti (\"naselja\"). Tra parentesi il toponimo in croato."}
{"id": "772479", "revid": "36426", "url": "https://it.wikipedia.org/wiki?curid=772479", "title": "Sanza 'nfamia e sanza lodo", "text": ""}
{"id": "772481", "revid": "439868", "url": "https://it.wikipedia.org/wiki?curid=772481", "title": "Octagon", "text": "Octagon \u00e8 l'ottavo album in studio del gruppo musicale black metal svedese Bathory, pubblicato nel 1995 dalla Black Mark.\nIl disco.\nQuesto album prosegue sulla falsa riga dell'album precedente \"Requiem\", molto improntato sul thrash metal."}
{"id": "772484", "revid": "287204", "url": "https://it.wikipedia.org/wiki?curid=772484", "title": "Eleutherococcus senticosus", "text": "Leleuterococco (\"Eleutherococcus senticosus\"), noto anche come ginseng siberiano, \u00e8 un arbusto della famiglia delle Araliaceae, originario della Siberia e della Mongolia.\nUtilizzo.\nLa radice di eleuterococco viene usata in erboristeria in forma di gocce o compresse in quanto le vengono riconosciute propriet\u00e0 toniche ed adattogene, in grado di ottimizzare la secrezione degli ormoni.\nLa pianta \u00e8 indicata negli stati di stress e sovraffaticamento; rinforza il sistema immunitario aumentando il numero dei linfociti T e stimolando l'attivit\u00e0 dei globuli bianchi. Utile in casi di astenia, convalescenza, esaurimento psicofisico, stanchezza, ipotensione, attivit\u00e0 sportiva. Previene l'insorgenza delle malattie, indicata nei periodi di ridotta capacit\u00e0 di rendimento, di concentrazione e di attenzione, stimola il metabolismo e aiuta nelle spasmofilie. Un recente studio giapponese ha evidenziato che aiuta a migliorare la resistenza al freddo e allo sforzo.\nI principali effetti collaterali \u2014 ascrivibili all'assunzione di dosi eccessive \u2014 riguardano insonnia e cefalea; \u00e8 inoltre controversa la reale efficacia in ambito sportivo, a causa dell'assenza di sostanze attive e degli effetti farmacologici opposti."}
{"id": "772485", "revid": "438678", "url": "https://it.wikipedia.org/wiki?curid=772485", "title": "Il pesce innamorato", "text": "Il pesce innamorato \u00e8 un film del 1999 diretto e interpretato da Leonardo Pieraccioni.\nLa pellicola incass\u00f2 19 miliardi di lire.\nTrama.\nArturo \u00e8 un falegname che vive con i genitori e uno zio privo del senso degli affari che si ostina ad aprire i negozi pi\u00f9 assurdi destinati al fallimento. Scrive racconti fin da quando era piccolo. Uno di questi, \"Il pesce innamorato\", viene pubblicato da un'importante casa editrice ed ottiene grande successo. In uno dei suoi viaggi per promuovere il libro, incontra Matilde. I due si innamorano l\u2019uno dell\u2019altra ma, dopo aver passato la notte insieme, si perdono di vista per oltre un anno.\nDopo essere fuggito dalla frenetica attivit\u00e0 di promozione che gli impone la casa editrice, Arturo costruisce in un bosco isolato la casetta che ha sempre sognato, \"con il tetto rosso, le pareti gialle e il comignolo celeste\". Matilde, nello stesso periodo, d\u00e0 alla luce un bambino.\nQuindici mesi dopo, Matilde va a trovare Arturo e gli confessa che sta per sposarsi ma che non \u00e8 sicura dell\u2019identit\u00e0 del padre del bambino. Anzi, lei sente che il padre \u00e8 proprio lui. Arturo, inizialmente scioccato dalla notizia, si sottopone all'esame del DNA per chiarire la paternit\u00e0. Matilde, nel frattempo, torna a Venezia dal fidanzato. Prima ancora di avere i risultati degli esami, Arturo va da Matilde e la convince ad abbandonare tutto e ad andare a vivere con lui. Anche Arturo decide per un cambiamento; abbandona la casa editrice e fa pubblicare le sue ultime novelle allo zio che ha aperto una nuova attivit\u00e0: \"La racconteria dello zio\".\nColonna sonora.\nLe musiche originali inclusi i temi strumentali inediti sono di Claudio Guidetti.\nLa ballata \"Everyday\" di Daniele Groff \u00e8 il brano portante dell'intera colonna sonora; il rispettivo video musicale, diretto da Marco Limberti, inizia con un paesaggio marino che viene spesso attraversato da un pesce rosso ed alterna scene di cantato con frammenti originali e momenti di backstage del film. La canzone \u00e8 la traccia numero 10 dell'album \"Variatio 22\", uscito nel 1998. Tra le altre canzoni presenti nel film troviamo: \"La copa de la vida\" di Ricky Martin e \"Scatman's world\" di Scatman John."}
{"id": "772486", "revid": "1632387", "url": "https://it.wikipedia.org/wiki?curid=772486", "title": "Blood on Ice", "text": "Blood on Ice \u00e8 il nono album in studio del gruppo musicale black metal svedese Bathory, pubblicato nel 1996 dalla Black Mark.\nIl disco.\nLa maggior parte delle tracce furono registrate nel 1989, ma l'album non fu pubblicato immediatamente, perch\u00e9 Quorthon lo definiva sempre incompleto e perch\u00e9 aveva paura di presentare un album con un cos\u00ec drastico cambiamento di stile dal black metal. Fu quindi pubblicato, dopo una rimasterizzazione e una revisione con attrezzature studio pi\u00f9 avanzate, nel 1996, spinti dai numerosi fan, dopo che avevano annunciato questo progetto in una intervista."}
{"id": "772487", "revid": "6923", "url": "https://it.wikipedia.org/wiki?curid=772487", "title": "Fondaco Cuba", "text": "Il Fondaco Cuba, dichiarato edificio di valore storico dalla Soprintendenza ai beni culturali ed ambientali di Enna nel 1985, per la sua storia \u00e8 pi\u00f9 antico della fondazione del centro abitato di Catenanuova, in provincia di Enna.\nStoria.\nLa costruzione odierna di questo edificio, probabilmente risale a dopo il terribile terremoto del 1693, quindi agli inizi Settecento, su di una preesistenza arabo-normanna, forse anche di epoca bizantina. Si trova a met\u00e0 strada tra Catania ed Enna (visibile anche sull'A19 in direzione Palermo), sull'antica \"r\u00e8gia trazzera\" che metteva in comunicazione i centri dell'entroterra con quelli della parte orientale della Sicilia. L'edificio ricadeva nel Feudo di Cuba, le cui prime tracce risalgono al 1408, feudo di propriet\u00e0 di Giovanni Esquifanio; nel 1453 del feudo era proprietaria Novella Schifano, poi nel 1517 Francesco Patern\u00f2, dal 1633 al 1919 i Principi di Biscari nobile famiglia catanese, che dopo il terremoto del 1693 lo fecero restaurare, ed infine nel 1935 subentr\u00f2 proprietario il Comm. Prospero Mammana uno dei fondatori della Pia Opera di Centuripe, il quale trovatolo cadente per vetust\u00e0 lo fece restaurare.\nIl complesso monumentale, che oggi ricade nel territorio di Centuripe, dista un chilometro da Catenanuova e si trova in Contrada Cuba. Esso aveva la funzione di dare riparo ai cavalli utilizzati per il cambio, che trainavano la diligenza dei viaggiatori da Palermo a Catania e viceversa; era in altri termini soprattutto una \"statio\", come tante ce n'erano lungo tale strada nell'et\u00e0 romana, cio\u00e8 una costruzione che serviva da alloggio ai viandanti: da qui il significando appunto di \"locanda\".\nIn questa locanda vi pernott\u00f2 nell'ottobre del 1713 il re di Sicilia Vittorio Amedeo II di Savoia con la regina Anna Maria d'Orleans e la sua corte; e la notte del 30 aprile 1787 il grande poeta tedesco Johann Wolfgang von Goethe, tanto che nel suo libro \"Viaggio in Italia\" fra le tante cose, scrisse: \"In cammino; 30 aprile 1787 Molimenti (volgarizzazione di Catenanuova) recente borgatella, egregiamente situata nel centro di belle campagne, sulla riva del torrente San Paolo. Non lontano, campi d'un frumento incomparabile, che si falcia gi\u00e0 il 20 maggio. Tutta la regione non mostra ancora traccia di vulcanismo; il torrente stesso non porta alcun detrito di questo genere. Il terreno \u00e8 di buona mistura, piuttosto compatto, e nel complesso d'un colore bruno che d\u00e0 sul violetto. Tutti i monti a sinistra, che racchiudono il torrente, sono calcare e sabbia. Non ho potuto osservarne la transizione; certo \u00e8 che grazie alla decomposizione, contribuiscono alla grande e sempre fertilit\u00e0 della vallata inferiore.\"\nL'edificio.\nIl Fondaco \u00e8 costituito da un insieme di corpi di fabbrica disposti lungo un asse longitudinale. La costruzione centrale, a due elevazioni, \u00e8 destinata a locanda vera e propria; essa rappresenta il prospetto principale e costituisce il nucleo pi\u00f9 antico del complesso. Gli altri corpi sono destinati a servizi vari e sono il risultato di modifiche che nel tempo hanno determinato una trasformazione non solo formale, ma anche funzionale. Cos\u00ec \u00e8 cambiata la destinazione d'uso originaria, cio\u00e8 l'edificio da fondaco nel tempo si \u00e8 trasformato in una tipica masseria siciliana.\nOggi.\nOggi il Fondaco versa in uno stato di completo abbandono. Il degrado interessa ogni parte dell'edificio; molte murature, diversi solai ed alcune volte del complesso presentano un allarmante stato di dissesto. \u00c8 vero che il quadro fessurativo e lo stato di degrado delle varie strutture portanti non evidenziano una crisi totale dell'edificio, ma sicuramente essi sollecitano un'attenzione particolare per quelle situazioni di dissesto cui occorre porre rimedio. Da qui si evince pertanto la necessit\u00e0 non solo di fermare il progressivo deterioramento delle strutture, ma anche di recuperare il complesso monumentale, di eseguire interventi per il miglioramento strutturale, di conservarlo e proteggerlo, di riusarlo, di valorizzarlo e di restituirlo infine alla comunit\u00e0; tant'\u00e8 che si pensa di far nascere nello stesso un \"parco culturale per i viaggiatori\"."}
{"id": "772488", "revid": "729019", "url": "https://it.wikipedia.org/wiki?curid=772488", "title": "\u00c9tienne de Vignolles", "text": "Si \u00e8 guadagnato il suo soprannome sul campo di battaglia, per la violenza e per l'ira che l'hanno reso famoso (infatti, \"ire\", nel francese di allora, significava \"collera\").\nBiografia.\nLa Hire combatt\u00e9 nel 1418 sul suolo di Coucy, riuscendo a riconquistare la citt\u00e0, strappandola ai Borgognoni, alleati degli inglesi durante la guerra dei cent'anni. Nel 1421, dopo un periodo al servizio del cardinale di Bar, torn\u00f2 in guerra al servizio del Delfino Carlo, difendendo la propria patria nella Battaglia di Baug\u00e9. Nello stesso anno fu reso zoppo a seguito di un incidente occorsogli durante un viaggio ma non per questo smise di combattere.\nLa sua abilit\u00e0 con la spada lo rese famoso in tutta la Francia; nel luglio 1427, insieme al Bastardo d'Orl\u00e9ans, difese Montargis, liberandola dall'assedio dell'esercito inglese, agli ordini di Richard de Beauchamp, conte di Warwick. Fu quindi convocato da Carlo VII in persona, il quale gli domand\u00f2 di partecipare alla difesa di Orl\u00e9ans assediata. La Hire accett\u00f2 e, nel 1429, part\u00ec alla volta di Orl\u00e9ans. La battaglia lo vide combattere al fianco di Giovanna d'Arco e di grandi capitani francesi, tra cui Jean Poton de Xaintrailles, cui era legato da amicizia di lunga data. Nello stesso anno, partecip\u00f2 alle azioni militari nella Valle della Loira, battendo ancora gli inglesi a Jargeau ed a Patay.\nNel 1430 liber\u00f2 Barbazan dalla prigionia, a Ch\u00e2teau-Gaillard. Nel dicembre dello stesso anno riconquist\u00f2 Louviers per ordine del re Carlo VII. Nel 1431 si diresse verso Rouen, avendo ricevuto, secondo alcuni storici, l'incarico di salvare Giovanna d'Arco prigioniera nella citt\u00e0; l'impresa fall\u00ec miseramente ed egli stesso cadde in mano nemica, il 28 ottobre, ancora presso Louviers. Liberato, continu\u00f2 la guerra; nel 1432 partecip\u00f2 alla riconquista di Chartres organizzata dal Bastardo d'Orl\u00e9ans. Suo fratello Amador de Vignolles fu ucciso difendendo la citt\u00e0 di Creil nel 1434.\nLa Hire vinse la battaglia di Gerberoy nel maggio del 1435; il mese seguente raggiunse il Bastardo d'Orl\u00e9ans a Saint-Denis, riuscendo a riconquistare la citt\u00e0 ed altre piazzeforti intorno a Parigi. Il Bastardo ritorn\u00f2 sulle sponde della Loira, affidandogli quindi il comando dell'armata; in seguito, La Hire fu nominato \"capitano generale di Normandia\".\nLa Hire combatt\u00e9 ancora agli ordini del re a Soissons nel 1436, a Meaux nel 1439, a Harfleur nel 1440, a Cr\u00e9teil e Pontoise nel 1441, a Sainte-S\u00e9v\u00e8re e a Dax nel 1442. Nonostante le numerose e gravi ferite procuratesi in tanti anni di battaglie, accompagn\u00f2 Carlo VII a Montauban, facendogli da guardia del corpo. Qui mor\u00ec nella sofferenza di una malattia sconosciuta, probabilmente conseguenze delle gravi ferite. Sepolto a Montmorillon, la sua tomba era un \"gisant\" (tipo di tomba che presenta sulla copertura una statua supina raffigurante il defunto), distrutta nel 1794."}
{"id": "772495", "revid": "1632387", "url": "https://it.wikipedia.org/wiki?curid=772495", "title": "Destroyer of Worlds", "text": "Destroyer of Worlds \u00e8 il decimo album in studio del gruppo musicale black metal svedese Bathory, pubblicato nel 2001 dalla Black Mark.\nIl disco.\nIl titolo dell'album prende il nome dalla famosa citazione di Robert Oppenheimer sulla bomba atomica:\nDal punto di vista stilistico, \"Destroyer of Worlds\" \u00e8 una via di mezzo fra il viking metal del periodo 1988-1991 e il thrash metal degli album \"Requiem\" e \"Octagon\", come si pu\u00f2 sentire nelle canzoni \"Bleeding\", \"109\", \"Death from Above\", \"Liberty &amp; Justice\", e \"Kill Kill Kill\"."}
{"id": "772497", "revid": "6923", "url": "https://it.wikipedia.org/wiki?curid=772497", "title": "Stephen Foster", "text": "Conosciuto come \"il padre della musica americana\", fu il pi\u00f9 prominente compositore e scrittore di canzoni del XIX secolo negli Stati Uniti. Le sue canzoni, fra cui la celeberrima, \"Oh! Susanna\", rimangono conosciute e popolari in tutto il mondo dopo pi\u00f9 di 150 anni dalla loro composizione.\nBiografia.\nGli anni della giovinezza e del successo.\nFoster nacque a Lawrenceville, facente ora parte di Pittsburgh, in Pennsylvania, ultimo di dieci figli di una famiglia di ceto medio. Anche se ricevette modeste nozioni musicali, ci\u00f2 non gli imped\u00ec di pubblicare canzoni prima dei vent'anni. La sua prima canzone, apparsa all'et\u00e0 di 18 anni, fu \"Open Thy Lattice Love\".\nFoster nella sua giovinezza fu influenzato da due particolari figure: Henry Kleber (1816-1897) e Dan Rice (1823\u20131900). Kleber era un musicista immigrato dalla Germania, che aveva aperto un negozio di musica a Pittsburgh, e fu uno dei pochi maestri di musica \"ufficiali\" di Foster; Rice, invece, era un intrattenitore ed un clown, che si guadagnava da vivere nei circhi itineranti. Da queste conoscenze, fondendo culture diverse, Foster seppe creare molti dei suoi capolavori.\nNel 1846 Foster si trasfer\u00ec a Cincinnati e divenne contabile per la compagnia di navi a vapore del fratello. In questo periodo scrisse le sue prime canzoni, fra cui \"Oh! Susanna\", che sembra cedette gratuitamente all'editore W. C. Peters (alcune testimonianze sostengono che egli abbia ricevuto 100$, ma la cifra \u00e8 implausibile e non ci sono fonti che possano attestarlo con certezza).\nNel 1849 pubblic\u00f2 \"Foster's Ethiopian Melodies\" in cui \u00e8 inclusa la hit \"Nelly Was a Lady\", resa famosa dai Christy Minstrels.\nDi ritorno dalla Pennsylvania firm\u00f2 infatti un contratto con i Christy Minstrels.\nDurante questo periodo nascono le sue canzoni pi\u00f9 famose: \"Camptown Races\" (1850), \"Nelly Bly\" (1850), \"Old Folks at Home\" (nota anche come \"Swanee River\", 1851), \"My Old Kentucky Home\" (1853), \"Old Dog Tray\" (1853), \"Hard Times Come Again No More\" (1854) e \"Jeanie With the Light Brown Hair\" (1854), scritta per la moglie Janie McDowel; canzoni che divennero molto popolari e eseguite in tutti i locali, teatri e auditorium d'America.\nLa guerra civile americana e il rapido declino.\nNel 1860 si trasfer\u00ec a New York, ma dopo un anno la moglie e la figlia lo lasciarono e tornarono a Pittsburgh. Dal 1862 le sue risorse economiche cominciarono a calare e, nel 1863, cominci\u00f2 a lavorare con il giovane poeta George Cooper, ma la guerra civile americana (1861-1865) contribu\u00ec a danneggiare il mercato.\nStephen Foster mor\u00ec nel 1864, all'et\u00e0 di 37 anni. Al momento della morte possedeva esattamente 38 cents.\nIl fratello Henry descrisse l'incidente che lo port\u00f2 alla morte: obbligato a letto da giorni per una febbre persistente, Stephen prov\u00f2 a chiamare una cameriera, ma cadde, sbattendo contro il lavabo frantumandolo e ferendosi.\nFu portato all'ospedale ma mor\u00ec dopo 3 giorni. Nelle sue mani, quando mor\u00ec, c'era una lettera che cominciava cos\u00ec \"dear friends and beloved\".\nFu sepolto nel \"Allegheny Cemetery\" di Pittsburgh."}
{"id": "772502", "revid": "287204", "url": "https://it.wikipedia.org/wiki?curid=772502", "title": "Etienne de Vignoles", "text": ""}
{"id": "772505", "revid": "53481", "url": "https://it.wikipedia.org/wiki?curid=772505", "title": "La Hire", "text": ""}
{"id": "772506", "revid": "53481", "url": "https://it.wikipedia.org/wiki?curid=772506", "title": "La hire", "text": ""}
{"id": "772507", "revid": "53481", "url": "https://it.wikipedia.org/wiki?curid=772507", "title": "\u00c9tienne de Vignoles", "text": ""}
{"id": "772509", "revid": "287204", "url": "https://it.wikipedia.org/wiki?curid=772509", "title": "\u00c8tienne de Vignolles", "text": ""}
{"id": "772512", "revid": "1632387", "url": "https://it.wikipedia.org/wiki?curid=772512", "title": "Nordland I", "text": "Nordland I \u00e8 l'undicesimo album in studio del gruppo musicale black metal svedese Bathory, pubblicato nel 2002 dalla Black Mark.\nIl disco.\n\u00c8 caratterizzato da un ritorno allo stile viking metal di met\u00e0 carriera. Avrebbe dovuto essere il primo di una serie di quattro album ma, la morte di Quorthon nel 2004 lasci\u00f2 che l'opera rimase incompiuta al secondo disco: \"Nordland II\"."}
{"id": "772513", "revid": "767487", "url": "https://it.wikipedia.org/wiki?curid=772513", "title": "Kate &amp; Leopold", "text": "Kate &amp; Leopold \u00e8 un film del 2001, diretto da James Mangold.\nTrama.\nLeopold \u00e8 un affascinante gentiluomo dell'Ottocento, terzo Duca di Albany, scapolo e nobile decaduto in cerca di una moglie facoltosa per cambiare le sorti della sua famiglia. Egli ha un rapporto conflittuale con lo zio per le loro divergenze d'idee: mentre lo zio di Leopold disprezza i \"nuovi ricchi\", coloro che si sono fatti dal niente con invenzioni che hanno migliorato la vita di tutti, il nipote li ammira e intende essere uno di loro.\nLeopold \u00e8 infatti l'inventore dell'ascensore (che per\u00f2 esisteva gi\u00e0 nella antica Roma).\nDurante un comizio alla costruzione del ponte di Brooklyn, Leopold nota un uomo intento a fare foto con una macchina fotografica moderna, un'invenzione anacronistica per la sua epoca rispetto infatti ai modelli ottocenteschi. Quando torna a casa, lo zio, il Duca d'Albany, organizza una festa invitando le possibili candidate al ruolo di futura moglie di Leopold. Prima di dire il nome della sposa, Leopold scopre di nuovo il misterioso uomo intento a fotografare alcuni oggetti e lo segue. L'uomo sta per gettarsi dal ponte di Brooklyn e Leopold, con l'intenzione di salvarlo, lo afferra per una mano, ma cadono insieme e vengono catapultati nella New York dei giorni nostri, frenetica e caotica. Il duca di Albany scopre che \u00e8 andato avanti nel tempo e l'uomo che lo ha portato in quella citt\u00e0 si chiama Stuart.\nGrazie a Stuart, Leopold conosce la vicina di casa ed ex fidanzata di lui, Kate McKay, che \u00e8 in lite perenne con Stuart. L'uomo spiega a Leopold come stanno le cose e gli parla del suo ritorno a casa, la settimana dopo. Essendo Leopold il presunto inventore dell'ascensore, quando lui giunge ai giorni nostri tutti gli ascensori della citt\u00e0 smettono di funzionare e, il mattino seguente, Stuart cade dentro uno di essi e viene ricoverato in ospedale e poi portato nell'ospedale psichiatrico perch\u00e9 tutti erano convinti che avesse cercato di suicidarsi.\nDopo un breve periodo di conflittualit\u00e0 con lei, Leopold fa litigare Kate con J.J., il suo capo e colui che dovrebbe darle una promozione e, grazie a una lettera e a una cenetta romantica, le confessa il suo amore. Nel frattempo, il fratello di Kate, Charlie, torna da un convegno di attori e fa amicizia con Leopold che lo aiuta a conquistare la ragazza dei suoi sogni.\nFinalmente dimesso grazie all'aiuto di un'infermiera che gli crede, Stuart fa sviluppare le foto che ha scattato nel 1876 e accompagna Leopold al passaggio temporale facendolo tornare a casa. Kate intanto ha ricevuto la promozione e, per andare alla festa che l'avrebbe fatta diventare ufficialmente vice-capo, si rende conto che gli ascensori hanno ripreso a funzionare e capisce cosa ha fatto Leopold. Alla festa arrivano trafelati Charlie e Stuart che le mostrano una delle foto scattate da Stuart nella quale compare anche lei.\nKate sa finalmente con certezza di amare il duca e, per coronare il suo sogno e di Leopold di stare insieme, decide di fidarsi del suo ex e di lanciarsi dal ponte di Brooklyn allo scadere del tempo.\nKate si lancia in una folle corsa per raggiungere la casa del suo amato e arriva proprio nel momento esatto in cui Leopold sta per pronunciare il nome della sua futura sposa. Leopold scorge Kate tra la folla, capisce di amarla e il tutto termina con un bacio e un orologio che segna cinque minuti di ritardo rispetto al momento esatto in cui Kate avrebbe dovuto gettarsi dal ponte. Il tempo quindi era gi\u00e0 scaduto ma il passaggio ha funzionato ugualmente poich\u00e9 era gi\u00e0 previsto il futuro incontro e ricongiungimento di Kate e Leopold nel passato ottocentesco."}
{"id": "772515", "revid": "1305772", "url": "https://it.wikipedia.org/wiki?curid=772515", "title": "Stoner", "text": ""}
{"id": "772519", "revid": "1632387", "url": "https://it.wikipedia.org/wiki?curid=772519", "title": "Nordland II", "text": "Nordland II \u00e8 il dodicesimo album in studio del gruppo musicale black metal svedese Bathory, pubblicato nel 2001 dalla Black Mark.\nIl disco.\nQuesto album \u00e8 la prosecuzione di \"Nordland I\". Come avvenuto per il suo predecessore, le canzoni contenute sono incentrate sulla cultura vichinga. Era prevista l'uscita di altri due album, dal titolo Nordland III e Nordland IV, ma la morte di Quorthon lasci\u00f2 incompiuto il progetto."}
{"id": "772525", "revid": "124996269", "url": "https://it.wikipedia.org/wiki?curid=772525", "title": "Stoner rock", "text": "Lo stoner rock (o stoner metal, spesso abbreviato in stoner) \u00e8 un sottogenere della musica heavy metal, caratterizzato dalla commistione di elementi e influenze da parte di generi quali doom metal, acid rock, hardcore punk heavy metal classico, rock psichedelico, e blues rock. Generalmente lo stoner metal presenta ritmi lenti e chitarre con accordature basse, costante presenza di un basso elettrico dal suono potente, voci melodiche e una produzione \"arretrata\" e di vecchio stampo, con l'intenzione di rievocare atmosfere tipiche della musica del passato.\nLo stoner \u00e8 nato all'inizio degli anni novanta negli Stati Uniti, in particolare in California, con l'arrivo dei Kyuss e degli Sleep, considerati i pionieri del genere.\nDescrizione.\nI progenitori dello stoner rock, cos\u00ec come gli artisti dei giorni nostri, condividono il consumo di marijuana, da cui deriva il nome \"stoned\", che in inglese significa \"allucinato, fumato\". Anche se nella maggior parte dei casi, sarebbe inesatto definire gli appassionati del genere come necessariamente consumatori di canapa, il genere presenta, per\u00f2, delle caratteristiche sonore che si collegano agli effetti indotti dal consumo di tale sostanza (sonorit\u00e0 acide e psichedeliche).\nIn genere, \"stoner rock\" \u00e8 un termine generico per definire una forma di heavy metal psichedelico dalla velocit\u00e0 ridotta, emerso negli anni novanta, di cui i Kyuss sono ritenuti gli iniziatori. Una scena molto prominente dello stoner si sviluppa in un'area geografica ben distinta, ovvero Palm Desert, in California, portata avanti da band come Kyuss, Unida, Slo Burn, Hermano e Fu Manchu.\nAltri gruppi rilevanti sono: Karma to Burn, Monster Magnet, Nebula, Orange Goblin e Sleep. Questi ultimi presentano una marcata influenza doom metal.\nStoria del genere.\nLe radici dello stoner rock.\nCome accade per molti altri generi, anche le radici dello stoner rock sono difficili da individuare, anche se i critici hanno specificato che si \u00e8 sviluppato come radice del rock psichedelico, dell'hard rock e dell'heavy metal. Tuttavia, lo stoner rock ha avuto dei veri e propri progenitori che hanno contribuito alla nascita del genere: in particolare i Black Sabbath furono significativi per lo sviluppo dello stoner rock.\nNonostante i Black Sabbath abbiano segnato la nascita dello stoner, essi non vengono riconosciuti in questa categoria del genere. Le sperimentazioni musicali di molti altri artisti della scena rock degli anni sessanta e settanta, tra cui Blue Cheer, Blue \u00d6yster Cult e Hawkwind ispirarono le successive generazioni di band del genere.\nNonostante il dominio del synthpop degli anni ottanta, e del grunge degli anni novanta, lo stoner rock \u00e8 sopravvissuto nella scena rock e metal, portato avanti specialmente da artisti underground, e sintetizzando influenze da altri generi.\nAllMusic descrive lo stoner rock in queste parole: \nLa scena di Palm Desert.\nLo stoner rock si svilupp\u00f2 soprattutto nell'area di Palm Desert, in California. I Kyuss, principali portavoce del genere, divennero, con il passare degli anni, il gruppo simbolo del genere stesso: il loro secondo album, \"Blues for the Red Sun\" (1992), \u00e8 considerato il manifesto del genere. L'album rappresenta un caposaldo per le band successive, nonostante lo scarso successo commerciale all'uscita. \"NME\" definisce l'album dei Kyuss affermando che \"\u00e8 una tonnellata di sabbia bollente nel deserto del metal\".\nIn seguito allo scioglimento dei Kyuss, gli ex componenti della band si sono dedicati a svariati progetti musicali, in band come Unida, Slo Burn, Hermano, Fu Manchu, e Queens of the Stone Age; questi ultimi in particolare hanno ereditato le caratteristiche del sound dei Kyuss.\nIl principale collettore delle esperienze post-Kyuss sono state senz'altro le Desert Sessions, sorta di jam session registrate al Rancho De La Luna da diversi esponenti della scena come Josh Homme, Pete Stahl, Dave Catching, Chris Goss, Brant Bjork e Fred Drake.\nSuccesso e popolarit\u00e0.\nNon molte band associate con lo stoner rock hanno un forte successo nel mainstream. Negli Stati Uniti, band come Monster Magnet, Queens of the Stone Age e Clutch godono comunque di una discreta popolarit\u00e0. Altrove, i Fu Manchu, Nebula e Brant Bjork negli Stati Uniti, gli Spiritual Beggars in Svezia, gli Orange Goblin in Regno Unito, Colour Haze in Germania, i Los Natas in Argentina, godono di un discreto successo intercontinentale, senza tralasciare gli Olandesi Sungrazer. I Wolfmother, in Australia, hanno raggiunto il successo nel mainstream."}
{"id": "772531", "revid": "1318658", "url": "https://it.wikipedia.org/wiki?curid=772531", "title": "Nikolaevsk-na-Amure", "text": "Nikolaevsk-na-Amure \u00e8 una citt\u00e0 della Russia, situata a breve distanza dalla costa del mare di Ochotsk sulle rive del fiume Amur; \u00e8 capoluogo del distretto di Nikolaevsk.\nNonostante la sua popolazione relativamente ridotta, \u00e8 una citt\u00e0 con un passato relativamente importante a livello regionale (fu per decenni capoluogo dell'immenso \"territorio di Primorje\", che al tempo della colonizzazione della Siberia comprendeva una buona fetta della costa pacifica russa).\nIl primo insediamento della citt\u00e0 sembra datare dall'agosto del 1850, fondato ad opera di Gennadij Nevel'skoj; tuttavia, pare che gi\u00e0 agli inizi del secolo XIX esistesse nella zona un piccolo insediamento, chiamato dai giapponesi \"Fuyori\".\nL'area dove oggi sorge la citt\u00e0 faceva parte della Cina fino ai trattati di Aigun del 1858 e di Pechino del 1860; Nikolaevsk aveva allora il nome di \"Mi\u00e0oji\u0113\" (cin. trad. \u5edf\u8857, cin. sempl. \u5e99\u8857).\nPopolazione.\n\"Fonte: mojgorod.ru\"\nGeografia fisica.\nClima.\n\"Fonte: pogoda.ru\""}
{"id": "772544", "revid": "287204", "url": "https://it.wikipedia.org/wiki?curid=772544", "title": "Vimmerby", "text": "Vimmerby \u00e8 una cittadina della Svezia meridionale, capoluogo del comune omonimo, nella contea di Kalmar; nel 2005 aveva una popolazione di 7.827 abitanti, su un'area di 6,82 km\u00b2."}
{"id": "772545", "revid": "767487", "url": "https://it.wikipedia.org/wiki?curid=772545", "title": "Bugie, baci, bambole &amp; bastardi", "text": "\"Bugie, baci, bambole &amp; bastardi (Hurlyburly)\" \u00e8 un film del 1998 di Anthony Drazan, con Sean Penn, Kevin Spacey e Chazz Palminteri. \u00c8 la storia di tre amici, con i loro vizi e contraddizioni sullo sfondo del mondo dello spettacolo di Los Angeles.\nTrama.\nSullo sfondo della Los Angeles di fine millennio, si muovono Eddie, Mickey e Phil. Sono amici e lavorano nell'industria dello spettacolo. Eddie fa il direttore di cast, nel cinema ma anche nella televisione; Mickey, insieme a lui, tiene i rapporti con i produttori; Phil, un attore, attualmente senza lavoro, \u00e8 disperato, e cerca di diventare una persona brava e seria, vorrebbe avere un figlio insieme alla moglie Susy che lui trascura troppo. Una sera a casa di Eddie viene invitata Bonnie, una prostituta che poi va via con Phil. Ma lungo la strada Phil apre lo sportello della macchina e la butta fuori. Phil fa sapere che Susy lo vuole cacciare di casa. Eddie riprende ad uscire con Darlene, con la quale litiga in continuazione. Poi arriva la notizia che Phil si \u00e8 suicidato con la macchina. Il giorno del funerale, Eddie riceve a casa una lettera di Phil, che spiega i motivi del suicidio. Eddie vuole decifrarla meglio e litiga con Mickey che lo lascia. Rimasto solo, Eddie si tuffa in piscina. Poi torna Donna, una ragazza senza dimora che lui aveva ospitato. Eddie si sfoga con lei e racconta il funerale di Phil. Poi Donna si addormenta.\nAccoglienza.\nAperto in 16 sale, il film incass\u00f2 inizialmente circa oltre 164.000 dollari e mezzo nel suo weekend di apertura. L'uscita pi\u00f9 grande del film fu su di un massimo di 84 teatri. Il film ha avuto un grande successo nella versione limitata.\nLa pellicola ottenne anche una buona accoglienza da parte della critica, che ha in particolare elogiato la grande interpretazione di Sean Penn.\nIl film ha un rating del 60% su Rotten Tomatoes."}
{"id": "772547", "revid": "74801", "url": "https://it.wikipedia.org/wiki?curid=772547", "title": "Tors\u00e5s", "text": "Tors\u00e5s \u00e8 una cittadina della Svezia meridionale, capoluogo del comune omonimo, nella contea di Kalmar; nel 2005 aveva una popolazione di abitanti, su un'area di ."}
{"id": "772550", "revid": "287204", "url": "https://it.wikipedia.org/wiki?curid=772550", "title": "V\u00e4stervik", "text": "V\u00e4stervik \u00e8 una cittadina della Svezia meridionale, capoluogo del comune omonimo, nella contea di Kalmar; nel 2005 aveva una popolazione di 20.694 abitanti, su un'area di 13,17 km\u00b2."}
{"id": "772553", "revid": "767487", "url": "https://it.wikipedia.org/wiki?curid=772553", "title": "Giovan Battista Ballanti Graziani", "text": "Biografia.\nFiglio dell'incisore e plasticatore Giuseppe Ballanti che venne soprannominato \"Grazi\u00e3\" (dizione dialettale romagnola), da cui l'aggiunta di Graziani al cognome a partire dalla generazione successiva. Assieme al fratello Francesco diede vita alla bottega \"Ballanti Graziani\" che in seguito fu acquisita dal genero di quest'ultimo, Giovanni Collina, che aggiunse Graziani al suo cognome. Con il fratello fece anche un viaggio a Roma nel 1824, ospiti del pittore Tommaso Minardi, e questo viaggio cambi\u00f2 radicalmente il suo stile, verso una maggior naturalezza.\nI Ballanti Graziani furono particolarmente attivi nei principali palazzi romagnoli ristrutturati tra la fine del XVIII secolo e l'inizio del XIX.\nLa loro bottega ha realizzato notevoli stucchi e statue:\nAnche nel celebre Palazzo Milzetti di Faenza, il cui ciclo decorativo \u00e8 stato diretto da Felice Giani, il Ballanti Graziani ha lasciato importanti tracce della sua arte.\nFu inoltre collaboratore di Gaetano Bertolani. Assieme a lui, a Giani e al fratello Francesco, si occup\u00f2 di alcuni lavori nella chiesa di San Girolamo all'Osservanza, in occasione della beatificazione di Leonardo da Porto Maurizio.\nNel 1805, nella circostanza dell'imminente visita di Napoleone Bonaparte a Faenza, oper\u00f2 in collaborazione con l'architetto Giuseppe Pistocchi per l'erezione di un arco in legno, tela e stucco, nuovamente insieme a Francesco."}
{"id": "772554", "revid": "119997854", "url": "https://it.wikipedia.org/wiki?curid=772554", "title": "Borgholm", "text": "Borgholm \u00e8 una cittadina della Svezia meridionale, sull'isola di \u00d6land, capoluogo della municipalit\u00e0 omonima; nel 2006 aveva una popolazione di 3.000 abitanti, su un'area di 2,62 km\u00b2.\nMonumenti e luoghi d'interesse.\nNella citt\u00e0 la principale attrazione \u00e8 il castello."}
{"id": "772557", "revid": "799790", "url": "https://it.wikipedia.org/wiki?curid=772557", "title": "San Bonifacio", "text": ""}
{"id": "772563", "revid": "74801", "url": "https://it.wikipedia.org/wiki?curid=772563", "title": "M\u00f6rbyl\u00e5nga", "text": "M\u00f6rbyl\u00e5nga \u00e8 una cittadina della Svezia meridionale, capoluogo del comune omonimo, nella contea di Kalmar; nel 2010 aveva una popolazione di abitanti.\nLa cittadina \u00e8 situata nella parte meridionale dell'isola di \u00d6land."}
{"id": "772565", "revid": "131962", "url": "https://it.wikipedia.org/wiki?curid=772565", "title": "D'Ongran", "text": ""}
{"id": "772566", "revid": "287204", "url": "https://it.wikipedia.org/wiki?curid=772566", "title": "Morchellaceae", "text": "Morchellaceae Rchb. [as 'as \"Morchellini\"], \"Pflanzenreich\" (Leipzig): 2 (1834).\nMorchellaceae \u00e8 una famiglia di funghi ascomiceti appartenente all'ordine Pezizales.\nVi appartengono funghi epigei, con gambo ben sviluppato e cappello alveolato (mitria), cio\u00e8 come l'alveare delle api o come una spugna. Le specie di questa famiglia fruttificano principalmente in primavera.\nGeneri di \"Morchellaceae\".\nIl genere tipo \u00e8 Morchella Dill. ex Pers., altri generi inclusi sono:"}
{"id": "772572", "revid": "726455", "url": "https://it.wikipedia.org/wiki?curid=772572", "title": "Deutscher Werkbund", "text": "Il Deutscher Werkbund (\"Lega tedesca artigiani\") \u00e8 stata un'associazione tedesca, fondata a Monaco di Baviera nel 1907, su iniziativa dell'architetto Muthesius, dell'imprenditore Karl Schmidt e del pastore protestante e politico liberale Friedrich Naumann. Lo scopo dell'associazione era quello di saldare la cesura tra industria e arti applicate avvenuta nel corso del recente straordinario sviluppo economico, proponendo una nuova cultura del lavoro industriale nella quale, per ogni progetto, dovevano essere analizzati i costi di produzione, la qualit\u00e0 artigianale, le modalit\u00e0 ed i tempi di produzione, cercando di coniugarli con le politiche aziendali.\nNegli intenti della Werkbund c'era anche quello di mettere la Germania al passo con lo sviluppo industriale di Inghilterra e Stati Uniti. Il suo motto \"Vom Sofakissen zum St\u00e4dtebau\" (dai cuscini per il sof\u00e0 alla costruzione della citt\u00e0) ne svelava gli obiettivi. L'associazione, a differenza dell'Arts and Crafts, non punta esclusivamente alla produzione artigianale ed approva i metodi di lavoro in serie.\nLa Werkbund rappresenter\u00e0 una tappa importante nello sviluppo dell'architettura moderna e del disegno industriale, in particolare nella successiva fondazione del \"Bauhaus\". Il movimento \u00e8 rimasto in vita fino al 1934 quando fu soppresso dal regime nazista e fu fatto rinascere nel 1950 e rimase in attivit\u00e0 fino agli anni sessanta, perdendo, per\u00f2, il peso e l'importanza che aveva avuto negli anni precedenti.\nPremessa.\nNel 1852 l'architetto rivoluzionario Gottfried Semper aveva pubblicato un suo saggio \"Wissenschaft, Industrie und Kunst\" (Scienza, industria e arte) nel quale analizzava l'impatto dell'industrializzazione e dei consumi di massa e l'influenza dei nuovi metodi e materiali sulla progettazione. Ben presto le sue idee divennero parte integrante della cultura teorica tedesca del XIX secolo, soprattutto dopo la pubblicazione del suo saggio pi\u00f9 importante \"Der Stil in den technischen und tektonischen K\u00fcnsten oder praktische Aesthetik\" (Lo stile nelle arti industriali e strutturali o l'estetica pratica) (1860-63).\nDopo l'unificazione della Germania l'industria tedesca si era sviluppata notevolmente, nel 1883 Emil Rathenau aveva fondato a Berlino la AEG che in pochi anni era divenuta un'azienda industriale con una vasta gamma di prodotti che venivano commercializzati in tutto il mondo.\nDopo le dimissioni di Bismarck nel 1890 nel clima culturale tedesco vi fu un importante svolta. Numerosi critici sostenevano la necessit\u00e0 di una progettazione di qualit\u00e0 nella produzione artigianale e industriale in modo da poter competere nei mercati con prodotti di altissima qualit\u00e0. Friedrich Naumann fu uno dei sostenitori di questa teoria che svilupp\u00f2 nel suo saggio del 1904 \"Die Kunst im Machinenzeitalter\" (L'arte nell'epoca della macchina). \nLa risposta politica a queste esigenze inizi\u00f2 a concretizzarsi nel 1896 quando l'architetto Hermann Muthesius fu inviato a Londra, come addetto diplomatico, con il compito di studiare l'architettura ed il design dell'Inghilterra. Muthesius pertanto ebbe modo di conoscere l'architettura e la produzione industriale inglesi e la cultura dell'Arts and Crafts.\nRientr\u00f2 in Germania nel 1904 dove fu incaricato dal Ministero prussiano del Commercio di riformare il programma nazionale della \"Kunstgewerbeschule\" (Scuola di arti e mestieri) e quindi dell'insegnamento nel campo delle arti applicate. Gi\u00e0 nel 1898 l'industriale Karl Schmidt aveva fondato la \"Werstatten fur Handwerkskunst\" (Laboratorio statale di artigianato) di Hellerau a Dresda.\nUn impulso notevole alla riforma fu dato con la nomina di Peter Behrens a direttore della Kunstgeweberschule di D\u00fcsseldorf.\nLa nascita dell'associazione.\nNel 1906 in occasione dell'esposizione tedesca delle arti e mestieri di Dresda Muthesius, che era il commissario, si alle\u00f2 con Naumann e Schmidt contro il gruppo conservatore dell'Unione per le arti applicate tedesche, nel 1907 i tre fondarono il Deutscher Werkbund\nIl movimento all'inizio comprendeva dodici architetti e dodici industrie. Fra gli architetti c'erano Peter Behrens, Theodor Fischer, che ne fu il primo presidente, Josef Hoffmann, Joseph Maria Olbrich, Bruno Paul, Wilhelm Kreis, Max Langer, Richard Riemerschmid, Adalbert Niemeyer. \nFra le ditte: Eugen Diederichs, Silberwarenfabrik Peter Bruckmann &amp; S\u00f6hne, Vereinigte Werkst\u00e4tten f\u00fcr Kunst im Handwerk di Monaco di Baviera, ecc. \nL'esposizione di Colonia del 1914.\nNel 1914 a Colonia ebbe luogo l'Esposizione universale ed in quell'occasione il Deutscher Werkbund ebbe modo di progettare e realizzare diverse opere importanti. \nA Walter Gropius e Adolf Meyer fu affidata la progettazione del padiglione destinato ad ospitare le opere della Werkbund; a Henry van de Velde il teatro che, considerato la sua opera migliore, verr\u00e0 tuttavia distrutto appena un anno dopo a causa degli eventi bellici della Prima guerra mondiale. \nBruno Taut realizz\u00f2 il Glaspavilion (padiglione in vetro oggi distrutto) e Walter Gropius un modello di industria dove venivano ribaditi i principi seguiti nelle Officine Fagus.\nNell'occasione dell'esposizione si manifest\u00f2 la frattura ideologica che persisteva all'interno del Werkbund; da un lato l'accettazione collettiva della \"Typisierung\" (tipo) dall'altro la \"Kunstwollen\" (volont\u00e0 di forma) che era l'espressione individuale. Da un lato Behrens e Gropius con la standardizzazione dall'altro van de Velde e Taut con l'individualismo della kunstwollen.\nL'esposizione di Stoccarda del 1927.\nPer l'Esposizione di Stoccarda del 1927 la Werkbund affid\u00f2 la progettazione del quartiere residenziale di Weissenhof sia a propri membri che ad architetti \"esterni\" di fama internazionale come Le Corbusier, Ludwig Mies van der Rohe, Lilly Reich, Ludwig Hilberseimer, J.J.P. Oud, Hans Poelzig, Hans Scharoun. L'evento segner\u00e0 una tappa importante per il nascente Movimento Moderno in quanto i principi che ispirarono il progetto (nonostante la presenza di personalit\u00e0 cos\u00ec diverse) fu la necessit\u00e0 di ricercare una coerenza fra estetica e funzionalit\u00e0 nell'architettura moderna piuttosto che la ricerca di uno stile unitario.\nL'esperienza condotta in Germania acquist\u00f2 valore internazionale: nel 1910 fu fondata la Werkbund austriaca (\u00d6sterreichischer Werkbund), nel 1913 la Werkbund elvetica (Schweizerischer Werkbund) e nel 1915 quella inglese, associazioni che si ispirarono al modello tedesco.\nPubblicazioni.\nLa Deutscher Werkbund ha anche prodotto varie pubblicazioni fra le quali si annotano il \"Jahrbuch des D.W.\" (1912-1915; 1920) e i giornali \"Die Form\" (1922; 1925-1934) e \"Werk und Zeit\" (dal 1952)."}
{"id": "772575", "revid": "1982", "url": "https://it.wikipedia.org/wiki?curid=772575", "title": "Luglio 1983", "text": ""}
{"id": "772576", "revid": "130040", "url": "https://it.wikipedia.org/wiki?curid=772576", "title": "Unifredo I di Tolosa", "text": "Origine.\nDi Unifredo non si conoscono con precisione gli ascendenti: secondo le \"Europ\u00e4ische Stammtafeln\", vol XII, 23 (non consultate), sarebbe Unifredo III, discendente del marchese d'Istria, Unifredo I e figlio di Adalberto I.\nUna seconda versione dice che era discendente degli Unrochidi, marchesi del Friuli, figlio del conte Unroch e di Engeltrude di Parigi e quindi fratello del precedente conte di Barcellona, Odalrico I.\nBiografia.\nNell'857 fu nominato marchese di Settimania da Carlo il Calvo.\nPoi nell'858, subentr\u00f2 a Isembardo nei titoli di conte d'Autun e marchese di Borgogna, come risulta da un documento del re dei Franchi occidentali, Carlo il Calvo, del 21 marzo 858.Molto probabilmente, nello stesso anno, dopo la destituzione del conte di Barcellona, Odalrico, fu investito del titolo di conte di Barcellona e, appena entrato in carica, negozi\u00f2 un trattato di pace con Abd al-Rahman, governatore di Saragozza, che garant\u00ec la pace sulla frontiera sud-occidentale dell'impero, che permise a Unifredo di raggiungere Carlo il Calvo in Francia, per rendergli omaggio ed aiutarlo nella guerra contro i Normanni, che avevano attaccato le coste nord-orientali del regno dei Franchi occidentali.\nCarlo il Calvo, nell'858, attacc\u00f2 il fratellastro, il re dei Franchi orientali, Ludovico il Germanico, il quale, per tutta replica, invase a sua volta il regno del fratello, ma fu sconfitto, il 15 gennaio 859, nei dintorni di Laons, anche per merito di Unifredo, che, raccolte le sue forze, fu uno degli artefici della vittoria.In quello stesso anno, su sollecitazione di Unifredo definito \"carissimo conte e marchese nostro\" da Carlo il Calvo, quest'ultimo fece una donazione ad un certo Isemberto.\nTra l'858 e l'863, Unifredo fu anche Conte di Chalon, Conte di Autun e Conte di M\u00e2con, come viene riportato sia secondo \"LES FAMILLES NOBLES DU ROYAUME, DU DUCH\u00c9 ET DU COMT\u00c9 DE BOURGOGNE ET DE FRANCHE-COMT\u00c9 : LES COMTES D'AUTUN\", che la \"Histoire du Duch\u00e9 de Bourgogne du VIII\u00e8me au XIV\u00e8me si\u00e8cle\".\nUnifredo fu tra i sottoscrittori del documento di pace, redatto nell'860, da Carlo il Calvo e Ludovico II il Germanico.\nSecondo gli storici arabi, i Mori, per\u00f2, regnando l'emiro Muhammad I ibn Abd al-Rahman, ruppero il trattato di pace e nell'861 posero l'assedio a Barcellona, ma Unifredo riusc\u00ec a farli ritirare e, col permesso di Carlo, rinnov\u00f2 il trattato di pace.\nNell'862 Carlo il Calvo insedi\u00f2 il figlio Carlo il giovane sul trono d'Aquitania. Ci\u00f2 incontr\u00f2 l'opposizione dei nobili, che non gradivano un re troppo giovane.Carlo il Calvo ritenne che Unifredo fosse a capo della ribellione ed il 19 agosto lo depose da tutti i suoi titoli.\nUnifredo non accett\u00f2 ed in quello stesso anno attacc\u00f2 Tolosa, e secondo gli Annales Bertiniani, all'inizio dell'863, spodest\u00f2 il conte Raimondo, che poi perse la vita nel tentativo di riprendersi la contea.\nAllora Pipino II, pretendente al trono d'Aquitania, attacc\u00f2 Tolosa con una banda di Normanni ma fu respinto.\nTra la fine dell'864 e l'865, Carlo il Calvo, ripreso il controllo sia in Aquitania che in Settimania, procedette alla ridistribuzione dei titoli e dei domini dei rivoltosi.\nE ancora secondo gli Annales Bertiniani Unifredo, nell'864, abbandonate sia Tolosa che la Gotia, passando per la Provenza, si rifugi\u00f2 in Italia, dove aveva delle propriet\u00e0.\nDopo, ancora secondo le \"Europ\u00e4ische Stammtafeln\", vol XII, 23 (non consultate), si rec\u00f2 in Alemannia (o Svevia), dove ottenne dei titoli e, nell'872, divenne conte di Zurigo, dove, molto probabilmente mor\u00ec, dopo l'876.\nDiscendenza.\nDi Unifredo non si conosce n\u00e9 il nome della moglie n\u00e9 alcuna discendenza."}
{"id": "772587", "revid": "1748973", "url": "https://it.wikipedia.org/wiki?curid=772587", "title": "Episodi di Supercar (prima stagione)", "text": "La prima stagione della serie televisiva Supercar \u00e8 andata in onda negli USA dal 26 settembre 1982 al 6 maggio 1983 sul canale NBC.\nNuova Identit\u00e0 (1\u00aa parte e 2\u00aa parte).\nTrama.\nL'eccentrico miliardario Wilton Knight salva la vita dell'agente di polizia Michael Long a cui avevano sparato nel deserto del Nevada e che tutti credevano morto. Gli fornisce una nuova identit\u00e0 (Michael Knight), un nuovo volto tramite chirurgia plastica e una macchina invulnerabile e futuristica chiamata KITT (Knight Industries Two Thousand) con capacit\u00e0 di parlare e guidare da sola. Wilton Knight chiede a Michael di lavorare per la sua fondazione contro il crimine asserendo che \"un uomo solo pu\u00f2 fare la differenza\". Michael riesce a trovare chi gli aveva sparato, una donna di nome Tanya Walker impegnata a trafugare dei segreti industriali da una ditta di computer per venderli al miglior offerente. \nBlu esplosivo.\nTrama.\nMichael aiuta una tenente dell'esercito a indagare sulla morte del padre avvenuta in circostanze sospette. Durante le indagini scoprono che da un deposito dell'esercito sono stati rubati alcuni missili e che nel furto potrebbero essere implicati degli ufficiali di alto rango.\nScorpioni a White Rock.\nTrama.\nDurante una vacanza in cui vuole fare climbing Michael si trova nella cittadina di White Rock dove una banda di motociclisti terrorizza la citt\u00e0. Michael tenta di aiutare i cittadini ma lo sceriffo, che \u00e8 un codardo, lo arresta per evitare guai peggiori. Dopo l'evasione, aiutato da KITT, tenta nuovamente di fronteggiare la banda la quale in realt\u00e0 sta aspettando l'arrivo di alcuni rivali."}
{"id": "772588", "revid": "729019", "url": "https://it.wikipedia.org/wiki?curid=772588", "title": "Giuseppe Bandi", "text": "Biografia.\nI successivi incarichi del padre, un importante ufficiale governativo del Granducato di Toscana, portano la famiglia di Giuseppe in varie citt\u00e0 toscane. Giuseppe studia ad Arezzo e Lucca. Dopo il diploma si iscrive all'Universit\u00e0 di Pisa e poi a quella di Siena dove si laurea in legge ed inizia la sua attivit\u00e0 politica diventando segretario locale della Giovine Italia di Mazzini.\nQuesta simpatia politica gli causa un primo arresto nel 1857 e l'espulsione dal Granducato nell'anno successivo.\nPer aver favorito la latitanza di tre mazziniani ricercati, viene arrestato e condannato, il 1\u00ba settembre 1858, a un anno di reclusione da scontare nel carcere di Portoferraio: ne esce il 27 aprile 1859, dopo la fuga dalla Toscana di Leopoldo II. Si arruola subito nel battaglione dei volontari toscani che partecipa alla seconda guerra di indipendenza ma non ha tempo di sostenere alcun combattimento per il sopravvenire, l'11 luglio 1859, dell'armistizio di Villafranca.\nNel 1860 \u00e8 sottotenente ad Alessandria nel 34\u00ba Reggimento fanteria; aderisce all'invito personale di Garibaldi e il 5 maggio s'imbarca da Quarto con i Mille per la Sicilia; ferito a Calatafimi, conclude la campagna con il grado di maggiore. Nel 1866 partecipa alla terza guerra di indipendenza e combatte a Custoza; ferito e preso prigioniero dagli austriaci, \u00e8 internato in Croazia. Rientrato in Italia, pubblica anonimamente il romanzo \"Da Custoza in Croazia\", mescolando realt\u00e0 e invenzione.\nNel 1870 lascia l'esercito e, a Firenze, si dedica al giornalismo; dopo aver collaborato a diversi giornali, nel 1872 \u00e8 posto alla direzione della \"Gazzetta Livornese\", quotidiano conservatore in concorrenza con l\"'Eco del Tirreno\", settimanale espressione delle forze democratiche. Nel 1876 acquisisce la propriet\u00e0 del giornale livornese: su ordine di Agostino Depretis, appoggia la candidatura parlamentare del ministro della Marina Benedetto Brin, appoggiato dagli industriali che si attendono dal Brin importanti commesse.\nNel 1877 fonda anche il quotidiano della sera \"Il Telegrafo\" (attuale \"Il Tirreno\"), monopolizzando cos\u00ec l'informazione della citt\u00e0, la cui economia \u00e8 in mano dell'amico ed ex garibaldino Luigi Orlando. Scrive numerosi romanzi, nel genere storico-guerrazziano, che pubblica a puntate nelle appendici dei suoi e di altri giornali, mentre la prosa dei suoi articoli giornalistici \u00e8 spesso violentemente polemica.\nNel 1879, l'inviato a Livorno della \"Gazzetta d'Italia\", Gino Ferenzona, scrive due opuscoli contro Garibaldi e, il 17 aprile, un articolo contro Bandi e i garibaldini. Il 18 aprile Bandi risponde qualificando di \u00abprovocatore\u00bb e scrivendo che \u00abse il signor Ferenzona \u00e8 stanco di vivere, picchi a un altro uscio\u00bb. Il giorno dopo il Ferenzona viene trovato assassinato; il Bandi \u00e8 sospettato ma le indagini non individuano alcun colpevole e il delitto rimarr\u00e0 impunito.\nContinua, dalle colonne dei suoi giornali, una decisa lotta politica contro socialisti e anarchici, dai quali riceve lettere di minaccia. Subito dopo l'assassinio, avvenuto il 24 giugno 1894 a Parigi, del Presidente della Repubblica francese Marie Fran\u00e7ois Sadi Carnot per mano dell'anarchico italiano Sante Caserio, il Bandi attacca chi ritenga che siano le ingiustizie sociali a generare la violenza politica. Il 1\u00ba luglio 1894 viene pugnalato a morte a Livorno, mentre in carrozza scoperta si dirige al giornale, dall'anarchico Oreste Lucchesi. Questi, insieme al complice Amerigo Franchi, viene arrestato il 15 luglio e condannato a 30 anni di reclusione; il mandante del delitto, Rosolino Romiti, \u00e8 condannato all'ergastolo.\nLo scrittore.\n\u00c8 noto soprattutto per essere l'autore di uno dei capolavori della letteratura garibaldina, \"I Mille, da Genova a Capua\", pubblicato postumo nel 1902: una delle testimonianze pi\u00f9 appassionanti sull'epopea garibaldina, un'opera di sapore popolaresco, vigorosa e asciutta.\nAlla sua opera memorialistica si ispir\u00f2 il grossetano Luciano Bianciardi, grande ammiratore di Bandi tanto da considerare \"I Mille\" come il suo libro preferito, per \"La battaglia soda\" (1964), scritta in stile e linguaggio ottocenteschi. Il protagonista del romanzo, il cui nome non viene mai rivelato, \u00e8 inoltre proprio costruito sulla biografia di Bandi.\nGiuseppe Bandi oggi riposa nel Cimitero della Misericordia a Livorno."}
{"id": "772589", "revid": "18397", "url": "https://it.wikipedia.org/wiki?curid=772589", "title": "Under The Sign of the Black Mark", "text": ""}
{"id": "772590", "revid": "767487", "url": "https://it.wikipedia.org/wiki?curid=772590", "title": "Palazzo Guerrini Bratti", "text": "Palazzo Guerrini Bratti \u00e8 un edificio monumentale presente nella contrada Chiaramonti di Cesena. Fu edificato su un nucleo abitativo di probabili origini malatestiane su progetto dell'architetto Leandro Marconi. La costruzione avvenne tra il 1792 e il 1796. \nLa piccola facciata del palazzo presenta un ordine inferiore bugnato e la parte superiore ad intonaco decorato da fregi neocinquecenteschi.\nAi fianchi del portale ad arco a sesto acuto sono ben visibili gli stemmi della famiglia Guerrini Bratti. \nIl salone del piano nobile \u00e8 decorato con soggetti mitologici, in linea con gli ornamenti in stile neoclassico presenti nell'edificio. Nelle sale sono presenti le raffigurazione di Ercole, Lucifero e l'allegoria della Libert\u00e0."}
{"id": "772593", "revid": "59975", "url": "https://it.wikipedia.org/wiki?curid=772593", "title": "Metal neoclassico", "text": ""}
{"id": "772594", "revid": "287204", "url": "https://it.wikipedia.org/wiki?curid=772594", "title": "Helvellaceae", "text": "\"Helvellaceae\" Fr., \"Systema mycologicum\" (Lundae) 2: 1 (1823).\nHelvellaceae \u00e8 una famiglia di funghi ascomiceti appartenente all'ordine Pezizales.&lt;br&gt;\nVi appartengono funghi epigei, con gambo sviluppato e cappello a forma di sella, cervello, ditale, e in alcuni casi, a coppa.\nCommestibilit\u00e0 delle specie.\nTrascurabile.&lt;br&gt;\nMolte le specie mediocri, non eduli, alcune specie velenose, anche mortali.\nGeneri di \"Helvellaceae\".\nIl genere tipo \u00e8 \"Helvella\" L., altri generi inclusi sono:"}
{"id": "772604", "revid": "46722", "url": "https://it.wikipedia.org/wiki?curid=772604", "title": "Grandi Laghi d'America", "text": ""}
{"id": "772608", "revid": "125152983", "url": "https://it.wikipedia.org/wiki?curid=772608", "title": "Michael Pinnella", "text": "Biografia.\nPinnella \u00e8 nata a Point Pleasant Beach, nel New Jersey, ed \u00e8 stata incoraggiata fin dall'infanzia a seguire la musica. Quando aveva quattro anni, inizi\u00f2 a prendere lezioni di pianoforte. Fu fortemente influenzato da compositori classici come Mozart, Beethoven, Chopin e Bach.\nQuando aveva circa 11 anni, inizi\u00f2 a praticare pi\u00f9 seriamente. Pi\u00f9 tardi nella sua giovinezza, fu colpito da Yngwie Malmsteen e chiese ai suoi genitori di comprargli una tastiera. \nQuando \u00e8 entrato al college, ha studiato pianoforte, teoria e composizione e altri corsi musicali. Altre influenze provenivano da band progressive degli anni '70 (Emerson, Lake &amp; Palmer, Yes, Jethro Tull) e degli anni '80.\nQuando Pinnella fin\u00ec il college, inizi\u00f2 a insegnare pianoforte in un negozio di musica. Uno dei colleghi insegnanti del negozio era amico di Michael Romeo dei Symphony X. Nel 1994 entr\u00f2 come tastierista."}
{"id": "772612", "revid": "26891", "url": "https://it.wikipedia.org/wiki?curid=772612", "title": "X-47", "text": ""}
{"id": "772613", "revid": "69794", "url": "https://it.wikipedia.org/wiki?curid=772613", "title": "Golden Globe 1999", "text": "La 56\u00aa edizione della cerimonia di premiazione di Golden Globe si \u00e8 tenuta il 24 gennaio 1999 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "772616", "revid": "1905505", "url": "https://it.wikipedia.org/wiki?curid=772616", "title": "Francesco Maria Ciaraffoni", "text": " \nStudi\u00f2 pittura a Venezia, ma tornato nelle Marche visse quasi sempre ad Ancona e fu sepolto nella cattedrale di questa citt\u00e0, ove progett\u00f2 la chiesa del Santissimo Sacramento, l'ampliamento della chiesa e del convento di San Francesco alle Scale, l'ampliamento della chiesa di San Gregorio Illuminatore, la chiesa di Santa Croce di Pietralacroce, la cappella di Sant'Anna e del Beato Antonio Fatati nella cripta della cattedrale di San Ciriaco e numerosi edifici civili, tra cui Palazzo Jona, Palazzo Bonarelli e Palazzo Cadolini.\nOpere.\nProgett\u00f2 inoltre numerosi edifici a Recanati, Agugliano, Camerano e Cartoceto."}
{"id": "772617", "revid": "6923", "url": "https://it.wikipedia.org/wiki?curid=772617", "title": "Vieques", "text": "Vieques (in spagnolo: \"isla de Vieques\"), \u00e8 un'isola e al tempo stesso un comune di Porto Rico. Si trova nello stretto di Vieques, a 10 km dalla costa orientale portoricana e 14 km a sud di Culebra, in quella fascia di mare che separa il mar dei Caraibi dall'oceano Atlantico, denominata stretto delle Vergini. \u00c8 la penultima isola pi\u00f9 orientale delle grandi Antille e, assieme a Culebra e a numerosi scogli e isole minori, forma l'arcipelago delle Isole Vergini spagnole. L'agglomerato urbano principale \u00e8 Isabel Segunda ed \u00e8 considerato il capoluogo dell'area comunale, che \u00e8 suddivisa in 8 circoscrizioni (\"barrios\"). Il territorio comunale dell'isola di Vieques include 213,15\u00a0km\u00b2 di acque territoriali oltre ai 135\u00a0km\u00b2 di superficie per un totale di 348,15\u00a0km\u00b2."}
{"id": "772618", "revid": "81195", "url": "https://it.wikipedia.org/wiki?curid=772618", "title": "Pezizaceae", "text": "Pezizaceae Dumort., \"Anal. fam. pl.\": 72 (1829).\nPezizaceae \u00e8 una famiglia di funghi ascomiceti appartenente all'ordine Pezizales.\nLe specie di questa famiglia hanno corpi fruttiferi concavi, a forma di coppa, con aschi che non sporgono dall'imenio, sono prive di gambo (sessili) oppure con gambo molto corto rispetto alla coppa. Sono funghi epigei o semiepigei, cio\u00e8 si sviluppano interrati in forma globosa e poi spuntano dal terreno con la forma di coppa.\nCommestibilit\u00e0 dei generi.\nInsignificante.\nMolte le specie non eduli, svariate velenose oppure sospette. Alcune specie sono mortali (per esempio la \"Sarcosphaera coronaria\").\nGeneri di \"Pezizaceae\".\nIl genere tipo \u00e8 Peziza Fr., altri generi inclusi sono:"}
{"id": "772619", "revid": "30610", "url": "https://it.wikipedia.org/wiki?curid=772619", "title": "Sensazione", "text": "La sensazione, dal punto di vista fisiologico, pu\u00f2 essere definita come la modificazione dello stato del nostro sistema neurologico a causa del contatto con l'ambiente tramite gli organi di senso. \nGli stimoli offerti dall'ambiente vengono catturati dai nostri organi di senso, ognuno dei quali adibito alla ricezione di uno stimolo particolare. \nI canali sensoriali sono: udito, vista, olfatto, gusto, tatto, cinestesia o propriocezione, termocezione ed equilibrio e sensazione di dolore. \nOgnuno di essi si avvale per la ricezione dei segnali di specifici organi di senso (gli occhi ad esempio ci consentono la visione di ci\u00f2 che ci circonda).\nModalit\u00e0 delle sensazioni.\nLe sensazioni permettono alla nostra mente di conoscere noi stessi e il mondo che ci circonda. Nonostante esse siano sostanzialmente personali e \"soggettive\", e quindi impossibili da misurare scientificamente, \u00e8 possibile chiedere ai soggetti che le sperimentano di descriverle. Questo primo \"esperimento\" di tipo qualitativo permette di confrontare le sensazioni di ciascuno e notare che in alcuni casi le sensazioni che vengono provocate in diversi soggetti da cambiamenti specifici nel mondo fisico (ovvero quello che \u00e8 al di fuori di noi e che percepiamo) sono \"almeno\" simili.\nCi\u00f2 equivale a dire che generalmente ogni variazione del mondo fisico viene percepito da tutti i soggetti in una maniera tale che la descrizione di tale variazione risulta molto simile. Quindi si pu\u00f2 presupporre che anche le sensazioni stesse siano almeno compatibili tra di loro. Nonostante questa premessa sembri ovvia, essa ci permette di supporre che vi siano delle relazioni psicofisiche tra alcuni \"stimoli\" (variabili fisiche) e alcune \"sensazioni\" (variabili psicologiche) che tendono ad essere prevedibili e indipendenti dall'osservatore.\nSi immagini ad esempio un possibile esperimento in cui un ricercatore facesse sedere al centro di una stanza buia un certo numero di soggetti, uno alla volta, che non abbiano menomazioni del sistema sensoriale (in questo esempio \u00e8 fondamentale che non siano cieche), e in un certo istante accendesse una lampadina posta di fronte al soggetto. Se il ricercatore, dopo tale stimolazione, chiedesse ad ogni soggetto di descrivere ci\u00f2 che ha visto, \u00e8 molto probabile che tutti i soggetti rispondano di aver visto una luce. Ci\u00f2 che abbiamo detto finora ci permette di concludere che ogni soggetto ha percepito una luce simile, anche se non possiamo essere certi che la sensazione prodotta sia stata esattamente la stessa.\nMisura delle capacit\u00e0 sensoriali.\nUno dei primi studi di psicologia sperimentale fu la determinazione dei \"limiti delle nostre capacit\u00e0 sensoriali\". Ovviamente l'essere umano non riesce a percepire tutto ci\u00f2 che esiste nel mondo (infatti parlando al cellulare con qualcuno, non vediamo le onde elettromagnetiche che sappiamo essere il reale vettore della nostra comunicazione, ma siamo sicuri che esistono perch\u00e9 altrimenti non sentiremmo la voce dell'altro all'altro capo del telefono). Egli \u00e8 dotato di cinque organi recettori delle sensazioni (chiamati anche semplicemente sensi). Ognuno di questi permette di percepire solo alcuni eventi fisici (l'esistenza di alcuni tipi di onde elettromagnetiche per la vista, la variazione di pressione dell'aria per l'udito) e solo se si verificano un certo range di ampiezza o di frequenza. Per ogni recettore sensoriale dunque \u00e8 possibile stabilire i limiti inferiore e quello superiore entro i quali l'evento fisico viene percepito.\nLa soglia assoluta.\nPer \"soglia assoluta\" si intende quel particolare livello d'energia che discrimina tra la percezione e la non percezione di un evento fisico: ad un livello di energia pi\u00f9 basso della soglia assoluta il soggetto non percepisce nulla, ad un livello pari o pi\u00f9 alto il soggetto percepisce lo stimolo. \nNel tempo sono state due le tecniche sperimentali usate per misurare tale soglia: il \"metodo degli aggiustamenti\" e il \"metodo degli stimoli costanti\".\nIl \"metodo degli aggiustamenti\" consiste nel permettere al soggetto sperimentale di aumentare direttamente e a suo piacimento il livello di energia dello stimolo finch\u00e9 il soggetto stesso lo percepisce. Tuttavia, siccome il soggetto sperimentale prevedibilmente non \u00e8 perfettamente coerente in caso di ripetizione dell'esperimento, la stima della soglia assoluta attraverso questo metodo non \u00e8 sufficientemente precisa.\nPer questo motivo \u00e8 stato elaborato anche il \"metodo degli stimoli costanti\". In questo caso \u00e8 il ricercatore a determinare l'intensit\u00e0 degli stimoli che vengono via via somministrati al soggetto, il quale, per ognuno degli stimoli, deve riferire se lo ha percepito oppure no. Anche in questo caso i valori delle varie prove non sono perfettamente coerenti, quindi si \u00e8 deciso di stabilire per convenzione come soglia assoluta l'intensit\u00e0 che ha il 50% di probabilit\u00e0 di essere percepita.\nLa soglia differenziale.\nPer \"soglia differenziale\" si intende la differenza minima di intensit\u00e0 che uno stimolo deve avere da un altro affinch\u00e9 vengano percepiti come diversi. I metodi sperimentali usati per studiarla sono simili a quella della soglia assoluta e come essa \u00e8 definita come la differenza fisica che viene percepita il 50% delle volte e prende anche il nome di JND.\nFin dai primi studi fu chiaro che i nostri recettori hanno una JND pi\u00f9 bassa alle basse intensit\u00e0 e pi\u00f9 alta alle alte intensit\u00e0. Intuitivamente lo si pu\u00f2 notare anche dal fatto che percepiamo facilmente la differenza di intensit\u00e0 tra il rumore di un ufficio un poco affollato e un aspirapolvere (corrispondenti rispettivamente a 60 e 80\u00a0dB) piuttosto che di un martello pneumatico a 2\u00a0m e la musica in discoteca (corrispondenti rispettivamente a 100 e 120\u00a0dB). Nel primo caso notiamo una certa differenza che in termini fisici \u00e8 di 20\u00a0dB, mentre nel secondo caso difficilmente potremo notare una differenza sostanziale (che rimane pur sempre di 20\u00a0dB). Allo stesso modo, la differenza di peso tra un bicchiere di carta vuoto e uno contenente una moneta da 2 \u20ac \u00e8 percepita come maggiore di quella tra un bicchiere con 10 monete da 2\u00a0\u20ac e uno con 11 monete da 2\u00a0\u20ac (eppure la differenza fisica tra le due situazioni sperimentali \u00e8 sempre pari al peso di una moneta da 2\u00a0\u20ac).\nNel 1834 Ernst Weber not\u00f2 che\novvero che la JND \u00e8 direttamente proporzionale all'intensit\u00e0 I dello stimolo iniziale; k \u00e8 una costante di proporzionalit\u00e0 i cui valori variano a seconda del tipo di stimolo. Ad esempio per la pesantezza, k \u00e8 pari a circa 0,02: quindi la JND per un peso di 50\u00a0g \u00e8 pari a 0,02 volte 50\u00a0g, cio\u00e8 1\u00a0g, mentre per un peso di 500\u00a0g la JND risulta uguale a 10\u00a0g.\nSuccessivamente Gustav Fechner prosegu\u00ec il ragionamento partendo da una formula simile a quella di Weber.\ndove formula_3 \u00e8 la variazione dell'intensit\u00e0 dello stimolo, formula_4 \u00e8 l'intensit\u00e0 iniziale dello stesso, formula_5 \u00e8 un parametro dipendente dall'unit\u00e0 di misura dello stimolo e formula_6 \u00e8 la variazione della percezione dell'intensita dello stimolo in questione. Il termine formula_6 non ha lo stesso significato della JND. Infatti, formula_6 indica solo la differenza percepita tra i due stimoli, non la differenza \"minima\" che pu\u00f2 essere percepita.\nIntegrando entrambi i membri della [1] si ottiene che\ndove formula_10 \u00e8 la costante di integrazione.\n\u00c8 possibile determinare lo Stato iniziale dello stimolo, ovvero il livello di stimolo tale che la percezione risulta nulla, ponendo formula_11 ed ottenendo cos\u00ec:\nda cui risulta l'espressione formale della legge di Weber-Fechner:\nformula_13\nDa questa formula si evince che l'intensit\u00e0 percepita \u00e8 proporzionale al logaritmo del rapporto tra l'intensit\u00e0 dello stimolo formula_4 e quello dello stimolo formula_15. In modo intuitivo questa formula significa che l'intensit\u00e0 percepita varia a seconda del rapporto tra gli stimoli e che pi\u00f9 il rapporto \u00e8 grande, meno velocemente la soglia differenziale aumenta.\nLa legge di Stevens.\nNel 1956, Stanley Smith Stevens cerc\u00f2 di studiare e di quantificare la soglia differenziale attraverso il metodo della \"stima di grandezza\". Ossia, il ricercatore somministrava uno stimolo (ad esempio un suono) e ne comunicava l'intensit\u00e0 al soggetto sperimentale (ad esempio l'intensit\u00e0 era pari a 20). Successivamente il ricercatore somministrava altri stimoli ad intensit\u00e0 diverse e chiedeva al soggetto di stimarne l'intensit\u00e0 per confronto con quella del primo stimolo. Il soggetto quindi rispondeva 10 (seguendo l'esempio qui proposto) se percepiva un'intensit\u00e0 dimezzata rispetto a quella del primo stimolo, mentre rispondeva 40 se percepiva un'intensit\u00e0 doppia. Facendo poi una media delle risposte di molti soggetti alle varie intensit\u00e0, Stevens formul\u00f2 una legge (che viene chiamata Legge della potenza di Stevens):\ndove S \u00e8 il giudizio sensoriale del soggetto, I l'intensit\u00e0 dello stimolo e k una costante che dipende dall'unit\u00e0 di misura scelta. Al variare di b, si ottengono differenti curve a seconda del tipo di stimolo somministrato. Nel caso in cui b \u00e8 minore di 1, le relazioni tra intensit\u00e0 e sensazione sono simili a quelle della legge di Weber-Fechner. Ma la legge di Stevens risulta essere pi\u00f9 generale rispetto a questa, poich\u00e9 permette di includere in un'unica legge, gli andamenti Sensazione/Intensit\u00e0 di altri stimoli: se b \u00e8 uguale a 1, la sensazione \u00e8 direttamente proporzionale all'intensit\u00e0, come accade nel caso della lunghezza apparente; se b \u00e8 maggiore di 1, il giudizio sensoriale del soggetto, al cresce dell'intensit\u00e0, aumenta sempre pi\u00f9 velocemente, come accade per la scossa elettrica (cio\u00e8 si ha un andamento opposto rispetto a quello postulato dalla legge di Weber-Fechner).\nLa legge di Weber-Fechner,\nsviluppata nella seconda met\u00e0 dell'800, e detta anche \"relazione psicofisica fondamentale\" lega la sensazione soggettiva del soggetto (S) alla grandezza dello stimolo fisico (R) offerto dall'ambiente:\nS = K log R\ndove K \u00e8 una costante che dipende dal tipo di stimolo.\nQuesta \u00e8 in realt\u00e0 la relazione tra la sensazione e lo stimolo \u00e8 complicata dal fatto che non tutti gli stimoli fisici vengono percepiti dall'individuo. \nUno stimolo deve infatti raggiungere una determinata grandezza per essere percepito da un determinato organo di senso (\"soglia assoluta\") e deve essere abbastanza diverso in intensit\u00e0 per poter essere discriminato da un altro, simile per grandezza (\"soglia differenziale\").\nAd ogni modo, una volta catturato a livello di sensazione, lo stimolo fisico \u00e8 pronto per essere elaborato a livello cognitivo, attraverso il meccanismo della percezione."}
{"id": "772628", "revid": "2056951", "url": "https://it.wikipedia.org/wiki?curid=772628", "title": "Remo (nautica)", "text": "Il remo, strumento nautico utilizzato per spostare un'imbarcazione, dal punto di vista fisico \u00e8 una leva che pu\u00f2 essere di primo o secondo genere a seconda che la pala stia fuori dall'acqua o immersa nell'acqua.\nIl remo ha una parte piatta (pala) ad una estremit\u00e0. Il rematore impugna l'altra estremit\u00e0. Il remo \u00e8 distinto dalla pagaia perch\u00e9 quest'ultima \u00e8 tenuta dal rematore mentre il remo \u00e8 collegato all'imbarcazione tramite lo scalmo.\nIl remo: una leva meccanica.\nEssendo il remo una leva avr\u00e0 punto di forza, punto di resistenza e fulcro. Mentre la forza \u00e8 sempre quella applicata all'impugnatura, il fulcro e la resistenza variano posizione a seconda che il remo stia in acqua o fuori dall'acqua:\nUso.\nDi solito il rematore \u00e8 rivolto verso la poppa dell'imbarcazione: raggiunge la posizione pi\u00f9 vicina alla poppa che riesce a raggiungere, inserisce la pala del remo nell'acqua e tira il remo verso s\u00e9. Traendo il remo indietro, verso la prua del natante, la pala del remo spinge l'acqua verso la poppa, imprimendo al natante una spinta in avanti.\nPer migliaia di anni i natanti sono stati mossi o dalle vele o dal lavoro meccanico di rematori o pagaiatori. Alcuni natanti dell'antichit\u00e0 potevano essere spinti sia da remi che da vele, in funzione della velocit\u00e0 e direzione del vento (cfr. trireme e bireme).\nEsistono per\u00f2 moltissimi tipi di voga: inglese, canadese, veneta, ecc., tutti molto diversi."}
{"id": "772629", "revid": "118871988", "url": "https://it.wikipedia.org/wiki?curid=772629", "title": "Antonio Campo Dall'Orto", "text": "\u00c8 stato direttore generale della Rai dal 6 agosto 2015 al 1\u00ba giugno 2017; in precedenza era vicepresidente esecutivo di Viacom International Media Networks e direttore generale per l'Italia, l'Africa, il Sud Europa ed il Medio Oriente.\nBiografia.\n1988-1997: gli esordi.\nLaureato in Economia nel 1988 presso l'Universit\u00e0 Ca' Foscari di Venezia, Antonio Campo Dall'Orto nel 1989 entra in IMS Europe a Madrid come responsabile Analisi Settoriali del Marketing Strategico. L'anno successivo si trasferisce a Valencia presso la IMS Spagna in qualit\u00e0 di responsabile Marketing Commerciale, Pianificazione e Sviluppo Operativo. Nel 1991 torna a studiare e lavorare in Italia e dopo aver conseguito il master in Marketing e Comunicazione di Publitalia '80 a Milano entra in Mediaset in qualit\u00e0 di vicedirettore di Canale 5, il cui direttore \u00e8 Giorgio Gori. Contemporaneamente diventa docente di Analisi Competitive e Marketing presso l'Accademia di Comunicazione di Milano.\n1997-2004: la nascita di MTV Italia.\nNel settembre del 1997 Campo Dall'Orto diventa direttore del nuovo canale MTV Italia. Nel 1999 assume anche la carica di amministratore delegato di \"MTV Networks Southern Europe, Middle East and Africa\" (l'attuale Viacom International Media Networks Southern Europe, Middle East and Africa) guidando l'emittente anche in Francia, Spagna, Portogallo, Grecia, Turchia e Africa.\nIntorno al 2000 assume anche la carica di amministratore delegato di MTV Italia e di presidente di MTV Pubblicit\u00e0. Fin dagli esordi MTV Italia assume un ruolo fondamentale per il panorama televisivo italiano, diventando ben presto il canale che rappresenta i giovani fatto dai giovani. Sotto la guida di Campo Dall'Orto, MTV Italia scopre personaggi come Victoria Cabello, Camila Raznovich, Andrea Pezzi, Marco Maccarini, Enrico Silvestrin, Giorgia Surina e tanti altri che diventeranno volti noti delle reti generaliste negli anni successivi.\n2004-2007: LA7 e Telecom Italia Media.\nDall'estate del 2004, oltre a guidare MTV, \u00e8 anche il nuovo direttore di LA7 (in tal modo LA7 e MTV hanno lo stesso direttore). Sempre nel 2004 \u00e8 anche direttore generale Television di Telecom Italia Media. Nel 2006 assume anche la carica di amministratore delegato di Telecom Italia Media mettendo le basi del terzo polo. Grazie a una politica editoriale ben definita e portando sulla rete volti come Daria Bignardi, Piero Chiambretti, Maurizio Crozza, Giuliano Ferrara e Gad Lerner. Negli ultimi mesi del 2007 Campo Dall'Orto lascia LA7 per intraprendere una carriera internazionale in Viacom International Media Networks, dove mantiene anche la carica di direttore di MTV Italia.\nControversie.\nLa sua gestione di LA7 ha suscitato alcune polemiche.\nNel 2007 Campo Dall'Orto, prima di lasciare LA7, sospende il programma \"Decameron\" di Daniele Luttazzi, sostenendo che il comico abbia offeso Giuliano Ferrara in un monologo. Secondo il Tribunale di Roma, la chiusura \u00e8 illegittima: nel 2012, LA7 viene condannata in primo grado a un maxi-risarcimento da 1,2 milioni di euro per il comico.\nNell'agosto 2015 il senatore del PD Massimo Mucchetti ha criticato la nomina di Campo Dall'Orto a direttore generale Rai scrivendo: \"A Renzi sarebbe bastato chiedere al suo amico Bernab\u00e8 per sapere che il suo pupillo lasci\u00f2 LA7 che perdeva oltre 120 milioni di euro e un'audience del 2-3%\".\n2007-2014: la carriera internazionale.\nNell'autunno del 2007 Campo Dall'Orto diventa vicepresidente esecutivo di Viacom International Media Networks, con il compito di definire le strategie editoriali e creative del network giovanile a livello mondiale, pur essendo ancora direttore e presidente di MTV Italia e direttore generale di Viacom International Media Networks per i paesi del Sud Europa, dove oltre a gestire MTV cura anche tutti gli altri brand che fanno capo al media network, tra cui Comedy Central, Nickelodeon e BET. Nel 2012, oltre al Sud Europa, Viacom gli affida anche la direzione di Africa, Medio Oriente e Turchia.\nIn questi anni in Viacom, Campo Dall'Orto allinea la griglia di programmi e le strategie promozionali degli oltre 50 canali di MTV nel mondo dando nuova direzione editoriale e nuova vita al brand storico.\n2014-2017: le nomine governative.\nNel 2014 Campo Dall'Orto \u00e8 nominato dal governo Renzi membro del CdA delle Poste Italiane.\nIl 6 agosto 2015 il Cda della Rai lo nomina direttore generale; succede a Luigi Gubitosi. Uno dei suoi primi atti da direttore generale della Rai \u00e8 l'accordo con Sky Italia per la messa in onda di Rai 4 sul canale 104 della piattaforma satellitare.\nIl 1\u00ba giugno 2017 rassegna le sue dimissioni da direttore generale della Rai (dove gli subentra il giornalista Mario Orfeo), in seguito alla sua messa in minoranza all'interno del CDA.\nDal 2020: editoria.\nNel novembre 2020 diviene presidente del consiglio di amministrazione della societ\u00e0 editoriale che pubblica il quotidiano Domani. \u00c8 inoltre dal 2019 partner del fondo di venture capital \"Connect Ventures\".\nImpegno sociale.\nAntonio Campo Dall'Orto sostiene numerose campagne di sensibilizzazione sociale. Fin dagli esordi attraverso il marchio MTV promuove diverse iniziative sociali in partnership con associazioni umanitarie, come \"MTV EXIT\" contro il traffico di donne e bambini e la campagna annuale a livello mondiale \"World AIDS Day\" per la lotta contro l'AIDS.\nMTV negli anni promuove anche diverse campagne finalizzate a dare un contributo alle diverse aree del mondo colpite da catastrofi, come nel caso della citt\u00e0 di New Orleans devastata dall'uragano Katrina, il Giappone, dopo la tragedia nucleare di Fukushima e in Italia per le zone terremotate dell'Abruzzo e dell'Emilia-Romagna.\nNumerose anche le attivit\u00e0 sociali svolte in collaborazione con la Commissione Europea: tra le pi\u00f9 conosciute \"Can you hear me Europe\", volta a incoraggiare i giovani a esprimere la loro volont\u00e0 per le elezioni al Parlamento Europeo, e \"Play to stop - Europe for climate\", al fine di sensibilizzare le nuove generazioni sul tema del cambiamento climatico.\nNel 2007 gli viene attribuita la carica di \"Advocate\" dell'Onu come riconoscimento per il supporto e l'impegno speso per la campagna \"No Excuse 2015\", promossa dalle Nazioni Unite e volta a contrastare la povert\u00e0 e la fame nel mondo. Nel 2008 Campo Dall'Orto, sempre attraverso il marchio MTV, si mobilita per aiutare i giovani italiani a cambiare ci\u00f2 che non va nel nostro Paese attraverso campagne come \"Tocca a noi, le cose non vanno, cambiamole ora\", grazie alla quale MTV crea una proposta di legge di iniziativa popolare, e successivamente con \"Io v(u)oto\", attualmente attiva sulla rete. \nNel 2011 gli viene conferito presso la Camera dei Deputati, con l'adesione del Presidente della Repubblica, il Premio America della Fondazione Italia USA.\nVita privata.\nAntonio Campo Dall'Orto \u00e8 sposato con l'attrice tedesca Mandala Tayde, dalla quale ha avuto due figli."}
{"id": "772634", "revid": "66316", "url": "https://it.wikipedia.org/wiki?curid=772634", "title": "Elizabeth Braddock", "text": ""}
{"id": "772635", "revid": "106908", "url": "https://it.wikipedia.org/wiki?curid=772635", "title": "Prenomi italiani in altre lingue", "text": "Nomi maschili.\nS.\nsabrina\nNomi femminili.\nG.\nGIUSY"}
{"id": "772637", "revid": "49618", "url": "https://it.wikipedia.org/wiki?curid=772637", "title": "Borgotaro", "text": ""}
{"id": "772638", "revid": "47767", "url": "https://it.wikipedia.org/wiki?curid=772638", "title": "Tuberaceae", "text": "Tuberaceae Dumort., Comment. Bot.: 69 (1822).\nTuberaceae \u00e8 una famiglia di funghi ascomiceti appartenente all'ordine Pezizales.\nVi appartengono specie ipogee, con corpo fruttifero a forma di tubero, provvisto di una scorza esterna (peridio) rugosa o liscia, e la carne (gleba) solcata da venature intercomunicanti che le danno un aspetto marmorizzato.\nGeneri di \"Tubeeraceae\".\nIl genere tipo \u00e8 Tuber F.H. Wigg., altri generi inclusi sono:"}
{"id": "772639", "revid": "339392", "url": "https://it.wikipedia.org/wiki?curid=772639", "title": "Jules Raymond Mazarin", "text": ""}
{"id": "772640", "revid": "36426", "url": "https://it.wikipedia.org/wiki?curid=772640", "title": "Campi elisi", "text": ""}
{"id": "772642", "revid": "339392", "url": "https://it.wikipedia.org/wiki?curid=772642", "title": "Rai1", "text": ""}
{"id": "772643", "revid": "122648964", "url": "https://it.wikipedia.org/wiki?curid=772643", "title": "Palazzi di Acri", "text": "Palazzo Sanseverino-Falcone.\nAppartenuto alla potente famiglia calabrese dei Sanseverino, venne edificato a partire dal XVII secolo a cura di Giuseppe Leopoldo Sanseverino X principe di Bisignano. Dall'opera dello storico Raffaele Capalbo, emerge che il terreno dove sorge il palazzo era propriet\u00e0 di don Fabrizio Julia, poi acquistato dai Sanseverino. Lo stesso storico afferma che il progetto fu di un architetto romano e le spese di costruzione ammontarono a settantamila ducati, escluse le spese per le decorazioni pittoriche. Com'\u00e8 stato notato, gli affreschi che raffigurano \"L'allegoria del Tempo\" e il \"Ratto di Prosperina\" (che lo storico Capalbo, voleva attribuire agli artisti Zuccari da San Angelo in Vado, che vissero ed operarono dal Cinquecento fino ai primi del Seicento) appartengono invece all'artista napoletano Donato Vitale, che affresc\u00f2 le sale tra il 1714 e il 1718, come ha dimostrato con documentazione valida lo storico Giuseppe Abruzzo. In quanto al costruttore dell'edificio, \u00e8 certo che si tratti di Stefano Vangeri da Rogliano, famoso per i numerosi interventi ai palazzi nelle citt\u00e0 calabresi, che oper\u00f2 fino al 1720, anno in cui, con buona probabilit\u00e0, si occup\u00f2 anche delle rifiniture del palazzo. L'edificio si erge su quattro piani, il piano terra ed il primo piano, ospitavano una sorta di corpo di guardia del principe. L'ala est del piano terra \u00e8 caratterizzata da un ampio salone (Sala delle Colonne) delimitato da pareti con nicchie (in passato abbellite da splendide figure marmoree), al centro della sala si trovano otto colonne di pietra, con capitelli di stile tardo cinquecentesco, che alcuni ritengono riutilizzate da un precedente edificio, forse una chiesa. Il secondo piano, detto anche piano nobile, dove la famiglia risiedeva, \u00e8 composto da svariati saloni, dove spiccavano affreschi, che se pur in parte deteriorati sono ancora visibili. Il terzo piano, era adibito alla servit\u00f9 ed alla cucina. La Sala delle Colonne, che si sviluppa per tutto il lato a SE (frontale all\u2019entrata principale), ha un\u2019area di (35,80 x 9,80 m) e ha nella parte mediana n. 8 colonne (6 libere e 2 integrate nei muri laterali, per met\u00e0 spessore) dal diametro di circa 77 cm, fatte di blocchi cilindrici sovrapposti di calcarenite, con interassi variabili fra 5,10 \u2013 5,40 m ed un\u2019altezza di oltre 4,0 metri. Sui due muri lunghi sono state ricavate 46 nicchie semicircolari (24 lato SE e 11 + 11 lato NW) con diametro di 76,5 cm ed un\u2019altezza di 2,20 m. Per accedere a questa grande sala si deve attraversare il cortile interno, a pianta quadrata. L\u2019entrata della Sala delle Colonne \u00e8 ornata da due fontane murali. Di queste, restano tuttora i bacini semisferici in calcarenite (diametro di 1,06 m ed altezza di 0,96 m) a ridosso dei muri, che presentano due nicchie (larghe 98 cm e alte 148 cm) contenenti statue o busti di statue (come testimonia quel che resta nella nicchia di sinistra).Il Palazzo divenne dimora della Famiglia Falcone da quando il nobile Don Angelo Falcone prese in sposa la Principessa Carmela Sanseverino. Negli anni ottanta il Palazzo fu donato dalla Famiglia Falcone al Comune di Acri. Il Palazzo ospita parte del Museo della Civilt\u00e0 Contadina e il MACA Museo d'Arte Contemporanea dedicato a Silvio Vigliaturo ed \u00e8 in allestimento una pinacoteca cittadina.\nPalazzo Dodaro.\nPalazzo Dodaro sorge nel rione medioevale di Padia in Acri. L\u2019edificio, annoverato fra gli immobili di interesse storico-artistico della Provincia di Cosenza[1], \u00e8 considerato come uno dei pi\u00f9 rappresentativi del centro storico di Acri. Costruito in pi\u00f9 fasi, palazzo Dodaro, \u00e8 il risultato di un lento processo di acquisizione e accorpamento di nuclei abitativi preesistenti. La prima unit\u00e0 abitativa venne acquistata il 7 dicembre del 1788 da Domenico Francesco Dodaro (deceduto in Acri nel 1806) e a questa se ne aggiunsero progressivamente molte altre ad opera del suddetto e dei suoi discendenti. Il palazzo venne dotato anche di un giardino antistante ed infatti, come si apprende da una cronaca manoscritta sulla famiglia: \u201c\"il 16 Dicembre del 1829, Giambattista Dodaro comprava inoltre dalle sorelle Romeo il giardino sottoposto alla previa strada alla casa di abitazione famiglia Dodaro, arborato di gelsi e confinante da settentrione dalla strada al torrente Calamo e da sopra dalla strada del paese, a ponente col giardino di Concetta Dodaro e da oriente con altri terreni appartenenti al compratore Dodaro\u201d\" . La struttura di cui sopra venne a comporsi, nel suo sviluppo, di due edifici rettangolari all\u2019origine non comunicanti poich\u00e9 divisi da un viottolo. La fusione fra i due edifici di propriet\u00e0 Dodaro, fu opera del Regio Giudice Don Giuseppe (1802 - 1878), che ne fece prolungare i corpi di fabbrica sino a eliminare del tutto il viottolo che sino ad allora li aveva divisi. Il palazzo sar\u00e0 ancora ampliato, in anni successivi, tramite l\u2019acquisto seguito dall\u2019annessione, di altre case limitrofe. L\u2019edificio, nel suo insieme, risulta formato dall\u2019unione di due strutture, poste a quote di terreno differenti, delle quali il fabbricato pi\u00f9 grande, \u00e8 costituito da un piano strada (dove trovano collocazione i magazzini e le cantine), pi\u00f9 altri due elevati e adibiti ad abitazione. Alcuni ambienti dell\u2019edificio sono altres\u00ec abbelliti da raffinati soffitti in carta dipinti, eseguiti verso la fine del XIX e gli inizi del XX secolo. Le stanze con decorazioni pittoriche si collocano al secondo piano e sono: la camera da letto padronale, lo studio e il salone di rappresentanza. La struttura pi\u00f9 piccola (nonch\u00e9 la pi\u00f9 antica) delle due che compongono l\u2019immobile, si colloca in posizione sopraelevata e si articola in un piano seminterrato pi\u00f9 altri due fuori terra; al piano seminterrato si trova la cappella di famiglia, alla quale si accede esternamente tramite un\u2019elegante gradinata a valle. La cappella privata della famiglia Dodaro (dedicata a San Giovanni Battista) venne fondata nel 1660 nella chiesa di Santa Lucia in Cuti (Rogliano), tuttavia la stessa dovette poi essere trasferita in Acri, seguendo di fatto la famiglia nei suoi spostamenti. Il trasferimento della cappella da Rogliano in Acri, fu concesso tramite Rescritto pontificio fatto dalla \"Sacra Congregatione Episcoporum et Regularium sub die\" 6 \"Martii\" 1857 e recante il numero 13038. Con breve apostolico di papa Pio XII, in data 13 ottobre 1951, venne dichiarato privilegiato in perpetuo l\u2019altare della cappella Dodaro, al tempo funzionante come oratorio semipubblico, retto dall\u2019Arciprete di Acri Don Carlo Dodaro (1880 - 1964). Negli anni novanta del Novecento, fu proposto un interessante piano di recupero ambientale del centro storico di Acri, che prevedeva il restauro di alcuni immobili tra cui il palazzo in oggetto, nel quale si pens\u00f2 di creare un museo, la biblioteca di quartiere, nonch\u00e9 un'emeroteca,videoteca, e un cineforum di circa 80 posti, unitamente ad una galleria d'arte. Siffatto progetto,purtroppo, non venne mai attuato.\nLa famiglia Dodaro utilizzava come residenza occasionale la tenuta di Serracavallo in Bisignano, propriet\u00e0 appartenuta alla famiglia Boscarelli,che venne acquistata dal Regio Giudice Giuseppe Dodaro nel 1858 e in seguito ampliata tramite l\u2019acquisto di fondi contigui ad opera dei suoi discendenti. Tra i membri illustri di questa famiglia si ricordano il gi\u00e0 citato Regio Giudice Giuseppe Francesco Dodaro, e Francesco Saverio Natale Dodaro (1876 - 1944), che fu Consigliere della Corte d'Appello di Roma, Consigliere di Cassazione, e Presidente del Tribunale Civile e Penale di Venezia.\nPalazzo Julia.\nDatabile al XV secolo, fu sempre propriet\u00e0 della famiglia Julia, che lo eredit\u00f2 da padre in figlio. \u00c8 un fabbricato diviso in parti, anche molto grandi, come altri in Acri. Esso fu realizzato in due epoche diverse: il primo periodo \u00e8 datato nel cinquecento-seicento e il secondo alla fine del Settecento. Il fabbricato si erge su tre piani, e dispone di una ricchissima biblioteca, composta da oltre cinquemila volumi, con testi del Cinquecento e del Seicento e alcune rare edizioni antiche.\nPalazzo De Simone-Julia.\nIl palazzo porta il nome della famiglia che lo possedeva, i De Simone e dei suoi eredi, gli Julia ed \u00e8 un esempio delle case \"impalazzate\", presenti nel centro storico di Acri, termine con il quale sono definiti quelli edifici caratterizzati da una composizione architettonica, di tipo presidenziale, divisa su tre piani sovrapposti. Il piano terra mostra arcate a tutto sesto, con finestre a pianta quadrata, protette con grate in ferro, destinate alla dispensa dei prodotti agricoli. Il palazzo fu edificato nei primi del Seicento ed \u00e8 situato nel centro storico.\nPalazzo Spezzano.\nAntica dimora nobiliare del settecento, palazzo della famiglia dei nobili Spezzano presenta interessanti aspetti architettonici, che furono innovativi per l'epoca di costruzione dell'immobile. L'interno \u00e8 ripartito in locali dimensionati in modo razionale e con efficiente utilizzo degli spazi, distribuiti correttamente, su tre piani sovrapposti e collegati da una comoda scala interna.\nPalazzo Padula.\nDi propriet\u00e0 del poeta Vincenzo Padula, venne edificato in una zona in origine isolata e priva di costruzioni, la sua edificazione voluta dall'artista calabrese, era secondo il Padula la rappresentazione della posizione raggiunta dall'uomo di cultura acrese. Sul portale del palazzo fece scolpire due penne e un calamaio, simbolo dello stemma del suo casato.\nIl palazzo fu dotato di feritoie, adatte a posizionare armi da fuoco, per difendersi da eventuali attacchi dei briganti, assai frequenti in quel periodo. Interessante \u00e8 il cornicione estremamente curato, considerando il periodo storico.\nPalazzo Astorino Giannone.\nQuesto palazzo \u00e8 situato nel rione Casalicchio vicino alla casa natale del Beato Angelo d'Acri, anch'essa appartenuta alla famiglia Giannone ed ora trasformata in cappella e annessa a parte integrante del fabbricato. Originariamente il palazzo fu abitato dalla famiglia Astorino, nel 1700 ed in seguito dalla famiglia Fusari. La famiglia Giannone, proveniente da Bitonto in provincia di Bari, trasform\u00f2 in gran parte il palazzo, come un'antica dimora signorile di campagna. Nell'interno sono ancora presenti mobili e quadri del settecento e ottocento, ed una biblioteca composta da migliaia di volumi antichi del settecento e dell'Ottocento.\nPalazzo Civitate.\nQuesto antico palazzo ubicato nell'antico quartiere di P\u00e0dia \u00e8 appartenuto fino al 1800 ad un'antica e nobile famiglia, i Civitate originaria di San Marco Argentano, trasferitasi in Acri nel 1400. Acquist\u00f2 anche varie propriet\u00e0 fondiarie, tra cui la frazione San Lorenzo, San Lauro, Joggi, e il comune di San Mauro e Fagnano. Il palazzo si erge su tre piani, pi\u00f9 le cantine situate sul lato sud: del suo originario splendore non rimane nulla, a seguito delle trasformazioni eseguite da i vari proprietari che si susseguirono, tra i quali la famiglia Giannuzzi, la famiglia Joele, che ne rimase proprietaria fino ai primi del Novecento, e altre. L'unica parte rimasta invariata e veramente interessante \u00e8 il portone d'ingresso con lo stemma della famiglia Civitate, rimasto come nell'antichit\u00e0 e tre gabbie in ferro dette \" caggiarole\" nel dialetto locale. Si tratta di antiche gabbie sistemate sul muro di fronte alla piazzetta Azzinnari, dall'esercito napoleonico, dove furono messe le teste di tre famosi capi banda dei briganti, colpevoli, secondo l'accusa, del rapimento e l'uccisione dei tre figli maschi della famiglia Civitate, fra il 1720 e il 1730. La storia popolare ci tramanda la strenua ricerca da parte della moglie di Giuseppe Civitate, Rosanna Le Pera che essendo rimasta vedova per la perdita del marito, morto dal dolore a seguito della perdita dei figli, dilapid\u00f2 quasi tutte le sue fortune, nella strenua caccia degli assassini, che avvenne anni dopo la tragedia. La famiglia Civitate a seguito di ci\u00f2 si estinse essendo rimasto in vita solo il ramo femminile."}
{"id": "772644", "revid": "287204", "url": "https://it.wikipedia.org/wiki?curid=772644", "title": "John Carter", "text": ""}
{"id": "772648", "revid": "1714743", "url": "https://it.wikipedia.org/wiki?curid=772648", "title": "Bernardo II di Tolosa", "text": "Origine.\nFiglio primogenito del conte di Quercy, conte di Tolosa e conte di Rouergue, Raimondo I (ca. 820-\u2020 ca. 865) e di Berta (come risulta dal documento n\u00b0 164 del 21 aprile 865 delle \"Preuves de l'Histoire G\u00e9n\u00e9rale de Languedoc\", in cui la moglie Berta assieme al figlio, Bernardo, fecero una donazione per l'anima rispettivamente del marito e del padre, Raimondo), figlia di Remigio e Arsenda (come risulta dal documento n\u00b0 203 del 6 aprile 883 delle \"Preuves de l'Histoire G\u00e9n\u00e9rale de Languedoc\", in cui Berta, assieme ai figli Fulcoaldo e Oddone, fece una donazione per l'anima di suo padre, Remigio, e sua madre, Arsenda il marito Raimondo ed il figlio, Bernardo).\nBiografia.\nNell'862, Bernardo assieme al padre Raimondo I fondarono il monastero di Vabres, come risulta dal documento CCXXX, datato 21 giugno 870, del tomus VIII delle \"Rerum Gallicarum et Francicarum Scriptores\"\nAncora nell'862, il re dei Franchi occidentali e re d'Aquitania, Carlo il Calvo, ritenendo che il conte di Barcellona e duca di Settimania, Unifredo, fosse a capo della ribellione che era esplosa in Aquitania, il 19 agosto, lo depose da tutti i suoi titoli.Unifredo non accett\u00f2 ed in quello stesso anno attacc\u00f2 la contea di Tolosa, che era leale al re Carlo il Calvo, e secondo gli Annales Bertiniani, all'inizio dell'863, spodest\u00f2 il padre di Bernardo, il conte Raimondo, che poi, tra l'864 e l'865, comunque prima del 17 aprile 865 (come risulta dal documento n\u00b0 XC del 21 aprile 865 delle \"Preuves de l'Histoire G\u00e9n\u00e9rale de Languedoc\", in cui la moglie Berta assieme al figlio, Bernardo, fecero una donazione per l'anima rispettivamente del marito e del padre, Raimondo), perse la vita nel tentativo di riprendersi la contea.A seguito della morte del padre, Bernardo gli subentr\u00f2 nel titolo di conte di Rouergue.\nTra la fine dell'864 e l'865, Carlo il Calvo, ripreso il controllo sia in Aquitania che in Settimania, procedette alla ridistribuzione dei titoli e dei domini dei rivoltosi.E ancora secondo gli Annales Bertiniani Unifredo, nell'864, abbandonate sia Tolosa che la Gotia, passando per la Provenza, si rifugi\u00f2 in Italia.A seguito della fuga di Unifredo in Italia, Bernardo ricevette le contee di Tolosa e Limoges.\nNell'868, negli Annales Bertiniani, Bernardo viene citato come marchese di Tolosa, assieme agli altri due Bernardi (Bernardo di Gotia e Bernardo, detto Piede di Velluto).\nSecondo lo storico catalano, Ram\u00f3n de Abadal y de Vinyals, Bernardo, definito conte e marchese fu attivo nella contea di Tolosa, facendo una donazione, nel luglio dell'871.in quello stesso anno, nel mese di agosto, Bernardo, citato come conte di Tolosa, presiedette un giudizio, come risulta dal documento n\u00b0 178 delle \"Preuves de l'Histoire G\u00e9n\u00e9rale de Languedoc\".\nTra l'871 e l'872, Bernardo ottenne anche i titoli di conte di Carcassonne e di Rodez.\nNell'874 Bernardo fu assassinato, molto probabilmente da un vassallo di Bernardo Piede di Velluto, che gli subentr\u00f2 nei titoli di conte di Tolosa e di Limoges. La contea di Rouergue invece and\u00f2 a suo fratello, Oddone.\nDal documento n\u00b0 203 del 6 aprile 883 delle \"Preuves de l'Histoire G\u00e9n\u00e9rale de Languedoc\", si viene a conoscenza che sua madre, Berta, assieme ai fratelli Fulcoaldo e Oddone, fece una donazione anche per l'anima di Bernardo II.Bernardo venne ancora ricordato dai fratelli, Oddone e Ariberto come risulta dal documento n\u00b0 XI del \"Cartoulaires de l'abbaye de Beaulieu\".\nDiscendenza.\nDi Bernardo non si conosce n\u00e9 il nome della moglie n\u00e9 alcuna discendenza."}
{"id": "772653", "revid": "1543377", "url": "https://it.wikipedia.org/wiki?curid=772653", "title": "Valeriano Trubbiani", "text": "Biografia.\nGiovinezza e formazione.\nValeriano Trubbiani nacque a Macerata il 2 dicembre del 1937, da un mastro ferraio riparatore di attrezzi agricoli in una civilt\u00e0 ancora fortemente legata alla terra. Nel 1956 consegu\u00ec il diploma all'Istituto d'arte di Macerata, per poi trasferirsi a Roma dove frequent\u00f2 l'Accademia di Belle Arti. Fu in questi anni che l'artista frequent\u00f2 l'ambiente intellettuale romano, stringendo rapporti con Edgardo Mannucci, Gino Marotta, e con esponenti del Gruppo 58 di Napoli tra cui Guido Biasi e Lucio Del Pezzo. Se la sua attivit\u00e0 espositiva inizi\u00f2 gi\u00e0 sul finire degli anni '50 come pittore di ispirazione espressionista-surreale, fu poi nel 1960, dopo il ritorno a Macerata, che inizi\u00f2 a realizzare sculture in metallo nell'officina del padre, che lo portarono ben presto alla partecipazione alla Biennale dei giovani artisti a Parigi del 1963, a cui seguirono la Biennale di San Paolo del Brasile nel 1965 ed alla Biennale di Venezia del 1966. In questo periodo Trubbiani utilizzava elementi preesistenti che smontava e combinava con oggetti trovati. In seguito realizz\u00f2 le cosiddette \"macchine belliche'\", complessi macchinari di sofferenza e morte.\nMostre.\nHa esposto nelle seguenti citt\u00e0: Johannesburg, Il Cairo, Malindi, Teheran, New York, Montr\u00e9al, Graz, Lisbona, Budapest, Londra, Parigi, Amsterdam, Bruxelles, Berlino, Helsinki, Anversa, Lugano, Atene, ed altre.\nOpere.\nMolte opere di Trubbiani sono presenti ad Ancona, sua patria d'elezione:\nMolte altre sue opere sono presenti nei musei e comuni delle Marche:\nNumerose altre opere sono sparse per il mondo dagli Stati Uniti al Giappone.\nBibliografia.\nHanno inoltre scritto di lui: G. C. Argan, E. Crispolti, G. Di Genova, P. Restany, E. Jaguer, G. Marchiori, C. Ragghianti, F. Bellonzi, C. Zavattini, V. Apuleo, P. Zampetti, R. Bossaglia, E. Carli, C. Pirovano, R. Huyghe, R. Barilli, M. Valsecchi, L. Beatrice, F. De Santi, A.Ginesi, Carlo Bo, E. Sanguineti, D. Morosini, F. Scarabicchi, S. Dubrovic."}
{"id": "772655", "revid": "31360", "url": "https://it.wikipedia.org/wiki?curid=772655", "title": "Saturno (pianeta)", "text": ""}
{"id": "772656", "revid": "640277", "url": "https://it.wikipedia.org/wiki?curid=772656", "title": "Stelle principali della costellazione di Boote", "text": "Segue un prospetto delle stelle principali della costellazione di Boote, elencate per magnitudine decrescente."}
{"id": "772658", "revid": "827882", "url": "https://it.wikipedia.org/wiki?curid=772658", "title": "Dessert", "text": "Il dessert \u00e8 una portata dolce che viene normalmente servita alla fine del pasto. La parola, infatti, deriva dal verbo francese \"desservir (il/elle dessert)\" che significa \u00absparecchiare\u00bb.\nSebbene l'usanza di mangiare frutta fresca o secca a fine pasto sia molto antica, il dessert entra a tutti gli effetti a far parte del pasto occidentale in tempi relativamente recenti.\nPrima del XIX secolo, che ha portato l'ascesa della classe media e la meccanizzazione nell'industria dello zucchero, i dolci erano un privilegio dell'aristocrazia o un raro diversivo riservato alle feste.\nQuando lo zucchero diventa pi\u00f9 economico e maggiormente disponibile cresce parallelamente lo sviluppo e la popolarit\u00e0 del dessert.\nIn molte culture non \u00e8 prevista una portata dolce finale, ma una miscela di piatti dolci e saporiti lungo tutto il pasto, come nella cucina cinese, oppure si riserva la preparazione di svariati ed elaborati dessert alle occasioni speciali."}
{"id": "772663", "revid": "123651967", "url": "https://it.wikipedia.org/wiki?curid=772663", "title": "Elaphomycetaceae", "text": "Elaphomycetaceae \u00e8 una famiglia di funghi ascomiceti appartenente all'ordine Eurotiales (Tul. ex Paol., in Saccardo, Sylloge fungorum (Abellini) 8: 863 (1889)).\nVi appartengono funghi ipogei pi\u00f9 o meno globosi, con una scorza esterna (peridio) spessa e robusta, carne (gleba) pi\u00f9 o meno compatta, che a maturit\u00e0 diventa nera e pulverulenta.\nGeneri di \"Elaphomycetaceae\".\nIl genere tipo \u00e8 Elaphomyces Nees, altro genere incluso \u00e8 Pseudotulostoma O.K. Mill. &amp; T. Henkel"}
{"id": "772679", "revid": "1305772", "url": "https://it.wikipedia.org/wiki?curid=772679", "title": "Silene", "text": ""}
{"id": "772680", "revid": "767487", "url": "https://it.wikipedia.org/wiki?curid=772680", "title": "Blues Brothers - Il mito continua", "text": "Blues Brothers - Il mito continua (\"Blues Brothers 2000\") \u00e8 una commedia musicale diretta nel 1998 da John Landis, con Dan Aykroyd e John Goodman. \u00c8 il seguito di \"The Blues Brothers - I fratelli Blues\", uscito nel 1980 e diretto sempre da Landis.\n\u00c8 stato presentato fuori concorso al 51\u00ba Festival di Cannes.\nTrama.\nElwood, uno dei due fratelli Blues, esce di prigione e viene a sapere della morte del fratello Jake e di Curtis, figura paterna ai tempi dell'orfanotrofio. Elwood riunisce la band, con il figlio illegittimo di Curtis, Cab, e un giovane orfano di nome Buster. La \"Blues Brothers Band\" al completo partecipa poi alla \"Battle of Bands\" di New Orleans per vincere il premio finale.\nComparse celebri.\nCos\u00ec come \"The Blues Brothers - I fratelli Blues\", anche \"Blues Brothers: Il mito continua\" vanta un gran numero di comparse celebri. Le pi\u00f9 rilevanti sono:"}
{"id": "772683", "revid": "88295", "url": "https://it.wikipedia.org/wiki?curid=772683", "title": "Mohammad Rez\u0101' Pahlav\u012b", "text": ""}
{"id": "772685", "revid": "399", "url": "https://it.wikipedia.org/wiki?curid=772685", "title": "Urine", "text": ""}
{"id": "772698", "revid": "729019", "url": "https://it.wikipedia.org/wiki?curid=772698", "title": "3-metilglutaril aciduria", "text": "Il termine 3-metilglutaril aciduria \u00e8 usato per indicare quattro differenti disordini genici che impediscono l'immagazzinamento dell'energia da parte dei mitocondri.\nCome risultato di questo difetto, gli acidi 3-metilglutarico e 3-metilglutaconico sono dosabili nelle urine.\nLa malattia fa parte del gruppo delle acidosi organiche, patologie del metabolismo degli aminoacidi, che si caratterizzano per l'escrezione urinaria di acidi identificabili con metodi gascromatografici.\nGenetica.\nLe quattro forme sono indicate con i numeri romani I, II, III, IV. Delle prime tre sono stati individuati i geni responsabili: rispettivamente AUH, TAZ e OPA3, mentre per la 3-metilglutaril acidura IV non \u00e8 ancora stato stabilito il difetto alla base.\nIl gene AUH viene tradotto a 3-metilglutaconil CoA idratasi, un enzima coinvolto nel metabolismo mitocondriale della leucina. Una deficienza di questo enzima determina un accumulo di acido 3-metilglutaconico, che viene cos\u00ec escreto nelle urine.\nIl gene TAZ provvede, col suo prodotto di traduzione, la tafazzina, al metabolismo della cardiolipina, fosfolipide della membrana dei mitocondri funzionale alla catena di trasporto degli elettroni.\nIl gene OPA3 traduce per un enzima la cui funzione \u00e8 ancora sconosciuta. Alcune ricerche suggeriscono sia implicato nell'apoptosi\nI tipi I e III sono ereditabili con un pattern autosomico recessivo, il tipo II \u00e8 legato all'X. Risulta essere comunque recessivo, e quindi nella donna \u00e8 necessaria una doppia mutazione per produrre sintomatologia. In questo caso la malattia \u00e8 pi\u00f9 frequente nei maschi.\nSintomatologia.\nLe caratteristiche della sindrome di tipo I includono ritardo del linguaggio, dello sviluppo mentale e psicomotorio, acidemia, distonia muscolare, spasmi e affaticabilit\u00e0.\nLa sindrome II \u00e8 caratterizzata da cardiomiopatia dilatativa, infezioni ricorrenti per neutropenia, difetto di crescita.\u00c8 diffusa in tutte le etnie.\nL'atrofia ottica di Costeff si presenta principalmente con degenerazione del nervo ottico, atassia, distonia, disfunzioni extrapiramidali e deficit cognitivo.La sua incidenza \u00e8 di circa 1:10.000 dei neonati tra gli ebrei mizrachi.\nI segni e i sintomi del IV tipo sono variabili, venendo a comprenderne molti dei precedenti 3 disordini. L'incidenza di questa malattia \u00e8 sconosciuta."}
{"id": "772701", "revid": "287204", "url": "https://it.wikipedia.org/wiki?curid=772701", "title": "Marcio Santos", "text": ""}
{"id": "772702", "revid": "827882", "url": "https://it.wikipedia.org/wiki?curid=772702", "title": "Zemskij sobor", "text": "Lo zemskij sobor () fu il primo parlamento russo su base feudale. Fu attivo nel XVI e nel XVII secolo. Il termine volgarmente significa \"assemblea della terra\".\nPoteva essere convocato dallo zar, dal metropolita di Mosca, o dalla Duma dei boiardi. Tre categorie della popolazione partecipavano all'assemblea:\nIl primo \"zemskij sobor\" fu riunito dallo zar Ivan il Terribile nel 1549. Durante il suo regno convoc\u00f2 numerose volte tale istituzione che divenne uno strumento utilizzato per decidere sulla redazione di nuove leggi e su altri temi controversi. alle volte la bassa nobilt\u00e0 e dai cittadini proponevano di propria iniziativa nuove riforme. A riprova di questo dato \u00e8 da ricordarsi il malcontento dello zar quando l'assemblea del 1566 gli chiese di abolire la Opri\u010dnina.\nQuando la Dinastia dei Rurik si estinse nel 1598 fu convocato un \"sobor\" che elesse Boris Godunov come nuovo zar. Un altro grande concilio, che comprendeva persino i contadini, elesse Michele Romanov nel 1613. Durante il regno di Michele III, essendo la dinastia dei Romanov ancora debole, tali assemblee erano convocate annualmente per poi perdere gradualmente influenza con il consolidamento del potere della dinastia imperiale.\nDapprima convocati saltuariamente per ratificare trattati di pace gi\u00e0 conclusi, dopo la \"Pace eterna\" stipulata con la Polonia nel 1684, non furono pi\u00f9 riuniti e caddero in disuso.\nZemskij sobor del 1922.\nQuattro anni dopo la morte dell'ultimo zar di Russia, il 23 luglio 1922, il generale Michail Konstantinovi\u010d Diterichs, comandante in capo dell'Armata Bianca nelle regioni dell'estremo oriente russo, convoc\u00f2 lo \"Zemskij sobor della regione di Amur\" (\u041f\u0440\u0438\u0430\u043c\u0443\u0440\u0441\u043a\u0438\u0439 \u0417\u0435\u043c\u0441\u043a\u0438\u0439 \u0421\u043e\u0431\u043e\u0440) dell'Oblast' dell'Amur. Questo sobor, che invitava tutte le popolazioni russe a pentirsi per la detronizzazione dello zar, istitu\u00ec di nuovo la monarchia nominando il granduca Nicola \"il Giovane\" zar di tutte le Russie. Il patriarca Tichon (che, come peraltro il Granduca, non era presente) fu nominato presidente onorario del sobor. Due mesi dopo l'oblast' dell'Amur cadde nelle mani dei Bolscevichi."}
{"id": "772704", "revid": "2184401", "url": "https://it.wikipedia.org/wiki?curid=772704", "title": "Algirdas Julien Greimas", "text": "Biografia e studi.\nNato Algirdas Julius Greimas a Tula, in Russia, da genitori lituani, Greimas studi\u00f2 legge a Kaunas, in Lituania, e Lettere in Francia, a Grenoble (1936-1939). Dimostr\u00f2 un profondo interesse per il Medioevo e si dedic\u00f2 a studi di dialettologia franco-provenzale. Condusse un'inchiesta nella regione Rodano-Alpi alla ricerca di un substrato ligure pre-gallico.\nNel 1939 torn\u00f2 in Lituania per espletare gli obblighi del servizio militare. Nel 1940 il suo paese venne invaso dall'URSS, nel 1941 torn\u00f2 sotto l'orbita della Germania. Quando nel 1944 la Lituania venne annessa all'Unione Sovietica, Greimas ripart\u00ec per la Francia, questa volta definitivamente.\nNel 1948 complet\u00f2 il dottorato di ricerca all'Universit\u00e0 della Sorbona a Parigi con una tesi in lettere sul vocabolario della moda. Il lavoro fu ispirato dall'analisi lessicologica sincronica (o statica) di Georges Mator\u00e9, con il quale Greimas pubblic\u00f2 due articoli.\nNel 1951 ottenne la cittadinanza francese: fu allora che decise di modificare il suo secondo nome, Julius, in Julien.\nCominci\u00f2 quindi la sua carriera accademica. Dopo uno stage di ricerca al CNR francese, nel 1949 Greimas venne inviato come lettore all'Universit\u00e0 di Alessandria d'Egitto, per insegnare storia della lingua francese. Qui conobbe il critico letterario Roland Barthes di cui divenne un buon amico. Sotto la sua influenza abbandon\u00f2 progressivamente gli studi di lessicologia per concentrarsi sulla semantica.\nIspirato dagli studi di Georges Dum\u00e9zil, Claude L\u00e9vi-Strauss e Maurice Merleau-Ponty, Greimas pubblic\u00f2 nel 1956 un saggio in cui postul\u00f2, sulla base della lezione di Ferdinand de Saussure, un mondo strutturato e comprensibile nei significati condivisi. Il suo obiettivo divent\u00f2 l'elaborazione di una metodologia unificante delle scienze sociali.\nNel 1958 gli venne assegnata la cattedra di lingua e grammatica francese all'Universit\u00e0 di Ankara, capitale della Turchia. A partire dal 1960 cominci\u00f2 ad insegnare anche ad Istanbul e fond\u00f2, con alcuni colleghi, la \"Societ\u00e0 per lo studio della lingua francese\" (\"Soci\u00e9t\u00e9 d'\u00e9tude de la langue fran\u00e7aise\"). Due anni dopo ritorn\u00f2 in Francia, dove ottenne una cattedra in linguistica all'Universit\u00e0 di Poitiers.\nNel 1963-64 insegna per la prima volta semantica strutturale al \"Centro di linguistica quantitativa\" di Parigi, nell'Istituto Poincar\u00e9. L'anno seguente viene eletto direttore degli studi presso la Scuola di alta formazione in Scienze sociali di Parigi. Nel 1966 Greimas fonda con Roland Barthes e altri studiosi la rivista \"Linguaggi\" (\"Langages\"). Scopo del progetto \u00e8 indagare \"l'insieme dei sistemi di significazione, dal momento che si presentano come strutture relazionali gerarchizzate\" (dalla Presentazione).\nNello stesso anno il noto linguista russo Roman Jakobson fonda l'Associazione internazionale di studi semiotici. Greimas \u00e8 nominato segretario generale.\nLa sua attivit\u00e0 \u00e8 instancabile: presso la Scuola di alta formazione di Parigi fonda il \"Gruppo di ricerca semio-linguistica\" (GRSL), con la partecipazione di Barthes e l'appoggio di Claude L\u00e9vi-Strauss del Coll\u00e8ge de France. Tra i membri fondatori vi sono il critico cinematografico Christian Metz, il teorico della letteratura G\u00e9rard Genette, la filosofa e psicanalista Julia Kristeva ed il semiologo bulgaro Tzvetan Todorov.\nNello stesso anno, il 1966, pubblic\u00f2 \"Semantica strutturale\", l'opera che conferma la sua statura internazionale e che viene tradotta in italiano, spagnolo, tedesco, portoghese, danese, finlandese ed inglese. \u00c8 considerato il testo fondatore di quella che sar\u00e0 conosciuta come la \"Scuola semiotica di Parigi\".\nNel 1968 pubblica con Fran\u00e7ois Rastier l'articolo \u00ab\"The interaction of semiotic constraints\"\u00bb (\"Il gioco dei vincoli semiotici\") in cui compare il primo quadrato semiotico, con il nome di \"modello costitutivo\". Per spiegare il concetto di investimento semantico, Greimas si poggia sul sistema delle relazioni sessuali.\nNel 1970 Greimas viene nominato capo di una struttura creata in Italia: il Centro Internazionale di Semiotica e di Linguistica a Urbino. \u00c8 un anno importante anche dal punto di vista editoriale: esce \"Del Senso\". Nell'Introduzione, l'autore afferma che:\nE aggiunge:\nNel 1971 partecipa al primo Congresso Internazionale di Etnologia Europea, dove propone delle \"Riflessioni sugli oggetti etno-semiotici\". Nel 1976 Greimas applica la semiotica formale ad un breve racconto di Guy de Maupassant: \"Due amici\". Rimane l'analisi pi\u00f9 approfondita che Greimas abbia fatto di un'opera letteraria e un esempio mai pi\u00f9 eguagliato di rigore metodologico. Nel 1977 nascono, sotto forma di documenti di lavoro, gli \"Atti semiotici\". Diventeranno rapidamente il bollettino ufficiale del Gruppo di ricerca semio-linguistica. Nel 1978 appare il suo primo articolo sulla Semiotica delle passioni, un tema che negli anni successivi attirer\u00e0 sempre pi\u00f9 il suo interesse.\nIl 1979 \u00e8 l'anno della pubblicazione, con Joseph Court\u00e8s, del famoso \"Dizionario di Semiotica\" (nome completo in bibliografia). L'opera raccoglie la definizione di tutte le parole chiave della semiotica greimasiana e rimane a tutt'oggi il punto di riferimento per tutti gli studiosi di semiotica strutturale, non avendo Greimas mai scritto un trattato.\nNel 1983 Greimas pubblica \"Del Senso II\", una raccolta di saggi. I nuovi interessi di Greimas sono la modalit\u00e0 e la semiotica delle passioni, temi su cui continuer\u00e0 a scrivere fino al 1991, anno in cui pubblica la sua ultima fatica, \"Semiotica delle passioni\" (con Jacques Fontanille)."}
{"id": "772708", "revid": "287204", "url": "https://it.wikipedia.org/wiki?curid=772708", "title": "Dose", "text": ""}
{"id": "772710", "revid": "22475", "url": "https://it.wikipedia.org/wiki?curid=772710", "title": "Balsamia", "text": "Balsamia \u00e8 un genere di funghi ascomiceti della famiglia Helvellaceae. Vi appartengono funghi ipogei, globosi, con peridio finemente verrucoso, gleba molle, biancastra, con piccole cavit\u00e0, non commestibili.\nEtimologia.\nIl nome del genere \"Balsamia\" prende il nome dal naturalista Giuseppe Balsamo Crivelli.\nTassonomia.\nSpecie di \"Balsamia\".\nLa specie tipo \u00e8 \"Balsamia vulgaris\" Vittad., 1831, le altre specie incluse sono:"}
{"id": "772714", "revid": "2184401", "url": "https://it.wikipedia.org/wiki?curid=772714", "title": "Quadrato semiotico", "text": "Il quadrato semiotico \u00e8 un metodo di classificazione dei concetti pertinenti ad una data opposizione di concetti quali maschile-femminile, bello-brutto, ecc. e di classificazione dell'ontologia pertinente. \u00c8 stato introdotto dal linguista e studioso di semiotica lituano Algirdas Julien Greimas, derivato dal quadrato delle opposizioni di Aristotele.\nA partire da un'opposizione data di concetti S1 e S2, il quadrato semiotico per prima cosa presuppone l'esistenza di altri due concetti, ossia ~S1 e ~S2, che stanno tra loro nelle seguenti relazioni:\nIl quadrilatero semiotico introduce anche prodotti, i cosiddetti meta-concetti, che sono dei composti. Tra questi, i pi\u00f9 importanti sono: \nPer esempio, dalla coppia di concetti opposti maschile e femminile, si pu\u00f2 ottenere:\nAlcune varianti alternative al quadrilatero semiotico sono state proposte in letteratura, come ad esempio il diagramma concettuale o la matrice concettuale.\nDal quadrato semiotico \u00e8 possibile ricavare altre strutture: il \"quadrato di veridizione\", usato soprattutto per descrivere la situazione dei personaggi, e il \"quadrato di Floch\", usato per classificare diversi tipi di pubblicit\u00e0."}
{"id": "772715", "revid": "287204", "url": "https://it.wikipedia.org/wiki?curid=772715", "title": "The Gift (The Jam)", "text": "The Gift \u00e8 l'ultimo album in studio del gruppo inglese The Jam, pubblicato nel 1982 dalla Polydor Records. L'album raggiunse la prima posizione nelle classifiche inglesi, nonostante le contrastanti opinioni espresse sia dalla critica che dai fan. Alla pubblicazione dell'album seguirono i singoli \"The Bitterest Pill (I Ever Had to Swallow)\", che si posizion\u00f2 al secondo posto delle classifiche inglesi, e \"Beat Surrender\", che si posizion\u00f2 alla prima posizione delle stesse classifiche. Dopo lo svolgimento dell'ultimo tour in Inghilterra, il gruppo si scioglier\u00e0 sempre durante il 1982, e successivamente Paul Weller fonder\u00e0 gli Style Council."}
{"id": "772724", "revid": "519091", "url": "https://it.wikipedia.org/wiki?curid=772724", "title": "Catersport", "text": "Catersport era una trasmissione sportiva di Rai Radio 2, condotta in studio da Marco Ardemagni, Sergio Ferrentino, Luca Gattuso e Giorgio Lauro.\nNata nel 2000, l'8 settembre 2009 ha raggiunto le 1000 puntate, proponendo un commento o una radiocronaca degli avvenimenti sportivi, in particolare il campionato di calcio di serie A e le partite della nazionale, scherzoso e \"sdrammatizzante\".\nL'idea della trasmissione riprende, come spirito, quello della trasmissione radiofonica \"Bar Sport\", trasmissione dell'emittente milanese Radio Popolare ideata da Sergio Ferrentino cui hanno partecipato tutti i conduttori di Catersport e che ha visto esordire la Gialappa's Band.\nNelle stagioni 2010/2011 e 2011/2012 andava in onda la domenica sera dalle 19:50 alle 21 in radio per proseguire (primo caso in Italia) solo in streaming dalle 21 alle 23.\nL'ultima puntata della trasmissione \u00e8 andata in onda su Rai Radio 2 il 13 maggio 2012.\nSigla.\nLa sigla \u00e8 della vercellese Banda Osiris, la durata \u00e8 di 3:36 minuti.\nIniziative.\n11 secchi.\n\u00c8 un gioco introdotto dall'edizione 2009/10 della trasmissione. La struttura del gioco \u00e8 simile a quella del fantacalcio. Lo slogan, ripetuto in trasmissione \u00e8 \"il fantacalcio pi\u00f9 semplice del mondo\" o anche \"il fantacalcio che piace alle donne\". A differenza del fantacalcio ad 11 Secchi non valgono gli assist ed i giocatori possono essere cambiati ad ogni turno di campionato. Possono essere cambiati anche mentre le partite sono in svolgimento (almeno finch\u00e9 il risultato \u00e8 sullo 0-0). Per partecipare bisogna iscriversi nel sito web appositamente dedicato.\nOne, two, three.\n\u00c8 un gioco che consiste nell'indovinare il punteggio di 3 gare settimanali della serie A. Alla fine dell'anno verranno premiati i vincitori, ovvero coloro che avranno totalizzato pi\u00f9 punti.\nTitolo della settimana.\nOgni domenica sera gli ultimi 10 minuti della trasmissione sono dedicati ai titoli della settimana, che gli ascoltatori possono inviare via sms o via telefono in base agli eventi sportivi della settimana.\nCaterstadio.\nSpesso, la domenica sera, il programma va in onda per commentare il posticipo serale del campionato di calcio di Serie A. Il pubblico \u00e8 invitato ad andare in studio, portando cibo e bevande che verranno consumate durante la partita. L'iniziativa \u00e8 presente anche in caso di partita (amichevole o di qualificazione) della Nazionale e viene sponsorizzata come \"La Nazionale senza filtro\".\nRifugio Catersport.\nIl Rifugio Catersport \u00e8 stato l'equivalente a Torino del Caterstadio. \u00c8 stato utilizzato durante i XX Giochi olimpici invernali di Torino 2006 ed ha ospitato, oltre al pubblico, la Nazionale italiana di curling maschile e la staffetta femminile di short track.\nInoltre, i conduttori hanno sfidato - presso il campo di curling allestito nello sponsor village di Piazza Solferino - una selezione mista maschile e femminile della Nazionale camerunese di curling.\nBasta 2006.\n\"Basta 2006 - Ci hai rotto!\" \u00e8 stata un'iniziativa promossa da Catersport per il giorno di San Silvestro del 2006, nata dall'idea che questo potesse essere stato un anno negativo non solo per il calcio. I conduttori, dunque, hanno deciso di radunare in studio gli ascoltatori che avessero dimostrato di avere delle buone ragioni per dire addio al pi\u00f9 presto all'anno vecchio.\nCome da tradizione, gli ospiti hanno provveduto a portare in studio cibo e bevande. La trasmissione \u00e8 andata in onda a partire dalle 22:30 del 31 dicembre 2006 fino all'una del primo gennaio 2007.\nUna palla di racconto.\nCatersport, in collaborazione con la Scuola Holden, ha organizzato l'iniziativa \"Una palla di racconto\", un concorso letterario riservato a racconti che avessero come filo conduttore una palla, che fosse da calcio, da pallavolo, da rugby, da tennis, da golf o immaginaria. La premiazione dell'ultima edizione \u00e8 avvenuta il 6 maggio 2006 durante la Fiera internazionale del libro di Torino ed ha visto come giudici, oltre ai presentatori di Catersport, Alessandro Del Piero, G. Porr\u00e0, Julio Velasco, P. Verri, R. Ceresa, L. Fortini, R. Carpinelli e L. Iandiorio. Fra i 725 racconti inviati, ne sono stati selezionati 25, pubblicati in \"Una palla di racconto\", edito da Fandango libri che ha collaborato all'iniziativa.\nBatti i bauscia.\nIn seguito alla retrocessione in Serie B della Juventus nell'estate 2006, l'iniziativa anti-juventina \"Batti la gobba\" (promossa durante la stagione 2005-2006) non avrebbe avuto pi\u00f9 senso. Catersport ha quindi pensato di organizzare \"Batti i bauscia - Una taglia sui campioni d'Italia\". Molti ascoltatori hanno offerto beni in natura alla prima squadra capace di fermare l' che stava realizzando il record di vittorie consecutive in campionato. Il 18 aprile 2007, battendo i nerazzurri al Meazza per 1-3, \u00e8 stata la Roma ad aggiudicarsi l'ambito premio.\nBidone d'oro.\nIn aperta ed ironica contrapposizione al blasonato trofeo Pallone d'oro assegnato da \"France Football\", Catersport organizzava ogni anno il Bidone d'oro, un sondaggio per eleggere il peggior calciatore del campionato italiano nell'anno solare in corso. La lista dei 50 candidati veniva stilata da una giuria di giornalisti sportivi ed esperti, appartenenti al mondo del calcio e non solo e, tramite i voti degli ascoltatori e degli utenti del forum (o - a partire dall'edizione 2008 - in alcuni seggi disposti sul territorio nazionale;) della trasmissione, si riduceva fino a decretare il vincitore del premio.\nLa prima edizione venne vinta da Rivaldo, all'epoca giocatore del Milan. La notizia fece presto il giro del mondo suscitando persino la reazione del Commissario tecnico della Nazionale brasiliana Carlos Alberto Parreira, che parl\u00f2 di mancanza di rispetto nei confronti di un campione del mondo. Successivamente sono stati indicati come vincitori Nicola Legrottaglie (2004) e Christian Vieri (2005). Nel 2006 e nel 2007 il vincitore \u00e8 stato Adriano, il primo ad aggiudicarsi il premio per due anni di fila. Nel 2008 ha trionfato per distacco Quaresma (che ha superato Vieri ed Adriano), e l'anno dopo, nel 2009, ha sfiorato il bis, arrivando per\u00f2 secondo dietro il vincitore Felipe Melo. Nel 2010 Adriano torna ad aggiudicarsi il premio per la terza volta. Nel 2011 il premio viene assegnato all'argentino Diego Milito. Nel dicembre 2012, malgrado la trasmissione non sia in onda, il premio viene comunque assegnato per l'ultima volta con un sondaggio sulla pagina Facebook di Catersport: Pato del Milan risulta essere il vincitore.\nNel 2012 la trasmissione legata al concorso venne cancellata e quell'anno si tenne su Facebook l'ultima edizione, vinta da Pato. La sua eredit\u00e0 pu\u00f2 dirsi raccolta dal Calciobidone, altro ironico riconoscimento assegnato dal 2009 dal sito \"Calciobidoni.it\" in collaborazione con Fantagazzetta (dal 2019 Fantacalcio) e Guerin Sportivo, che a differenza del Bidone d'Oro tratta esclusivamente calciatori stranieri, escludendo quelli italiani."}
{"id": "772725", "revid": "486946", "url": "https://it.wikipedia.org/wiki?curid=772725", "title": "Blues Brothers 2000", "text": ""}
{"id": "772726", "revid": "767487", "url": "https://it.wikipedia.org/wiki?curid=772726", "title": "Anita Skorgan", "text": "\u00c8 stata sposata con il cantante Jahn Teigen con cui ha una figlia.\nHa vinto il Melodi Grand Prix tre volte e di conseguenza ha partecipato tre volte all'Eurofestival, di cui una volta assieme al marito.\nAll'Eurovision Song Contest 1977 si classific\u00f2 quattordicesima con \"Casanova\" mentre all'Eurovision Song Contest 1979 \u00e8 undicesima con \"Oliver\".\nNel 1982 \u00e8 dodicesima con \"Adieu\" interpretata assieme a Jahn Teigen.\nNel 1979 ha ricevuto il premio Spellemannprisen nella categoria \"Album Pop\" con \"Ingen vei tilbake\"."}
{"id": "772733", "revid": "122841782", "url": "https://it.wikipedia.org/wiki?curid=772733", "title": "Automotrice ALn DAP", "text": "L'automotrice ALn DAP, nota anche come &lt;ref name=\"TreniFiat/98\"&gt;.&lt;/ref&gt;, \u00e8 un rotabile ferroviario italiano con caratteristiche particolari derivato dalle ALn 663. La sigla DAP \u00e8 infatti l'acronimo di Dipartimento Amministrazione Penitenziaria.\nCaratteristiche.\nLe automotrici sono gestite dalle Ferrovie dello Stato per conto del Ministero di Grazia e Giustizia, che le acquist\u00f2 nel 1996 per il trasporto dei detenuti. Per questo loro uso particolare, a differenza delle normali ALn 663, sono prive di intercomunicanti e dotate di corazzatura e di vetri blindati.\nAffidate per la condotta a un gruppo di macchinisti del Genio Ferrovieri, dal 2005 sono accantonate atte al servizio nel Deposito Locomotive di Bologna Centrale in attesa che il Dipartimento dell'Amministrazione Penitenziaria reperisca i fondi necessari per la ripresa del loro utilizzo.\nNel 2020 \u00e8 stata effettuata la vendita delle 5 ALn."}
{"id": "772734", "revid": "767487", "url": "https://it.wikipedia.org/wiki?curid=772734", "title": "Jahn Teigen", "text": "Si ciment\u00f2 in vari generi, tra cui il rock progressivo e il rock demenziale.\nBiografia.\nFece parte del trio Prima Vera e dei Popol Vuh.\nVinse il Melodi Grand Prix tre volte, e di conseguenza partecip\u00f2 tre volte all'Eurofestival.\nAll'Eurovision Song Contest 1978 si piazz\u00f2 ventesimo con il brano \"Mil etter mil\", all'Eurovision Song Contest 1982 si classific\u00f2 dodicesimo con il brano \"Adieu\" e all'Eurovision Song Contest 1983 arriv\u00f2 nono con \"Do re mi\".\nNella sua carriera vinse tre Spellemannprisen: il primo nel 1978 nella categoria \"miglior artista maschile\" con \"This Year's Loser\", il secondo e il terzo invece nel 1983 e nel 2009 entrambi nella categoria \"premio d'onore della giuria\"."}
{"id": "772735", "revid": "125594675", "url": "https://it.wikipedia.org/wiki?curid=772735", "title": "Miou-Miou", "text": "Biografia.\nDopo aver studiato recitazione, lavora nel teatro dell'improvvisazione con Coluche, che inventa per lei il nome d'arte Miou-Miou e con Patrick Dewaere, prima del suo debutto al cinema con \"La vie sentimentale de Georges Le Tueur\" e \"La Cavale\" (entrambi nel 1971).\nNel 1973 recita in tre pellicole, \"La pendolare\", \"La mia legge\" e \"Le folli avventure di Rabbi Jacob\". Altro suo film \u00e8 \"I santissimi\" (1974), per la regia di Bertrand Blier. Durante il decennio ottiene ruoli da protagonista sia nelle commedie che nel genere drammatico, partecipando a film popolari in patria e negli USA, quali \"Come \u00e8 cambiata la nostra vita\" (1976), \"Jonas che avr\u00e0 vent'anni nel 2000\" (1976), \"Strade del sud\" (1978) e \"La d\u00e9robade - Vita e rabbia di una prostituta parigina\" (1979) diretto da Daniel Duval, nel quale interpreta una giovane prostituta, ruolo che le vale il riconoscimento come Miglior Attrice ai Premi C\u00e9sar. Nel 1976 recita in Italia in un film d'autore, \"Marcia trionfale\", per la regia di Marco Bellocchio, e in uno degli ultimi spaghetti-western, \"Un genio, due compari, un pollo\" di Damiano Damiani. \nNegli anni ottanta prosegue la carriera cinematografica, comparendo - tra gli altri - nei film \"La tana del lupo\" (1981), \"Guy de Maupassant\" (1982), \"Prestami il rossetto\" (1983) con Isabelle Huppert, \"Canicola\" (1983) di Yves Boisset, al fianco di Lee Marvin, \"Blanche e Marie\" (1984), \"Lui portava i tacchi a spillo\" (1986), e \"La lettrice\" (1988).\nGli anni novanta la vedono protagonista in film come \"Milou a maggio\" (1990) di Louis Malle, il thriller \"Netcha\u00efev est de retour\" (1991) di Jacques Deray, la commedia \"Un indiano in citt\u00e0\" (1994) con Thierry Lhermitte, \"L'ottavo giorno\" (1996) e \"Nettoyage \u00e0 sec\" (1997). Ha interpretato il film \"Germinal\" (1993), tratto dall'opera omonima di \u00c9mile Zola, al fianco di G\u00e9rard Depardieu. In seguito le sue presenze sul grande schermo si sono diradate e ha cominciato ad apparire a teatro ed in alcune serie televisive.\nVita privata.\nHa due figlie: la prima, Ang\u00e8le, nata dalla sua relazione con l'attore Patrick Dewaere, e Jeanne, avuta dal cantante Julien Clerc.\nDoppiatrici italiane.\nDa doppiatrice \u00e8 sostituita da:"}
{"id": "772741", "revid": "842", "url": "https://it.wikipedia.org/wiki?curid=772741", "title": "Jan Teigen", "text": ""}
{"id": "772743", "revid": "8596", "url": "https://it.wikipedia.org/wiki?curid=772743", "title": "Janh Teigen", "text": ""}
{"id": "772744", "revid": "287204", "url": "https://it.wikipedia.org/wiki?curid=772744", "title": "Eccellenza 2001-2002", "text": "Il campionato di calcio di Eccellenza regionale 2001-2002 \u00e8 stato l'undicesimo organizzato in Italia. Rappresenta il sesto livello del calcio italiano. Il campionato \u00e8 strutturato su vari gironi all'italiana su base regionale.\nQuesto \u00e8 il quadro delle squadre promosse alla Serie D dai vari campionati di Eccellenza regionale. Sono ammesse alla massima categoria dilettantistica italiana le vincenti dei rispettivi campionati regionali pi\u00f9 le sette migliori squadre risultanti dai play-off a cui accedono le squadre designate dai vari comitati regionali a seguito dei propri regolamenti.\nCampionati con i play-off regionali:\nAbruzzo, Sicilia ed Umbria.\nCampionati con i play-out regionali:\nAbruzzo, Marche, Molise, Piemonte, Sicilia, Toscana ed Umbria.\nPlay-off nazionali.\nPrimo turno.\nLe gare di andata si sono disputate tra il 19 ed il 26 maggio 2002, quelle di ritorno tra il 26 maggio ed il 6 giugno 2002.\nSecondo turno.\nLe gare di andata si sono disputate tra il 1\u00ba e il 9 giugno 2002, quelle di ritorno tra il 9 e il 16 giugno 2002.\nBibliografia.\nLAnnuario F.I.G.C. 2001-02, Roma (2002) conservato presso:"}
{"id": "772745", "revid": "1776051", "url": "https://it.wikipedia.org/wiki?curid=772745", "title": "Jubileum Volume I", "text": "Jubileum I \u00e8 la prima compilation della band Heavy metal Bathory. Seguiranno, \"Jubileum II\" (1993) e \"Jubileum III\" (1998)."}
{"id": "772747", "revid": "1776051", "url": "https://it.wikipedia.org/wiki?curid=772747", "title": "Jubileum Volume II", "text": "Jubileum II \u00e8 la seconda compilation della band Heavy metal Bathory. Preceduto da \"Jubileum I\" (1992) e seguito da \"Jubileum III\" (1998)."}
{"id": "772748", "revid": "671029", "url": "https://it.wikipedia.org/wiki?curid=772748", "title": "Basketball Association of America 1946-1947", "text": "La stagione della Basketball Association of America 1946-1947 fu la stagione inaugurale della lega che sarebbe poi diventata la NBA. Il campionato inizi\u00f2 con 11 squadre e 60 partite in programma. I primi campioni furono i Philadelphia Warriors, che vinsero contro i Chicago Stags per 4-1."}
{"id": "772749", "revid": "1870773", "url": "https://it.wikipedia.org/wiki?curid=772749", "title": "Agricoltura estensiva", "text": "L'agricoltura estensiva, nella sua accezione moderna, \u00e8 l'insieme di tecniche agronomiche che tende ad ottenere il massimo di produzione per unit\u00e0 di persona impiegata. Per questo motivo le rese per unit\u00e0 possono essere basse, ma il profitto \u00e8 assicurato dalla vastit\u00e0 dei terreni messi a coltura.\nDescrizione.\nNell'agricoltura estensiva tradizionale, invece, si fa scarso uso di macchinari e gli investimenti sono minimi. Tale tipo di agricoltura si differenzia da quella intensiva, proprio per la quantit\u00e0 di input immessi per unit\u00e0 di superficie. I suoli devono essere molto estesi, e spesso una parte di essi \u00e8 lasciata a riposo (maggese) o adibita al pascolo. \u00c8 tipica del latifondo e delle grandi estensioni di coltivazioni.\nDa questo punto di vista, l'agricoltura estensiva \u00e8 pi\u00f9 rispettosa e sostenibile per l'ambiente di quella intensiva. L'eccessiva immissione di input e di energia supera infatti la capacit\u00e0 di assorbimento del terreno e dell'ambiente, dando vita a fenomeni di inquinamento anche preoccupanti. Un esempio tipico \u00e8 l'inquinamento delle falde acquifere dovuto all'utilizzo eccessivo di fertilizzanti, che, assieme alle acque reflue, raggiungono i corsi d'acqua e infine il mare, causando il fenomeno dell'eutrofizzazione. Questo, per\u00f2, non significa che l'agricoltura estensiva non faccia uso di questi input, come accade, invece, per l'agricoltura biologica.\nIn genere, colture praticate in agricoltura estensiva sono cereali, erba medica, foraggere. \u00c8 praticata soprattutto nei paesi in via di sviluppo dell'area africana, asiatica, ed americana. Il paesaggio tipico \u00e8 quello della piantagione. L'agricoltura estensiva caratterizza gli Stati Uniti, l'Australia, l'Argentina e l'Europa Orientale. "}
{"id": "772750", "revid": "1776051", "url": "https://it.wikipedia.org/wiki?curid=772750", "title": "Jubileum Volume III", "text": "Jubileum III \u00e8 la terza compilation del gruppo black metal Bathory, recante questo titolo. Segue \"Jubileum I\" (1992) e \"Jubileum II\" (1993).\nIl disco.\nLa traccia \"Satan My Master\" \u00e8 una delle tracce pi\u00f9 reinterpretate della band. \"In nomine Satanas\" \u00e8 una versione alternativa di \"Bond of Blood\" (\"Twilight of the Gods\")."}
{"id": "772751", "revid": "123446015", "url": "https://it.wikipedia.org/wiki?curid=772751", "title": "Ch\u00e2teau Beaulard", "text": "Ch\u00e2teau-Beaulard () \u00e8 una frazione del comune italiano di Oulx a 1.387 m s.l.m.\nIl paese \u00e8 situato sul versante orografico destro nella Valle di Bardonecchia a 3 chilometri da Beaulard.\n\u00c8 adagiato su un ampio terrazzo, protetto da \"Il Forte\" (spuntone roccioso che si innalza davanti al paese dove \u00e8 stato costruito nel 1593 un forte per controllare l'Alta Val di Susa, abbandonato nel 1610) tra il Rio Supire e Champeiron, al cospetto delle dolomitiche punte Clotesse e Grand'Hoche. La tradizione orale racconta che la frazione \u00e8 stata costruita ai piedi de \"Il Forte\" prima dell'incendio del 1700.\nTra i principali luoghi d'interesse c'\u00e8 la Chiesa di San Bartolomeo Apostolo risalente al 1493, con un campanile in stile delfinale, un portale risalente al 1690 con l'architrave scolpito del 1740. La chiesa, visibile entrando nel paese, \u00e8 dedicata al Santo Patrono della frazione. "}
{"id": "772752", "revid": "122358941", "url": "https://it.wikipedia.org/wiki?curid=772752", "title": "Anna Karina", "text": "Biografia.\nSuo padre era un capitano marittimo, e lasci\u00f2 la madre di Anna poco dopo la sua nascita. La futura attrice venne cresciuta dai nonni materni sino all'et\u00e0 di quattro anni, e trascorse il resto dell'infanzia in varie abitazioni, prima di tornare a vivere con la madre a otto anni. Descrisse la sua infanzia come una \"terribile volont\u00e0 di essere amata\" e tent\u00f2 svariate volte di fuggire di casa. Inizi\u00f2 la carriera da attrice in Danimarca, cantando nei cabaret, per poi lavorare come modella e apparire in spot pubblicitari e cortometraggi.\nNel 1958 si trasfer\u00ec a Parigi dove incontr\u00f2 Pierre Cardin e Coco Chanel, che la convinsero a cambiare il suo nome in Anna Karina. Quando era ancora una modella, venne notata da Jean-Luc Godard, al tempo solo un critico cinematografico per i \"Cahiers du cin\u00e9ma\". La sua prima apparizione in un film risale al 1959, ma l'opera non venne autorizzata perch\u00e9 il finale era molto simile a quello di \"Sul passaggio di alcune persone attraverso un'unit\u00e0 di tempo piuttosto breve\" di Guy Debord. La sequenza conclusiva era accompagnata dalla voce di Debord, che diceva: \"Le minacce ricevute durante un momento strano sono le pi\u00f9 grandi riflessioni di una cosa strana dalla vita\".\nSecondo il biografo ufficiale di Godard, Colin Macabe, Karina doveva originariamente partecipare al suo film di debutto, \"Fino all'ultimo respiro\", girato lo stesso anno in cui lei recit\u00f2 in una serie di spot per la Palmolive, ricoperta da bolle di sapone. Godard le offr\u00ec una parte importante nel film, che ella rifiut\u00f2 perch\u00e9 presentava una scena di nudo: quando il regista ne chiese la ragione, la Karina rispose che nello spot Palmolive era s\u00ec apparentemente nuda, ma in realt\u00e0 indossava un costume da bagno ed era inoltre coperta di bolle di sapone sino al collo, sicch\u00e9 il nudo era \"immaginario\".\nIl personaggio che Godard le aveva riservato non comparve nel montaggio finale del film, ma lei accett\u00f2 comunque il ruolo che il regista le offr\u00ec in \"Le Petit Soldat\" (1960), lungometraggio dai contenuti politici che per\u00f2 usc\u00ec nelle sale solo tre anni pi\u00f9 tardi per problemi di censura. Godard e la Karina si sposarono il 3 marzo 1961 durante le riprese di \"La donna \u00e8 donna\", e divorziarono nel 1968.\nKarina venne premiata come miglior attrice al Festival di Berlino del 1961 per l'interpretazione di Angela nel film \"La donna \u00e8 donna\". La sua carriera di attrice non si limit\u00f2 solamente alle opere di Godard, ma divenne la musa di molti altri registi. La sua interpretazione in \"Suzanne Simonin, la religiosa\" di Jacques Rivette \u00e8 considerata una delle sue migliori. Recit\u00f2 anche in \"Lo straniero\" (1967) di Luchino Visconti, in \"Rapporto a quattro\" (1969) di George Cukor, \"In fondo al buio\" (1969) di Tony Richardson, \"Appuntamento a Bray\" (1971) di Andr\u00e9 Delvaux, \"Pane e cioccolata\" (1974) di Franco Brusati e \"Roulette cinese\" (1976) di Rainer Werner Fassbinder.\nSi autodiresse in \"Vivre ensemble\" (1973) e \"Victoria\" (2008). A teatro fu poi protagonista di \"La religiosa\", \"Pour Lucrece\", \"Toi et tes nuages\", \"Il fait beau jour et nuit\" e \"Apre le repitition\". \nLa Karina intraprese anche una carriera da cantante. All'inizio degli anni 1960 interpret\u00f2 due dei maggiori successi francesi dell'epoca, \"Roller Girl\" e \"Sous le soleil exactement\", entrambe dalla commedia musicale \"Anna\", in cui cantava sette canzoni al fianco di Serge Gainsbourg e Jean-Claude Brialy.\nL'attrice inoltre scrisse tre romanzi e fece diverse apparizioni in televisione. Nel 2005 realizz\u00f2 \"Chansons de films\", una raccolta di canzoni ascoltate nei film. Dopo il matrimonio con Godard, si spos\u00f2 altre tre volte: con lo sceneggiatore-attore Pierre Fabre, con il regista-attore Daniel Duval e con il regista Dennis Berry, ex-marito di Jean Seberg e figlio dello statunitense John Berry. Nel 1996 il regista italiano Armando Ceste le ha dedicato un film, girando su di lei un documentario-intervista intitolato \"Anna Karina - Il volto della Nouvelle Vague\". Da tempo malata di cancro, mor\u00ec il 14 dicembre 2019.\nDoppiatrici italiane.\nAnna Karina \u00e8 doppiata da:\nVittoria Febbi, Lorenza Biella, Gabriella Genta, Maria Pia Di Meo, Ada Maria Serra Zanetti, Melina Martello, Marzia Ubaldi e Solvejg D'Assunta."}
{"id": "772758", "revid": "73560", "url": "https://it.wikipedia.org/wiki?curid=772758", "title": "Ignavia", "text": ""}
{"id": "772760", "revid": "1776051", "url": "https://it.wikipedia.org/wiki?curid=772760", "title": "Katalog", "text": "Katalog \u00e8 la quarta compilation del gruppo musicale black metal svedese Bathory, pubblicata nel 2003 dalla Black Mark."}
{"id": "772763", "revid": "461628", "url": "https://it.wikipedia.org/wiki?curid=772763", "title": "Chiesa di Santa Maria Liberatrice (Roma)", "text": "La chiesa di Santa Maria Liberatrice \u00e8 un luogo di culto cattolico di Roma, sede dell'omonima parrocchia.\nStoria.\nLa chiesa \u00e8 l'unica parrocchia presente nel quartiere del Testaccio a Roma ed \u00e8 affidata ai salesiani. La sua costruzione risale ai primi del Novecento (1906-1908). In quell'epoca la popolazione del Testaccio era di estrazione esclusivamente operaia e mentre da parte civile il sindaco Ernesto Nathan incaric\u00f2 Domenico Orano della promozione culturale e sociale del rione, papa Pio X affid\u00f2 la costruzione della chiesa parrocchiale, su progetto dell'architetto Mario Ceradini, prima ai benedettini e poi definitivamente ai salesiani, che gi\u00e0 lavoravano nel quartiere. Primo parroco fu Luigi Maria Olivares, poi vescovo di Sutri e Nepi ed oggi venerabile.\nIl papa volle che questa nuova chiesa fosse particolarmente legata alla memoria della popolazione romana e per questo le diede il titolo di Santa Maria Liberatrice, che era appartenuto alla chiesa omonima costruita nel XIII secolo sopra le rovine di Santa Maria Antiqua al Foro e ristrutturata da Onorio Longhi nel 1617.\nLe don\u00f2 inoltre la venerata immagine \"Sancta Maria libera nos a poenis inferni\". Questo antichissimo affresco, leggermente concavo in quanto proveniente dall'abside della chiesa antica, era stato custodito dopo l'abbattimento dalle Oblate di Tor de' Specchi, il cui stemma orna la chiesa attuale insieme a quello dei Salesiani e di Pio X.\nLa storia della chiesa \u00e8 riassunta da questa iscrizione posta all'interno: \u00abQuesta chiesa perpetua il culto di S.Maria Liberatrice ereditando titolo e icone dell'omonima chiesa demolita che dal secolo XVI all'anno MDCCCXCIX tenne il luogo e custod\u00ec le memorie di Santa Maria antiqua, primo santuario della madre di Dio nel mondo. I Salesiani del venerabile Giovanni Bosco con l'aiuto dei loro cooperatori e delle Nobili Oblate di Tor de' Specchi eressero il rinnovato Santuario perch\u00e9 fosse solenne e non perituro omaggio a S.S.Santit\u00e0 Pio X nell'anno giubilare del suo sacerdozio.\u00bb\nL'interno, suddiviso in tre navate grazie a colonne con capitelli coi simboli degli evangelisti, presenta la fascia centrale del pavimento ornata da un mosaico in bianco e nero con frammenti di marmi policromi e con motivi ad elementi geometrici e, in riquadri, dei simboli zodiacali. Tra il 1956 ed il 1964 Luciano Bartoli realizz\u00f2 sia l'affresco absidale, (nel quale sono raffigurati la \"Trinit\u00e0\" e \"l'Incarnazione\" e, in basso, le opere di misericordia), sia le vetrate policrome sulla facciata con gli \"Episodi della vita della Vergine\" e nelle navate, con figure di santi."}
{"id": "772772", "revid": "170423", "url": "https://it.wikipedia.org/wiki?curid=772772", "title": "Basketball Association of America 1947-1948", "text": "La stagione della Basketball Association of America 1947-1948 fu la seconda della storia.\nPrima dell'inizio Cleveland, Detroit, Pittsburgh e Toronto cessarono l'attivit\u00e0 lasciando la BAA con solo 7 squadre. I Baltimore Bullets entrarono nella lega dalla ABL. La stagione termin\u00f2 con la vittoria ai play-off dei Bullets contro i Philadelphia Warriors per 4-2."}
{"id": "772775", "revid": "834", "url": "https://it.wikipedia.org/wiki?curid=772775", "title": "Real Chanchilleria", "text": ""}
{"id": "772776", "revid": "767487", "url": "https://it.wikipedia.org/wiki?curid=772776", "title": "Macario (metropolita di Mosca)", "text": "\u00c8 venerato come santo dalla Chiesa ortodossa russa, che lo ricorda il 30 dicembre.\nGiovinezza.\nAlla fine del XV secolo Macario fu ordinato monaco al monastero di San Paphnutius a Borovsk, dove inizialmente assunse il ruolo di \"lettore\" per poi passare a quello di aiuto ierodiacono, ierodiacono e ieromonaco. Qui Macario impar\u00f2 l'arte della iconografia e divenne sostenitore e discepolo di Giuseppe di Volokolamsk.\nNel 1523, il Metropolita Daniele lo innalz\u00f2 al ruolo di archimandrita del monastero di Mo\u017eajsk. Fu qui che Macario incontr\u00f2 Basilio III di Russia. Fu uno dei pochi religiosi che appoggi\u00f2 il divorzio tra Basilio e Solomonija Saburova, benedicendo il suo secondo matrimonio con Elena Glinskaja.\nNel 1526 Macario fu nominato arcivescovo di Novgorod, dove pose in essere una politica pro-moscovita e un intenso lavoro di evangelizzazione delle trib\u00f9 ugro-finniche che vivevano nei pressi della citt\u00e0. Nel 1541, insieme ad altri religiosi, pose alle stampe il Grand Minei-Cetii, opera di dodici volumi contenente le Vite dei santi Russi.\nMetropolita di Russia.\nDopo essersi assicurato l'appoggio del gran principe Andrej \u0160ujskij, Macario fu eletto il 16 marzo 1542 Metropolita di Mosca e di tutta la Russia. Durante l'infanzia del futuro zar Ivan IV e la reggenza di \u0160ujskij, le relazioni di Macario con la Duma dei Boiari peggiorarono sempre di pi\u00f9 tanto che tale organo cerc\u00f2 in tutti i modi di farlo rimuovere. Nell'estate del 1544 riusc\u00ec a salvarsi dal terribile incendio che aveva distrutto il Cremlino. Tre anni pi\u00f9 tardi prese parte attiva al piano per rimuovere i parenti materni di Ivan, i Glinskij, dal governo della Russia.\nDiventato il pi\u00f9 vicino consigliere di Ivan il Terribile, Macario organizz\u00f2 la sua incoronazione il 16 gennaio 1547. Lo stesso anno benedisse le nozze dello zar con Anastasija Zachar'ina-Jur'eva. Macario fu inoltre un attivo membro dello Zemskij Sobor del 1547, 1549, e 1550, nel ruolo di riappacificatore tra le opposte fazioni boiare.\nDurante la campagna di Kazan', avvenuta nel 1552, lo zar lasci\u00f2 Macario a Mosca con il compito di \"proteggere la dimora dello zar\", facendolo temporaneamente diventare capo di Stato. In quell'anno e nel 1554, Macario complet\u00f2 la seconda e la terza edizione del Grande Menaion. Durante l'assenza dello zar inizi\u00f2 negoziazioni diplomatiche con le nazioni vicine e ordin\u00f2 gli affreschi di quella che sarebbe poi diventata la cattedrale di San Basilio nel Cremlino. Dopo la sua morte, venne redatta la sua \"Vita\" e l'opera \"Il racconto degli ultimi giorni del Metropolita Macario\", che forniscono informazioni sulla sua opera da un punto di vista agiografico. Fu glorificato come santo dalla Chiesa ortodossa russa nel 1988."}
{"id": "772777", "revid": "114390137", "url": "https://it.wikipedia.org/wiki?curid=772777", "title": "Pierluigi Spadolini", "text": "Era fratello del pi\u00f9 noto uomo politico, pi\u00f9 volte Ministro della Repubblica e capo del governo negli anni 1981 e 1982, Giovanni Spadolini.\nBiografia.\nNel 1962 entr\u00f2 a far parte del corpo docente dell'ISIA di Firenze diretto da Angelo Maria Landi.\nTra le sue opere pi\u00f9 note si pu\u00f2 citare la Sede de La Nazione (1961-1965), il palazzo dei Congressi di Firenze (1974), il Padiglione Spadolini nella Fortezza da Basso (1974-1976) - che da lui prende il nome - e il Palazzo di giustizia di Torino (1994-1998).\nSuo \u00e8 anche il progetto della chiesa di Santa Maria Madre del Redentore, situata a Roma nel quartiere popolare di Tor Bella Monaca e della chiesa di San Carlo Borromeo situata al Centro Direzionale di Napoli e l'edificio in gran parte ipogeo che ha ospitato la S.M.A. presso la vicina Villa Strozzi di San Martino a Soffiano, Firenze.\nFu uno dei maggiori esperti nel campo della produzione edilizia industrializzata, della progettazione per moduli e della costruzione con pannelli in architettura. Nell'applicare i suoi principi ha tentato di conseguire una integrazione tra il momento della progettazione e quello della produzione.\nEspressione concreta di queste sue teorie fu il prototipo del nuovo ufficio postale, disegnato su commissione del Ministero delle poste e delle telecomunicazioni per sopperire alla cronica carenza di attrezzature postali: un edificio modulare, prodotto in serie e realizzabile ovunque con poche spese, indipendentemente dal contesto edilizio e ambientale in cui doveva essere inserito.\nSpadolini fu anche un importante designer sulla scena internazionale, soprattutto nel campo delle costruzioni navali (yacht).\nOpere di Pierluigi Spadolini.\n\"Design e tecnologia. Un approccio progettuale all'edilizia industrializzata\",a cura di Pierluigi Spadolini, Ediz Luigi Parma, Bologna 1974"}
{"id": "772782", "revid": "1869172", "url": "https://it.wikipedia.org/wiki?curid=772782", "title": "Simone D'Andrea", "text": "Biografia.\nFiglio di genitori siciliani (La madre \u00e8 per\u00f2 toscana di nascita), dopo aver cantato nei \"Piccoli Cantori di Milano\" dal 1986 per circa cinque anni, ha intrapreso la sua avventura nel mondo dello spettacolo, diventando doppiatore nel 1994, rinunciando anche a una carriera nel calcio, al punto da essere stato selezionato tra le nuove leve dell'Inter. Abbondanti i suoi contributi sia negli studi di Milano sia in quelli di Roma; doppia per il cinema e la televisione.\n\u00c8 sposato con la collega doppiatrice Cristiana Rossi.\nDal 2011 \u00e8 la voce del promo di \"Masterchef Italia\"."}
{"id": "772783", "revid": "92723", "url": "https://it.wikipedia.org/wiki?curid=772783", "title": "Architettura neogotica", "text": "L'architettura neogotica \u00e8 la tendenza a riportare in vita lo stile architettonico gotico che si manifest\u00f2 principalmente nel XVIII e XIX secolo.\nIl neogotico si afferm\u00f2 principalmente in Europa e in America settentrionale, sviluppandosi accanto ad altre correnti come il neoclassicismo.\nAntefatti.\nL'architettura del medioevo gotico, in Germania e Francia, aveva continuato ad avere un'influenza fino ai primi anni del Seicento, da quel momento nel continente europeo era praticamente morta. Solo in Inghilterra esso continuava ad esercitare una sua influenza.\nNella seconda parte del XVI secolo e per tutto il XVII secolo, il clima politico favoriva i numerosi tentativi di creare nuovi ordini \"nazionali\" basati sui modelli \"antichi\". Nel XVIII secolo, l'intero movimento per la ricerca di ordini nuovi \u00absi spost\u00f2 nell'ambito dell'architettura non-classica; cos\u00ec vennero messi in circolazione persino ordini gotici e cinesi\u00bb.\nI puristi invece tornarono alla natura e non soltanto idealmente. Cos\u00ec nel 1776 Charles Ribart de Chamoust presenta al re Luigi XVI di Francia il suo \"L'Ordre Fran\u00e7ois trouv\u00e9 dans la Nature\". Nel suo saggio, Ribart propone un \"modo di costruire primitivo\", che fu certamente influenzato dalle teorie di Rousseau e di Laugier. In base al suo racconto, l'ordine \"quasi\" non \u00e8 di sua invenzione, infatti a lui sarebbe capitato di imbattersi in una cosa che \u00e8 \"implicita nella natura\". Ma l'ordine \u00e8 anche \"nazionale\". Quest'ultimo vocabolo era relativamente nuovo e, con l'intensificarsi della cultura eclettica nella seconda met\u00e0 del Settecento, il concetto di \"nazionale\" and\u00f2 via via assumendo il significato di \"non-classico\". L\"'architettura nazionale\" nel contempo cominci\u00f2 a connotarsi come: architettura auctotona, spontanea, naturale, contrapposta a quella straniera, importata, bizzarra. \nLa teoria dell'origine naturale del gotico fu adottata pi\u00f9 tardi anche dal geologo scozzese Sir James Hall, il quale affermava che \u00abcerte forme rustiche, che si discostano di molto dall'originale greco, potevano aver suggerito le forme gotiche\u00bb.\nQuesta teoria fu respinta dal filosofo tedesco Friedrich Schlegel secondo il quale \u00abl'architettura gotica si sviluppa da quella paleocristiana e romanica per opera dello spirito gotico\u00bb.\nRomanticismo e architettura.\nIl neogotico \u00e8 l'espressione diretta della cultura romantica che si diffuse in Europa a partire dalla fine del Settecento in contrapposizione all'Illuminismo. L'affermazione del sentimento in antitesi alla ragione e l'esaltazione, da parte del movimento tedesco \"Sturm und Drang\", della libert\u00e0 del genio, indusse i romantici al rifiuto delle regole e dei modelli classici. Dapprima il neogotico si svilupp\u00f2 in letteratura per poi affermarsi anche in campo architettonico.\nLa conseguente riscoperta del Medioevo, inteso come periodo di intensa spiritualit\u00e0 e di battaglie per l'affermazione dei popoli, port\u00f2 ad una rivalutazione dell'architettura gotica, termine che fino ad allora aveva implicato un significato negativo, quello cio\u00e8 di arte dei barbari. In Inghilterra, caso unico in Europa, l'architettura medioevale aveva continuato a svolgere la propria influenza nei secoli, superando persino le contaminazioni palladiane introdotte da Inigo Jones a partire dal Seicento; ad esempio Christopher Wren (1632 - 1723) non aveva esitato a collocare robusti archi rampanti lungo la navata della Cattedrale di San Paolo a Londra, iniziata nella seconda met\u00e0 del XVII secolo. Quindi fu proprio oltremanica che l'architettura neogotica trov\u00f2 l\"'humus\" culturale dal quale trarre vigore.\nNeogotico inglese.\nLe origini.\nVerso la met\u00e0 del XVIII secolo i romantici avevano invertito il giudizio negativo della critica dell'Illuminismo ed avevano lanciato la moda del medievalismo. Questa raffigurazione, in reazione ad un mondo dominato dal razionalismo illuminista, in cui le emozioni erano determinate dalla ragione, aveva manifestato una visione romantica del Medioevo come un'et\u00e0 dell'oro della cavalleria.\nIl Medioevo veniva visto con \"nostalgia romantica\", come un periodo di armonia sociale e ambientale e di ispirazione spirituale, in contrasto con gli eccessi della Rivoluzione francese e, soprattutto, con gli sconvolgimenti ambientali e sociali e per l'utilitarismo sterile, creati dalla emergente rivoluzione industriale.\nIl termine \"gotico\" per un lungo periodo era stato equiparato alla parola \"vandalo\" (in senso dispregiativo) fino a quando lo scrittore inglese Horace Walpole non aveva avviato il \"Gothic Revival\" nelle arti.\nIl suo primo merito fu quello di aver acclimatato il neogotico nel palazzo signorile inglese. La fama della sua villa di campagna, a Strawberry Hill presso Londra, si diffuse in tutta Europa presso i seguaci dell\"'arte nuova\", cio\u00e8 romantica. La villa \u00e8 frutto di un ampliamento, realizzato nel 1750, di una struttura originaria con l'aggiunta di elementi della tradizione gotica, come la torre merlata e le volte a ventaglio con modanature dorate e specchi retrostanti, realizzate all'interno. Altro aspetto interessante della villa \u00e8 quello relativo all'arredamento, fortemente goticizzante nel disegno delle varie decorazioni, ma assai distante dall'autentico stile medioevale. L'impiego delle forme gotiche che si trovano nella villa di Walpole, \u00e8 molto pi\u00f9 vicina con la sua ingenuit\u00e0 scherzosa allo stile dei mobili Chippendale ed in genere alle cineserie del rococ\u00f2.\nTuttavia l'eco di Strawberry Hill si diffuse in tutta Europa, portando ad una rapida affermazione del neogotico anche in altri paesi, come la Francia e la Germania. Nel tempo Strawberry Hill aveva acquistato un significato associativo e sentimentale, infatti egli aveva voluto fissare gli stati d'animo presenti nel suo romanzo \"The Castle of Otranto\" del 1764.\nDal \"rococ\u00f2 gotico\" al \"gotico romantico\".\nIl passaggio dal \"rococ\u00f2 gotico\" al \"gotico romantico\" in Inghilterra si realizz\u00f2 verso la fine del Settecento, e coincide con la realizzazione della casa-abbazia Fonthill Abbey, su progetto dell'architetto James Wyatt per conto dello scrittore, mecenate e collezionista d'arte William Beckford: si trattava di una residenza di campagna con elementi decorativi simili a un'abbazia; le dimensioni dell'edificio, non pi\u00f9 esistente, erano di gran lunga superiori alla villa di Walpole, pur mantenendo quella \"tenebrosa solennit\u00e0\" che i romantici collegavano al concetto di \"secoli bui\".\nNel XIX secolo, divenuto lo stile neogotico elemento di tradizione e continuit\u00e0, divenne per gli inglesi tanto motivo di orgoglio nazionale da essere utilizzato per la ricostruzione del Palazzo del Parlamento, andato distrutto nel 1834 da un incendio: il progetto di Westminster venne avviato nel 1840 e riprende il tema del \"Gotico perpendicolare\", caratterizzato cio\u00e8 da un forte rigore geometrico; sorprende per\u00f2 la simmetria decisamente classicheggiante del complesso che uniforma tutti i prospetti, in particolar modo quello posto lungo le sponde del Tamigi, sottolineando la formazione classica del suo progettista, l'architetto Charles Barry. Un ulteriore capitolo del neogotico anglosassone si apre con la creazione dei giardini all'inglese, dove pi\u00f9 chiaramente si riflette la cultura e il gusto romantico dell'epoca.\nArchitetture neogotiche in Gran Bretagna.\nTra gli esempi di architettura neogotica in Gran Bretagna si ricordano:\nL'architettura neogotica fu impiegata regolarmente per edificare collegi universitari, sia nel Regno Unito sia negli altri paesi anglosassoni, tanto da poter definire un'architettura gotica collegiale.\nNeogotico tedesco.\nFino al Settecento inoltrato in Germania non ci fu alcun \"problema gotico\", i teorici dell'architettura, legati ai modelli italiani ed a Vitruvio, tendevano a respingere sdegnosamente quello che Jacques-Fran\u00e7ois Blondel definiva quel \u00abmostruoso, inammissibile stile che, al tempo dei nostri padri, era comunemente praticato con il nome di \u201cgotico\u201d\u00bb.\nAgli albori del neogotico il ricorso alle forme gotiche, utilizzate in maniera rigorosamente semplificata e contaminate a elementi rinascimentali, non era ancora estinto. Il cosiddetto \"Nachgotik\" (gotico postumo) del gesuita Christoph Wamser (1575-1649) e di alcuni altri goticisti appartenenti al suo stesso ordine, rappresenta \u00abnon tanto il consapevole revival di uno stile irrimediabilmente morto, quanto la consapevole adesione ad uno stile ancora vivo\u00bb.\nDa quando la teoria artistica cominci\u00f2 a distinguere tra architettura antica, medievale e moderna, il gotico fu guardato non solo come uno \"stile senza regole\" ma anche come uno \"stile naturalistico\". A causa di questa accentuazione sentimentale si venne a creare un'intima affinit\u00e0 fra i giardini all'inglese e le capelle, i castelli e tutti quegli elementi \"gotici\" che cominciarono a popolarli.\nPrime manifestazioni.\nIn Germania i primi giardini paesistici su modelli inglesi con rovine artificiali, eremi e chiostri, e gli altri elementi tipici del \"giardino gotico\", sorsero intorno al 1760.\nLa prima realizzazione di questo genere \u00e8 stato il parco di W\u00f6rlitz sull'Elba, dove anche il castello (1769-73) \u00e8 di stile inglese.\nIn Germania tuttavia il gotico non \u00e8 solo una \"moda bizzarra\" ma \u00e8 considerato un qualcosa di unico ed incomparabile. Nel 1772 Goethe aveva scritto un breve saggio sull'architettura tedesca (\"Von deutscher Baukunst\") in cui rivendicava l'esclusiva partenit\u00e0 dello \"stile della vera arte\" al mondo germanico, ed indicava come modello esemplare la cattedrale di Strasburgo dell'architetto Erwin von Steinbach.\nGoethe concep\u00ec lo stile gotico come contrasto allo stile romanico e come espressione di profondi sentimenti e di ci\u00f2 che viene espresso dalla parola tedesca \"Gem\u00fct\" (animo, indole, sentimento).\nPer il grande scrittore il gotico era il concetto dell'autonomo, del semplice, del puro e dell'elementare e cio\u00e8 ci\u00f2 che per Johann Joachim Winckelmann (e poco dopo anche per Goethe) significava l'arte greca. Per cui gli artisti del periodo romantico-classicistico avevano come riferimento l'arte greca ed il medioevo gotico come rimedio contro la superficialit\u00e0 e la decadenza del Settecento.\nGoethe con un prodigioso recupero delle forme classiche aveva creato l\"'idillio tedesco\" di un mondo che poteva essere idilliaco solo perch\u00e9 escludeva le forze dinamiche della storia per affermarsi come stasi, equilibrio assoluto, cerchio delimitato e concluso di una umanit\u00e0 che aveva il proprio centro in se medesima.\nDal cosmopolitismo neoclassico al nazionalismo neogotico.\nIn Germania il neogotico fu condizionato da pulsioni nazionalistiche. La ristrutturazione e ricostruzione del castello di Marienburg (1817-1842), originaria sede dell'Ordine dei Cavalieri teutonici, dove fu costruita una torre neogotica, appare come un ritorno alle proprie radici. Lo stesso vale per la Duomo di Colonia completato nel 1880.\nL'esempio pi\u00f9 spettacolare \u00e8 senza dubbio quello del Duomo di Colonia, sorto sul modello francese della cattedrale di Beauvais (sia a Beauvais che a Colonia, i lavori erano stati sospesi nel Cinquecento dopo l'erezione del coro e di pochi altri frammenti). Il progetto venne ripreso nel 1842 dopo il ritrovamento, avvenuto tra il 1814 e il 1816, di alcuni disegni originali. Peculiarit\u00e0 della Cattedrale di Colonia, oltre al forte verticalismo della struttura, \u00e8 l'uso del ferro in alcune strutture portanti allo scopo di assicurare maggiore stabilit\u00e0 al grandioso edificio.\nIn concorrenza con il completamento della chiesa di Colonia venne costruita ex novo la Votivkirche di Vienna. Completata verso la fine del XIX secolo, segue con estrema esattezza i canoni del gotico germanico. La costruzione \u00e8 coerente e senza contraddizioni, a tal punto che \u00e8 proprio la sua omogeneit\u00e0 stilistica a renderla tipica dell'et\u00e0 moderna: nel Medioevo, un progetto simile sarebbe inesorabilmente andato incontro ad interruzioni e ripensamenti.\nUn altro edificio famoso dell'Impero austro-ungarico \u00e8 il Parlamento di Budapest: dopo il 1867 il governo ungherese, raggiunta l'autonomia dall'Austria, fece costruire il famoso palazzo lungo le rive del Danubio. L'edificio, unico nel suo genere, integra una enorme cupola alla maniera di Brunelleschi in un apparato di forme prettamente gotiche, con archi rampanti e pinnacoli.\nNeogotico francese.\nLe origini.\nIn Francia, dove il rococ\u00f2 aveva avuto un radicamento pi\u00f9 profondo rispetto all'Inghilterra, la reazione si manifest\u00f2 in forme molto pi\u00f9 violente.\nTale reazione si manifest\u00f2, a partire dalla seconda met\u00e0 del Settecento, nel dibattito illuminista come momento di confronto risolutivo. L'educazione artistica voleva ricondurre ogni spunto ad una condizione originaria. Cos\u00ec l'abate Laugier aveva sintetizzato il concetto \u00abTenons nous au simple et au naturel\u00bb: dove semplicit\u00e0 equivale a razionalit\u00e0 e per natura si intende il mondo stesso della fisica. Nel contempo Laugier aveva rivalutato l'architettura greca e l'ordine dorico, e l'architettura gotica.\nAnge-Jacques Gabriel fu il primo, fra i grandi architetti francesi, che si volse ad un linguaggio pi\u00f9 classico; a partire dagli anni 1760 e durante gli anni 1770, nella Reggia di Versailles realizz\u00f2 il Castello del Petit Trianon, un capolavoro dell'architettura neoclassica e nel Teatro dell'opera reale di Versailles dove adott\u00f2 delle decorazioni sobrie ed ispirate all'antico. Ma la prima opera che possa definirsi in qualche modo \"neogotica\" fu il cosiddetto Pantheon a Parigi dell'architetto Jacques-Germain Soufflot, il quale aveva dichiarato che aveva voluto unire l'ordine greco con \u00abla leggerezza che \u00e8 da ammirare in molti edifici gotici\u00bb.\nL'affermazione del neogotico in Francia.\nNel 1802 era uscita l'opera apologetica \"G\u00e9nie du Christianisme\" di Ren\u00e9 de Chateaubriand, che segn\u00f2 un momento di forte ripresa del sentimento religioso in ambito cattolico e che da molti \u00e8 ritenuta come il termine d'inizio del revival gotico in Francia.\nTuttavia, una vera affermazione del neogotico in Francia, si manifester\u00e0 in epoca romantica, quindi dopo Napoleone, dagli anni venti dell'Ottocento. Tuttavia la produzione architettonica risulta limitata nel campo civile, relegando questo stile soprattutto alla costruzione di numerose chiese. I risultati pi\u00f9 importanti invece si registrano nell'intensa opera di restauro dei grandi edifici gotici di Francia, di cui il principale artefice fu Viollet-le-Duc. Egli interviene ad esempio sulla celebre Cattedrale di Notre-Dame a Parigi, realizzando numerose statue per la facciata ed innalzando la svettante guglia al centro della chiesa; Viollet-le-Duc infatti esegue i suoi interventi con l'intento di completare l'opera secondo il pensiero dei progettisti originari.\nAltri restauri importanti di Le-Duc sono quelli per la Sainte-Chapelle a Parigi, per la Basilica di V\u00e9zelay, per la cittadella medioevale di Carcassonne e per la Basilica di Saint-Denis, luogo di sepoltura dei regnanti francesi.\nImportante \u00e8 anche il completamento della Cattedrale Notre-Dame di Rouen: per il tetto si sceglie di costruire una grande torre neogotica in metallo nonostante la tenace resistenza di Viollet-le-Duc, fautore invece di un intervento teso a completare la cattedrale seguendo gli intenti dei costruttori medioevali. La scelta annuncia in qualche modo gli albori dell'architettura del ferro, produzione artistica che si affermer\u00e0 in Francia proprio in questo periodo.\nNeogotico spagnolo.\nNel corso dell'Ottocento il Neogotico in Spagna non produce risultati particolarmente significativi con un'unica eccezione: le opere del catalano Antoni Gaud\u00ed. Tra queste la pi\u00f9 significativa dal punto di vista del nostro studio \u00e8 senza dubbio la Sagrada Fam\u00edlia di Barcellona, una chiesa che riprende l'architettura gotica reinterpretandola nell'ottica della nuova corrente modernista. Inizialmente la chiesa avrebbe dovuto essere uno dei tanti edifici goticizzanti dell'epoca e fu cominciata da Francesc de Paula del Villar nel 1882. Gaud\u00ec intervenne nel progetto solo alla fine del 1883, modificando sostanzialmente il progetto originario: accentu\u00f2 la verticalit\u00e0 del tempio con l'inserimento di altissime torri e, come un maestro di un cantiere medioevale, disegn\u00f2 navate dalle forme totalmente innovative, con leggerissime colonne a sostegno di volte dalla geometria complicatissima.\nNeogotico italiano.\nIl Neogotico italiano segue quello francese. Tra i primi suoi esempi \u00e8 doveroso ricordare il Castello di Pollenzo, nell'omonima tenuta sabauda. Qui, in una iniziale residenza trecentesca, il re Carlo Alberto impiant\u00f2 una moderna azienda agricola, ampliando l'originaria costruzione. Il risultato fu un castello in cui si assommano gli stili pi\u00f9 svariati, dal neoromanico al neogotico, combinati tra loro nel rifacimento ottocentesco diretto da Pelagio Palagi ed Ernesto Melano: neogotica \u00e8 pure la chiesa di San Vittore ad esso collegata. La provincia di Cuneo custodisce un ricco patrimonio neogotico, non solo a Pollenzo, ma a Busca, Novello, Envie e Dogliani.\nAltri importanti cantieri si aprono per il completamento delle maggiori chiese gotiche italiane, come quelli per la costruzione delle fredde facciate delle chiese fiorentine di Santa Croce (1857 - 1863) e Santa Maria del Fiore (1866 - 1887), disegnate rispettivamente da Niccol\u00f2 Matas ed Emilio De Fabris. Ancora sul finire del secolo si completa la facciata della Cattedrale di Napoli, su progetto di Errico Alvino, mentre ai primissimi anni del Novecento risale la facciata gotica del Duomo di Arezzo. Caso singolare \u00e8 quello del Duomo di Milano, la cui costruzione, avviata nel 1386, fu completata solo nell'Ottocento: gran parte delle guglie e delle decorazioni architettoniche risalgono al periodo a cavallo tra il XVIII secolo e il XIX secolo e riprendono, solo per coerenza con l'impianto originario, lo stile gotico.\nTuttavia, la facciata della cattedrale milanese, pur essendo costruita in piena epoca napoleonica, \u00e8 l'elemento che pi\u00f9 di ogni altro si distacca dalla tradizione gotica. In Italia, per tutto il secolo, il Neogotico sopravvive sino all'epoca del Liberty come stile pi\u00f9 eclettico: \u00e8 il caso ad esempio del Castello Mackenzie, la sontuosa dimora costruita su progetto di Gino Copped\u00e8 tra il 1893 e il 1905. Il Castello si presenta come uno stravagante miscuglio di stili e citazioni dell'architettura del passato: significativi sono i rimandi ai palazzi gotici della Toscana medioevale, come il Palazzo Pubblico di Siena e il Palazzo Vecchio di Firenze.\nPrincipali architetture neogotiche in Italia (Ottocento).\nIl neogotico diviene inoltre lo stile delle chiese protestanti realizzate in Italia nell'Ottocento, dopo la concessione della libert\u00e0 di culto; lo stile gotico infatti, austero e minimalista, ben si confaceva alle liturgie delle chiese riformate.\nTra quelle costruite dopo l'unificazione occorre ricordare, in ordine cronologico:\nPrincipali architetture neogotiche in Italia (Novecento).\nRisalgono alla prima met\u00e0 del Novecento alcuni edifici neogotici, tra cui menzioniamo:\nArchitetture neogotiche extraeuropee.\nCome colonie o ex-colonie degli Stati europei, diversi Paesi d'oltreoceano finiscono per assorbire le influenze gotiche in voga nel \"Vecchio Continente\", soprattutto per l'edificazione di chiese.\nTra le architetture neogotiche extraeuropee si ricordano:\nChiaramente ispirati all'architettura gotica sono alcuni grattacieli americani, tra cui il Woolworth Building di New York e la Tribune Tower, a Chicago; in fondo, nelle prime architetture in metallo \u00e8 possibile leggere il concretizzarsi delle aspirazioni verticali del gotico. In anni pi\u00f9 recenti, il celebre architetto statunitense Philip Johnson, ha ripreso i temi del Gotico inglese per la costruzione del PPG Place a Pittsburgh."}
{"id": "772784", "revid": "1776051", "url": "https://it.wikipedia.org/wiki?curid=772784", "title": "In Memory of Quorthon", "text": "In Memory of Quorthon \u00e8 un cofanetto del gruppo musicale black metal svedese Bathory, pubblicato nel 2006 dalla Black Mark.\nIl disco.\nRealizzato in memoria del fondatore della band contiene: materiale dei Bathory, del progetto a nome dello stesso Quorthon e di Jennie Tebler.\nLa lista delle tracce \u00e8 stata selezionata da Boss, padre di Quorthon. Tutte le canzoni sono state rimasterizzate. Include un poster di Quorthon preso dalla sessione del Railay Bridge of London del 1987 un libro di 174 pagine.\nIl quarto disco \u00e8 un DVD contenente un video di 11 minuti: \"One Rode To Asa Bay\"."}
{"id": "772786", "revid": "1154737", "url": "https://it.wikipedia.org/wiki?curid=772786", "title": "Monte Poggio", "text": "Il Monte Poggio, 1.081\u00a0m, \u00e8 un rilievo sito all'interno del Parco Regionale delle Capanne di Marcarolo (provincia di Alessandria).\nDescrizione.\nLa montagna \u00e8 caratteristica per la sua ampia mole piramidale, ed \u00e8 riconoscibile per la sua posizione isolata che domina il lato sinistro della valle del Gorzente e gli omonimi laghi. Sulla sua cima si trovano alcune rovine, nei pressi delle \u00e8 collocata una croce di vetta e un cippo in cemento.\nGeologia.\nIl monte Poggio, come altri rilievi della zona, \u00e8 caratterizzato dalla prevalenza di rocce peridotitiche, che affiorano un vari punti del grande cono principalmente erboso. \nAccesso alla vetta.\nLa via pi\u00f9 breve per raggiungerne la sommit\u00e0 \u00e8 un sentiero segnato che ha inizio dalla strada provinciale 167 (vicinanze localit\u00e0 case Poggio), un altro percorso parte dalla localit\u00e0 Capanne Superiori (presenza Cappella N.S Assunta ai bordi della SP 167). Dalla cima panorama sui Laghi del Gorzente e le vicine vette dei monti Tobbio e Figne, in condizioni di cielo limpido visuali della Corsica e dell'arco alpino ove spiccano i profili del Monviso e del Monte Rosa."}
{"id": "772796", "revid": "226458", "url": "https://it.wikipedia.org/wiki?curid=772796", "title": "Monfol", "text": ""}
{"id": "772797", "revid": "848247", "url": "https://it.wikipedia.org/wiki?curid=772797", "title": "Signols", "text": "Signols \u00e8 una frazione del comune di Oulx, nella citt\u00e0 metropolitana di Torino.\nLa frazione \u00e8 posta sulla strada statale di Bardonecchia ad un paio di chilometri dall'abitato di Oulx verso l'abitato di Bardonecchia.\nAl centro della frazione esiste una cappella dedicata a San Sisto Papa e la fontana di acqua amara del 1866. Vicino alla fontana \u00e8 stato ristrutturato un forno a legna. Nel paese esiste una sola via, omonima alla cappella. \nL'allevamento e la coltivazione sono ancora praticati dalle popolazioni locali. Sopra il paese si trovano diversi luoghi interessanti dal punto di vista mineralogico. Esistono diverse cave di gesso dove, oltre al gesso, si possono trovare diversi minerali: albite, anatasio, brookite, rutilo, quarzo, ematite."}
{"id": "772799", "revid": "112103128", "url": "https://it.wikipedia.org/wiki?curid=772799", "title": "San Marco di Oulx", "text": "San Marco \u00e8 una frazione del comune di Oulx. Il piccolo borgo \u00e8 situato sulla Strada Provinciale per Sauze d'Oulx, a 1212 di altitudine. La cappella dedicata a San Marco \u00e8 citata nella Bolla del vescovo Cuniberto del 1065. Conserva una bella ancona barocca e sui muri esterni sono visibili tracce di affresco del XVI secolo. Accanto alla cappella vi sono una magnifica fontana cinquecentesca e il tiglio della libert\u00e0 risalente agli anni della Rivoluzione francese."}
{"id": "772800", "revid": "28592", "url": "https://it.wikipedia.org/wiki?curid=772800", "title": "Royeres", "text": ""}
{"id": "772802", "revid": "123446021", "url": "https://it.wikipedia.org/wiki?curid=772802", "title": "Beaulard", "text": "Beaulard () \u00e8 una frazione del comune di Oulx in citt\u00e0 metropolitana di Torino.\nIl paese \u00e8 situato nel fondovalle lungo la Dora di Bardonecchia a 1.175 m s.l.m. Fa parte del comune di Oulx dal 1928, quando fu soppresso come comune autonomo. Dispone di una stazione ferroviaria lungo la linea ferroviaria Torino-Bardonecchia.\nUn sentiero ciclo pedonale (\"Sentiero Natura\") congiunge l'abitato con Bardonecchia da un lato e con Oulx dall'altro.\nFino alla stagione invernale 1992-1993, Beaulard possedeva un piccolo comprensorio sciistico, che contava, nel momento di massima espansione, cinque impianti.\nBeaulard ha dato i natali a Joseph Chalier, personaggio di spicco della Rivoluzione francese, finito sul patibolo nel 1793."}
{"id": "772803", "revid": "848247", "url": "https://it.wikipedia.org/wiki?curid=772803", "title": "Savoulx", "text": "Savoulx (\"Savu\" in \"patois\") \u00e8 una frazione di Oulx nella Val di Susa. Prima del 1928 era un comune autonomo. Il paese ha ospitato l'uomo da tempi remoti, ma \u00e8 stato menzionato per la prima volta in documenti ufficiali nel 1065 quando la popolazione \u00e8 divenuta tributaria della Prevostura di San Lorenzo di Oulx appena elevata a quel ruolo dal vescovo Cuniberto di Torino. Invece il paese era dominato per parte feudale dai signori De Bardonn\u00e8che. A met\u00e0 del Quattrocento \u00e8 stata costruita la chiesa di San Gregorio Magno, sancendo il distacco da Oulx riguardo alle dipendenze religiose.\nNel 1616 Savoulx ottenne anche l'autonomia amministrativa, divenendo il 21\u00ba comune dell'Escarton d'Oulx.\nIl paese situato a 1100 m s.l.m. con 346 residenti ha raggiunto il maggior numero di abitanti nel 1720 pochi anni dopo il passaggio della Valle dal Delfinato al Piemonte quando ne contava 580.\nLe borgate di Savoulx sono:\nNelle borgate di Savoulx si possono notare le targhe riportanti toponimi, di origine remota e il cui significato \u00e8 andato perduto. I toponimi sono stati raccolti su una guida con l'aiuto di abitanti d'ascendenza locale.\nLuoghi d'interesse.\nNel documento della Prevostura di Oulx viene citata della chiesa di Savoulx dedicata a San Gregorio. Durante un'inondazione la chiesa, che era situata presso il vecchio mulino, fu distrutta e si decise la costruzione di un nuovo edificio nella localit\u00e0 dov'\u00e8 ora. La decisione avvenne nel 1451 con il consenso della Prevostura e fu consacrata nel 1454. Nel XVI secolo ci furono ampliamenti, ristrutturazione di una facciata e abbellimenti. Il portale in legno scolpito, con serratura a gigli, risale allo stesso secolo e sono riportati le iniziali di San Gregorio Magno. La chiesa venne dotata di acquasantiera in marmo e di una Cantoria simile a quella di N\u00e9vache. L'abside e il campanile risalgono al 1662 in stile delfinese, mentre l'interno dell'edificio \u00e8 in stile gotico italiano.\nL'edificio \u00e8 situato nella borgata Joans (I' Jon) accanto al vecchio forno a legna. L'inizio dei lavori risale al 1625 e venne modificato nel tempo prendendo ben presto caratteristica di santuario. Ancora oggi si festeggia il giorno di San Pancrazio (12 maggio) con la benedizione del pane e la sua distribuzione dopo la funzione.\nNelle borgate di Savoulx possiamo incontrare vecchie fontane ed accanto un edificio adibito a forno comunitario. Il forno di Signols (L'Fur du Sinh\u00f2u) viene ancora utilizzato per cuocere il pane di segala e tradizionali torte di mele. Al centro di Savoulx troviamo il forno del Mii situato accanto all'edificio che era sede del Municipio fino al 1928."}
{"id": "772804", "revid": "112102139", "url": "https://it.wikipedia.org/wiki?curid=772804", "title": "Gad (Oulx)", "text": "Gad \u00e8 una frazione del comune di Oulx, posta nei pressi dell'uscita dell'Autostrada A32 ed \u00e8 inoltre raggiungibile dalla Strada statale 24 del Monginevro. \n\u00c8 la frazione pi\u00f9 a valle del comune, ai confini con Salbertrand, a 1068 metri di altitudine. La frazione ospita ancora numerose attivit\u00e0 artigianali ed agricole. La piccola chiesa della frazione \u00e8 dedicata a San Claudio.\nNella frazione passa il percorso della Via Francigena, proveniente da Oulx capoluogo e diretta a Salbertrand."}
{"id": "772807", "revid": "729019", "url": "https://it.wikipedia.org/wiki?curid=772807", "title": "Nicolas de Catinat de La Fauconnerie", "text": "Condusse le campagne militari francesi in Italia durante la Guerra della Grande Alleanza e la Guerra di successione spagnola.\nBiografia.\nProveniente da una famiglia della piccola nobilt\u00e0 di provincia, figlio di Nicolas II di Catinat, magistrato, e di Catherine Poille, lascia in giovent\u00f9 la professione giuridica per quella militare. Inizia la sua carriera nella Guardia Francese, un reparto di fanteria d'\u00e9lite destinato alla guardia del Re ed alla difesa di Parigi, e qui salir\u00e0 via via tutti gli scalini del comando. Gi\u00e0 nel 1667 si distingue nell'assedio di Lilla, poi tra il 1676 ed il 1678 durante la guerra nei Paesi Bassi. Nel maggio 1679, gi\u00e0 con il grado di capitano, comanda il distaccamento che vicino a Torino rapisce il conte Ercole Mattioli, segretario di stato del duca di Mantova Ferdinando Carlo di Gonzaga-Nevers, sospettato di aver effettuato il doppio gioco nella trattativa segreta per la cessione di Casale alla Francia e di aver cos\u00ec ridicolizzato Luigi XIV di Francia (vedi anche la \"Maschera di Ferro\").\nMaresciallo di campo nel 1680, dopo l'abrogazione dell'editto di Nantes opera in Italia a fianco delle truppe dei Savoia nelle campagne di persecuzione contro i Valdesi: il 17 maggio 1686, dopo due tentativi infruttuosi, riesce a sorprendere le difese dei \"religionaires\" asserragliati alla Balsiglia, sui monti della valle Germanasca, massacrandone pi\u00f9 di 60.\nNel 1690, dopo il ritorno dei valdesi dall'esilio ginevrino, torna sulle stesse montagne alla testa di 4.000 uomini, ma in mezzo ad una bufera di neve viene sconfitto e ricacciato da un manipolo di 370 combattenti protestanti, che un mese dopo riusciranno ancora una volta a sfuggire all'attacco francese.\nDopo avere preso parte all'assedio di Philippeville al principio della Guerra della Grande Alleanza, viene nominato comandante in capo dell'armata francese in Italia nel 1690. Il 18 agosto di quell'anno ottiene la vittoria alla battaglia di Staffarda contro le truppe Imperiali ed i Savoia, nel frattempo entrati nella Lega di Augusta. La campagna del Catinat prosegue con la conquista di Nizza, di gran parte della Savoia transalpina e la distruzione di molte citt\u00e0 piemontesi (Carmagnola, Avigliana, Villar Dora, Rivoli, Saluzzo, Savigliano Fossano e Cavour ), mentre tutta la pianura piemontese viene messa a ferro e fuoco dalle sue truppe; viene risparmiata solamente Villanova d'Asti, all'interno delle cui possenti mura i Francesi, al momento del rovesciamento delle alleanze da parte dei Savoia, erano gi\u00e0 presenti. Non vi \u00e8 spiegazione sul perch\u00e9 abbiano lasciato la citt\u00e0 indenne. Ancor oggi, l'8 dicembre, il sindaco adempie il voto fatto allora alla Vergine dai Villanovesi per implorare la salvezza.\nIl 27 marzo 1693 Nicolas Catinat ottiene il bastone di maresciallo di Francia e il 4 ottobre dello stesso anno, alla testa di 35.000 soldati, porta la sua armata alla vittoria nella battaglia della Marsaglia, che coster\u00e0 all'esercito alleato la perdita di pi\u00f9 di 10.000 uomini. Questa serie di rovesci non impedisce agli Alleati l'invasione del Delfinato, n\u00e9 ai Savoia d'imporre alla Francia una pace separata, ottenendo la restituzione dei territori occupati dai Francesi fin dal 1640.\nNuovamente incaricato delle operazioni in Italia nel 1701 all'inizio della guerra di successione spagnola, si trova a fronteggiare ancora una volta le armate Imperiali guidate dal principe Eugenio, ma il cattivo stato dell'esercito, la mancanza di denaro e di rifornimenti, l'alleanza pi\u00f9 formale che sostanziale con Vittorio Amedeo II di Savoia (cugino di Eugenio e segretamente in contatto con lui) paralizza i suoi sforzi, provocandone la sconfitta il 9 luglio 1701 a Carpi di Villa Bartolomea, nei pressi di Legnago. Luigi XIV lo fa sostituire al comando dal duca di Villeroy, \"\u00ababile generale pi\u00f9 a corte che in guerra\u00bb\", di cui \u00e8 l'ufficiale in seconda nella successiva battaglia di Chiari (1\u00ba settembre), dove per\u00f2 le truppe francesi vengono ancor pi\u00f9 pesantemente sconfitte.\nAbbandonate le campagne belliche dopo queste ultime vicende, si ritira, sfuggendo la vita di corte ed i circoli militari, nel suo castello di Saint-Gratien (nei pressi di Montmorency), dove muore il 12 febbraio 1712. \u00c8 seppellito nella chiesa del villaggio.\nCatinat fu indubbiamente uno dei pi\u00f9 grandi strateghi militari della sua epoca, famoso per la meticolosit\u00e0 con cui preparava i movimenti delle truppe. Con i suoi reggimenti di fanteria fu uno dei primi ad applicare la tecnica dell'assalto alla baionetta, teorizzandone con precisione la conduzione sul campo di battaglia: i suoi reparti erano rigorosamente organizzati in modo da sostenere passivamente il fuoco nemico fino a che non si fossero portati in formazione compatta a ridosso delle linee avversarie, punto da cui, dopo aver scaricato le fucilerie ormai a distanza ravvicinata, dovevano avventarsi a ranghi serrati sulle truppe avversarie. Oltre l'indubbia capacit\u00e0 militare, fu allo stesso tempo tristemente noto nel Nord Italia per la spietatezza con cui conduceva le sue campagne, seminando terrore e distruzione nei territori dove passavano le sue armate.\nMemoria.\nAlla sua figura era stata dedicata dall'amministrazione coloniale francese della Cocincina una delle principali arterie della capitale Saigon (attuale Citt\u00e0 di Ho Chi Minh). Rue Catinat fra l'altro \u00e8 rimasta famosa per essere citata nella seconda riga del romanzo di Graham Greene \"Un americano tranquillo\", che vi ambienta la maggior parte della storia.\nDopo l'unificazione del Vietnam al termine della relativa guerra, come quasi tutte le strade con nomi francesi, la strada \u00e8 stata rinominata, nonostante la sua fama anche internazionale, ed ora si chiama Hai Ba Tr\u0173\u0301ng.\nInoltre, la localit\u00e0 alpina sopra Fenestrelle, in val Chisone, in cui Catinat e il suo esercito trascorsero l'inverno del 1693 si chiama tuttora Pra Catinat."}
{"id": "772811", "revid": "767487", "url": "https://it.wikipedia.org/wiki?curid=772811", "title": "The Haunted (album)", "text": "The Haunted \u00e8 l'album di debutto della band di melodic death metal svedese The Haunted. \u00c8 stato pubblicato il 23 giugno 1998 dalla casa discografica Earache Records."}
{"id": "772812", "revid": "15428", "url": "https://it.wikipedia.org/wiki?curid=772812", "title": "Nicolas Catinat", "text": ""}
{"id": "772814", "revid": "599013", "url": "https://it.wikipedia.org/wiki?curid=772814", "title": "Tlj", "text": ""}
{"id": "772819", "revid": "697352", "url": "https://it.wikipedia.org/wiki?curid=772819", "title": "Apple, Inc.", "text": ""}
{"id": "772821", "revid": "1494169", "url": "https://it.wikipedia.org/wiki?curid=772821", "title": "Aser", "text": ""}
{"id": "772823", "revid": "132266", "url": "https://it.wikipedia.org/wiki?curid=772823", "title": "Gruppo di Intervento Speciale", "text": ""}
{"id": "772825", "revid": "78273", "url": "https://it.wikipedia.org/wiki?curid=772825", "title": "Neogotica", "text": ""}
{"id": "772827", "revid": "36426", "url": "https://it.wikipedia.org/wiki?curid=772827", "title": "Oulx", "text": "Oulx (pronuncia , \"Ors\" o \"Ols\" in occitano; \"Ols\" in piemontese; italianizzato in \"Ulzio\" durante il regime fascista) \u00e8 un comune italiano di abitanti della citt\u00e0 metropolitana di Torino in Piemonte. Si trova in Alta Val di Susa.\nGeografia fisica.\nTerritorio.\nOulx sorge su un pianoro al centro dell'Alta Val di Susa, nella zona di confluenza tra la Dora Riparia e la Dora di Bardonecchia, a circa 75 chilometri a ovest di Torino e 25 da Susa. Ubicato alle pendici del monte Cotolivier (2.105\u00a0m), \u00e8 dominato a nord dall'imponente cima del Seguret (2.926\u00a0m) e si trova poco a valle della nota localit\u00e0 sciistica di Sauze d'Oulx, cui \u00e8 collegato da una strada provinciale.\nA breve distanza dal paese, partendo da via Pellousieres, si incontra il \"lago Borello\", noto anche come \"stagno di Oulx\", una zona umida molto peculiare in quanto coesistono specie animali e vegetali tipiche sia della zona alpina sia della pianura. Ex cava di estrazione di torba e argilla sfruttata per la costruzione nel 1860 del Traforo ferroviario del Frejus, \u00e8 stata poi abbandonata e quindi invasa dalle acque di falda affioranti alla base del Cotolivier. Attualmente a causa dei progressivi depositi di materiale organico lo stagno \u00e8 per\u00f2 in fase di interramento. Per proteggere questo particolare e suggestivo luogo la Provincia di Torino ha istituito nel 2004 un piccolo parco provinciale, la \"Riserva dello Stagno di Oulx\", che copre una superficie di 82 ettari estendendosi tra i 1.063 e 1.249 metri di quota.\nIl capoluogo di Oulx \u00e8 storicamente suddiviso in tre borghi: \"Borgo Superiore\" (o \"Borgo Vecchio\" o \"Vi\u00e9re\"), \"Borgo Inferiore\" (o \"Plan\") e \"Abadia\".\nOrigini del nome.\nIl nome del comune, attestato per la prima volta nell'880 nella forma \"Ulces\", dalla radice indoeuropea *pelk / *polk = circondare, recingere. Base celtica *olka = campo recintato. Lat. medioevale olca / holca / aucia / auca / oca / ocha / ochia / occhia / algia / augia / oschia / osca / oska / colcia = terreno recintato \u00e8 riconducibile al nome proprio di persona celtico \"Ulkos\" (probabilmente nel senso di \"terreno di propriet\u00e0 di Ulkos\"). Da l\u00ec la francesizzazione \"Oulx\" e la successiva italianizzazione \"Ulzio\". \u00c8 detto \"Ors\" [\u028a\u027es] o \"Ols\" [\u028als] in occitano e in piemontese.\nStoria.\nOrigini.\nRitrovamenti del periodo preceltico al Soubras, ci dicono che i primi insediamenti nella zona di Oulx sono molto remoti, anche se il villaggio sorge pi\u00f9 tardi, in epoca romana. Manca la documentazione fino al 900 dopo Cristo, secondo la tradizione anni delle scorrerie dei saraceni in tutta la valle di Susa. \u00c8 proprio nella lotta contro di loro che sarebbe stato ucciso san Giusto di Novalesa, accorso ad Oulx con il confratello San Flaviano, in difesa della popolazione dal suo rifugio di Beaulard.\nIl Delfinato.\nAll'inizio dell'anno 1000 il vescovo di Sisteron, Giraldo, fonda una comunit\u00e0 religiosa presso \"Ulcium\", che verr\u00e0 riconosciuta dal vescovo Cuniberto che le attribuisce decime e chiese. \"Ulcium\" appartiene al nascente Delfinato, \u00e8 sede di Prevostura di San Lorenzo con annesso convento e sta acquistando importanza: due papi, Urbano II e Callisto II l'arricchiranno con varie donazioni. Il prevosto di Oulx gode di notevoli prerogative. Fino all'anno in cui viene soppressa, il 1749, la Prevostura resta un punto fondamentale del potere religioso nelle Alpi Occidentali. Nel XII secolo Oulx diventa anche importante centro amministrativo e commerciale i cui interessi si scontrano con quelli dell'abate di Susa e del Delfino.\nRepubblica degli Escartons.\nDall'esigenza di una maggiore indipendenza nasce nel 1343 un'esperienza amministrativa nuova, quella degli \"Escartons\". Oulx, il Brian\u00e7onnais, la Val Chisone, la Valle Varaita e il Queyras si associano e si amministrano in modo autonomo, pagando il proprio affrancamento al Delfino Umberto II, che per\u00f2 nel 1349, con il \"trattato di Romans\" stipulato con Filippo di Valois, cede alla corona di Francia tutto il Delfinato, Oulx inclusa. L'esperienza degli \"Escartons\", che si chiamano cos\u00ec dalla tassa \"escarton\" che devono pagare ogni anno al Delfino, prosegue fino al 1713 ed \u00e8, con i cantoni svizzeri, raro esempio di autonomia amministrativa alpina. Col diradarsi del transito verso la Provenza durante il Rinascimento il paese perde importanza. Rimane per\u00f2 ancora \"Escarton\" autonomo. In questo periodo il valico del Monginevro assume maggiore rilievo per il transito di truppe verso l'Italia.\nPrende l'avvio con il Cinquecento un periodo tormentato e difficile per Oulx e tutta l'alta Valle di Susa. Le guerre di religione tra cattolici e valdesi portano all'incendio e al saccheggio della Prevostura, da parte dei valdesi, nel luglio 1562, la guerra tra Francia e Spagna non concede tregua fino alla pace di Cateau-Cambr\u00e9sis (1559). Nel corso del XVI secolo, anche le popolazioni locali sono decimate dalle pestilenze. Sono numerosi piloni e cappelle dedicati a San Rocco, protettore contro la peste. Oulx conclude la sua esperienza come \"Escarton\" nel 1713 quando, con il trattato di Utrecht, Oulx e la valle di Susa con l'alta Val Chisone e Casteldelfino in Val Varaita passano a Vittorio Amedeo II di Savoia.\nI Savoia.\nAncora transiti di truppe francesi in occasione della guerra di successione austriaca, ma questa volta i francesi sono fermati dai piemontesi al colle dell'Assietta. Successivamente il Trattato di Aquisgrana (1748) segna l'inizio di un periodo di pace che durer\u00e0 circa mezzo secolo. Gli effetti della Rivoluzione francese si fanno sentire anche ad Oulx, dove vengono piantati gli alberi della Libert\u00e0, uno dei quali ancora vive sulla strada provinciale per Sauze.\nDurante il Risorgimento vive e lavora ad Oulx Luigi Des Ambrois (1807\u00a0\u2013 1874), ministro degli Interni e poi dei Lavori Pubblici di Carlo Alberto e poi presidente del Senato del Regno. Evento importante e significativo \u00e8 l'apertura del traforo ferroviario del Frejus nel 1871, quando transita il primo treno internazionale. Nel 1872 viene fondato ad Oulx il corpo degli alpini.\nDal '900.\nAll'avvio della seconda guerra mondiale, l'attacco parte dalle creste tra lo Chaberton e la Valle Stretta e nella zona di Desertes. I segni degli scontri sono ancora visibili su punta Clotesse e sulla Grand'Hoche cos\u00ec come sulle montagne di Oulx si trovano ancora oggi bunker, cavalli di frisia e spesso ordigni inesplosi.\nDurante il fascismo il nome di Oulx viene italianizzato in Ulzio, mentre il paese si ingrandisce, ingloba le frazioni e diventa sede di Pretura. Nel 1960 riprende il nome originale.\nFiera Franca.\nA Oulx si tiene ogni anno la \"Fiera Franca\", giunta nel 2020 alla 526\u00aa edizione. La manifestazione affonda le sue radici nel 1494, quando il paese fu attraversato dagli eserciti di Carlo VIII in marcia verso il Regno di Napoli. La popolazione dovette sostenere grandi sacrifici per fornire viveri e foraggio alle milizie e come ricompensa il sovrano concesse a Oulx di tenere annualmente, a fine estate, una fiera \"franca\", ovvero esente dalle tasse foranee.\nPi\u00f9 di recente si stabil\u00ec di organizzare la Fiera Franca ogni anno nella prima domenica di ottobre: in tale data la fiera anima il paese con esposizioni, bancarelle, animali, prodotti enogastronomici.\nVia Francigena.\nIl borgo di Oulx e la frazione di Gad erano importanti punti di transito e di sosta dei pellegrini sul tracciato storico della Via Francigena proveniente dal Colle del Monginevro, via che prosegue poi verso Salbertrand ed Exilles ed attraverso Susa si dirige a Rivoli e Torino.\nMonumenti e luoghi d'interesse.\nCuore dell'Alta Valle Susa, Oulx conserva ancora notevoli vestigia storiche, soprattutto nel Borgo Superiore, lungo la strada lastricata che sale verso Sauze d'Oulx. Pi\u00f9 discosto, nei pressi della stazione ferroviaria sorge l\"'Abadia\": l'attuale chiesa del Sacro Cuore di Ges\u00f9 (1886) venne edificata sui resti (X secolo) della Prevostura di San Lorenzo di Oulx, inizialmente un oratorio dipendente dalla Abbazia della Novalesa con il nome di \"Plebs Martyrum\", poi canonicato agostiniano eretto a rango di Prevostura, ente semi-autonomo che controllava gran parte delle chiese delle Valli di Susa, del Chisone e del Brianzonese (ora francese) e soggetto alla Diocesi di Torino. Complesso composto da numerosi edifici, secondo gli studi presentava una chiesa principale di costruzione romanica dalle ambizioni architettoniche degne del rango di questo ente, con una rara cupola su tiburio ottagono. La Prevostura venne gravemente danneggiata dalle alluvioni, dalle guerre di religione e da un incendio alla fine del XVI secolo; riattata nel 1609, croll\u00f2 nel 1854, per poi venire ricostruita nelle attuali forme, molto pi\u00f9 semplici.\nNel Borgo Superiore degna di nota \u00e8 la \"Torre Delfinale (o Torre dei Saraceni)\" (XIV secolo), recentemente restaurata, mentre in cima al borgo, sulla strada per Sauze d'Oulx, si trova la chiesa parrocchiale di Santa Maria Assunta del XV secolo, ampiamente rimaneggiata nel 1862. Anche conosciuto come Vi\u00e9re, il Borgo Superiore conserva numerosi edifici storici delle famiglie nobili e borghesi di questo centro alpino.\nOltre alla raccolta Piazza Mistral, lungo la via principale (intitolata alla famiglia Des Ambrois che qui possedeva due palazzi) si incontrano:\nNel borgo inferiore, detto Plan, sono notevoli la Fontana delfinale in Piazza Garambois, ispiratrice della fontana riprodotta nell'ottocentesco Borgo medievale di Torino ed il cinquecentesco Palazzo del Capitano La Cazette, con finestre a crociera in pietra e portone con epigrafe.\nNumerose case e siti storico-architettonici sono illustrati tramite i pannelli del \"Percorso Des Ambrois\", creato per il 150\u00b0 dell'Unit\u00e0 d'Italia.\nNelle frazioni, sono sottoposte a tutela, oltre ai resti del castello di Beaulard, le chiese di Beaulard, Chateau Beaulard, Puy Beaulard, Royeres, Signols, Savoulx, Refour: alcune di esse presentano splendidi affreschi.\nSociet\u00e0.\nStranieri.\nSecondo i dati ISTAT al 31 dicembre 2019 la popolazione straniera residente era di 374 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nAd Oulx sono site due uscite dell'Autostrada A32, Torino-Bardonecchia, aperta al traffico all'inizio degli anni novanta, tramite la quale si raggiunge Torino in 40 minuti.\nLa stazione di Oulx-Cesana-Claviere-Sestriere (TGV) \u00e8 situata sulla linea ferroviaria del Frejus. Dalla stazione di Oulx partono servizi di autobus per tutte le localit\u00e0 della Alta Valle Susa e per Brian\u00e7on.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone."}
{"id": "772830", "revid": "767487", "url": "https://it.wikipedia.org/wiki?curid=772830", "title": "Meat Puppets", "text": "I Meat Puppets sono un gruppo musicale punk rock statunitense formatosi nel gennaio 1980 a Paradise Valley, Arizona.\nStoria.\nLa formazione tradizionale del gruppo era composta da Curt Kirkwood (chitarra/voce), suo fratello Cris Kirkwood (basso), e Derrick Bostrom (batteria). Il gruppo si scioglie nel 2000 dopo il tour di \"Golden Lies\" per riformarsi nel 2007 con Curt Kirkwood (chitarra/voce), suo fratello Cris Kirkwood (basso) e Ted Marcus (batteria).\nPartiti dall'hardcore con il loro primo, omonimo album pubblicato nel 1981 dalla SST Records, i Meat Puppets sono approdati poi ad una formula innovativa in cui confluivano psichedelia, country, blues, surf e pop, influenzando in maniera significativa il nascente alternative rock statunitense e successivamente anche il grunge. Gi\u00e0 il secondo album del 1984 dal titolo \"Meat Puppets II\" sempre a marchio SST, dimostra una grande variet\u00e0 di fonti ispiratrici mescolate nel loro tipico crossover musicale.\nNon a caso, nel 1993 i fratelli Kirkwood sono stati invitati dai Nirvana, da sempre loro grandi fan, a suonare con loro alcuni brani tratti da \"Meat Puppets II\" nel MTV Unplugged a New York."}
{"id": "772832", "revid": "1318658", "url": "https://it.wikipedia.org/wiki?curid=772832", "title": "Mario Biondi (cantante)", "text": "Il suo pseudonimo riprende quello del padre Giuseppe Ranno, cantante, in arte Stefano Biondi.\nBiografia.\nA 12 anni canta nei cori gregoriani in chiesa e nelle piazze di Bitetto; dopo varie esperienze e gavetta in giro per l'Italia, si perfeziona nella lingua inglese, che diventa la lingua in cui canta.\nTurnista nelle sale di registrazione per etichette di nicchia, dal 1988 comincia a fare da spalla a \"big\" dell'epoca, come Ray Charles. Appassionato di soul, si forma ascoltando i dischi di Lou Rawls, Al Jarreau e Isaac Hayes e altri, mentre importante per la sua crescita artistica, ha dichiarato, fu l'amicizia con il concittadino Gianni Bella.\nNel 2004 esce \"This Is What You Are\", singolo pensato per il mercato giapponese, ma arrivato anche alle radio europee.\nIl DJ inglese Norman Jay lo inserisce a sorpresa nella scaletta del suo programma alla BBC1 e riceve un riconoscimento del Consolato britannico alla cerimonia di premiazione dell'associazione UK-Italy Business.\nNel 2006 esce il suo primo album, \"Handful of Soul\", inciso col gruppo High Five Quintet; dopo tre mesi, gli vale il primo dei due dischi di platino.\nNello stesso anno partecipa al progetto benefico \"Alex - Tributo ad Alex Baroni\" interpretando il brano \"L'amore ha sempre fame\".\n\u00c8 del 2007 la partecipazione come celebrit\u00e0 al Festival di Sanremo, dove duetta con Amalia Gr\u00e9 nel brano \"Amami per sempre\", scritto dalla stessa Gr\u00e9 con Michele Ranauro e Paola Palma. Nello stesso anno ha pubblicato un singolo intitolato \"No Matter\", in collaborazione con Mario Fargetta. Sempre nello stesso anno partecipa al disco di Ornella Vanoni, \"Una bellissima ragazza\", cantando con lei in \"Cosa m'importa\".\nInterpreta cover di brani molto famosi come \"Just the Way You Are\", composta nel 1978 da Billy Joel e interpretata anche da Barry White. Nel novembre 2007 viene pubblicato il doppio album live con la Duke Orchestra, \"I Love You More\" registrato al Teatro Smeraldo di Milano nell'ottobre dello stesso anno. Nel doppio cd \u00e8 inclusa \"This is What You Are\" come ghost track.\nNel 2008 viene coinvolto dalla Walt Disney nel progetto di remake de \"Gli Aristogatti\". Biondi \u00e8 interprete delle due colonne sonore del film d'animazione \"Everybody Wants to be a Cat\" (\"Tutti quanti voglion fare jazz\" nella versione italiana) e \"Thomas O'Malley\" (\"Romeo er mejo der Colosseo\"). Nello stesso anno viene imitato, e invitato all'ultima puntata nel programma della Gialappa's Band \"Mai dire Marted\u00ec\".\nNel febbraio 2009 \u00e8 stato ospite al Festival di Sanremo, dove ha duettato con Karima Ammar, in gara nella sezione giovani, nella canzone \"Come in ogni ora\". Sul palco del Teatro Ariston, Burt Bacharach, produttore del disco e autore di uno dei brani, ha diretto l'orchestra e ha suonato il pianoforte. Ha duettato con Renato Zero nel brano \"Non smetterei pi\u00f9\", contenuto nell'album \"Presente\", e nel brano \"Nei giardini che nessuno sa\", durante il tour di concerti \"Sei Zero\", esibizione contenuta anche nel DVD della serie di concerti. Il 6 novembre dello stesso anno \u00e8 uscito il nuovo album \"If\", anticipato dal singolo \"Be Lonely\". Qualche mese dopo si \u00e8 esibito ai \"Wind Music Awards\" cantando \"No More Trouble\" in una nuova versione insieme con gli Incognito.\nContinua la sua collaborazione con la Disney: nel dicembre 2010 presta la sua voce al brigante Uncino nel film d'animazione \"Rapunzel - L'intreccio della torre\". Nello stesso periodo \u00e8 stato pubblicato il suo quarto album in studio, \"Yes You Live\".\nNel 2010 collabora con l'amico collega Pino Daniele, in un duetto nel brano Je so Pazzo.\nNel 2011 duetta con Anna Tatangelo nel brano del quale \u00e8 anche autore \"L'aria che respiro\", e firma per lei anche il brano \"Se\". Entrambe le canzoni sono contenute nell'album \"Progetto B\". Inoltre interpreta la cover in italiano del classico soul dei The Temptations \"My Girl\", inserita nel doppio album \"Due\". Inoltre partecipa al cast delle voci italiane del film d'animazione \"Rio\" (2011) doppiando Miguel, il cacatua nel ruolo di antagonista, ruolo ripreso anche nel sequel \"Rio 2 - Missione Amazzonia\" (2014).\nNel 2012, con i Pooh, canta nella versione sinfonica del loro brano \"Ci penser\u00f2 domani\" ed esce il suo singolo \"Shine On\" che anticipa l'uscita dell'album \"Sun\", che verr\u00e0 pubblicato il 29 gennaio 2013. L'album \"Sun\" entra direttamente in prima posizione FIMI alla prima settimana di rilevazione. Nello stesso anno viene scelto da Noemi come consulente musicale della sua squadra all'interno della prima edizione di \"The Voice of Italy\". Il 10 maggio entra in rotazione radiofonica il nuovo singolo \"Deep Space\". Il 25 novembre esce un nuovo album intitolato \"Mario Christmas\" contenente numerose rivisitazioni in chiave jazz di canzoni natalizie e altre due canzoni, di cui un duetto con gli Earth, Wind &amp; Fire. Sempre nel 2012 partecipa come guest star in un episodio della quinta stagione della popolare sitcom \"Camera Caf\u00e9\".\nNel luglio 2014 riceve a Marina di Carrara il \"Premio Lunezia Interprete\". Il 25 novembre 2014 esce il cofanetto composto da un CD contenente tutti brani gi\u00e0 presenti in \"Mario Christmas\", pi\u00f9 tre novit\u00e0, e un DVD contenente video e immagini dal concerto del Teatro Augusteo di Napoli durante il \u201cSun Tour\u201d diretto da Sergio Colabona intitolato \"A Very Special Mario Christmas\", entrato al primo posto nelle classifiche.\nIl 10 aprile 2015 entra in rotazione radiofonica \"Love Is a Temple\", primo singolo che anticipa l'uscita del nuovo album di inediti intitolato \"Beyond\", uscito il 5 maggio.\nNel giugno 2015 il cantante partecipa alla terza edizione del \"Coca-Cola Summer Festival\" con il brano \"Love Is a Temple\", ottenendo una nomination per il \"Premio RTL 102.5 - Canzone dell'estate\". Lo stesso anno collabora con Rocco Hunt cantando in featuring in un brano del suo nuovo album \"SignorHunt\"; la canzone \u00e8 \"Back in the Days\".\nIl 18 novembre 2016 esce il doppio album Best of Soul che, anticipato dall'uscita del singolo \"Do You Feel Like I Feel\", cover dell'omonimo brano di Nicola Conte, raccoglie i migliori successi dell'artista, accompagnati da sette nuovi brani inediti.\nSi presenta al Festival di Sanremo 2018 con un brano dal titolo \"Rivederti\", classificandosi al 19\u00ba e penultimo posto.\nIl 20 aprile 2020 viene pubblicato il singolo di beneficenza \"Il nostro tempo\" facente parte del progetto \"Nemico invisibile\"; il brano scritto anche da Mario \u00e8 cantato da lui con Annalisa Minetti (ideatrice insieme a lui), Gaetano Curreri, Dodi Battaglia, Petra Magoni, Andrea Call\u00e0, Marcello Sutera, quest'ultimo arrangiatore; il ricavato viene devoluto ad Auser, associazione che, anche, durante la Pandemia di COVID-19 porta avanti iniziative di sostegno per le persone pi\u00f9 fragili, sole e anziane.\n\u00c8 del 29 gennaio 2021 l'uscita dell'album \"Dare\". Il 24 agosto 2021 canta, insieme ad alcuni brani del suo ultimo album, \"La Fine\" alle baracche di Fondo Fucile (Messina), in occasione della loro demolizione."}
{"id": "772835", "revid": "599013", "url": "https://it.wikipedia.org/wiki?curid=772835", "title": "Tlk", "text": ""}
